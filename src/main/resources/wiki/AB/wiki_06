{"id": "87650", "url": "https://cs.wikipedia.org/wiki?curid=87650", "title": "Michal Vorel", "text": "Michal Vorel\n\nMichal Vorel (* 27. června 1975) je bývalý český fotbalový brankář.\n\nZačínal v pražské Dukle. První ligu chytal v Blšanech, ostravském Baníku a Opavě. Sezonu 2000/2001 chytal v prvoligových klubech na Slovensku – v Senci a Púchově. Poté se vrátil do Sparty Krč. Odtud přestoupil do Jihlavy, které pomohl k postupu do 1. ligy. Zde si ho všimla Slavie, do které přestoupil v lednu 2006 a stal se jedničkou týmu. V sezóně 2007/2008 postoupil se Slavií do Ligy mistrů, kde odchytal jeden zápas – na Strahově proti Arsenalu a vychytal čisté konto. V sezonách 2007/2008 a 2008/2009 získal se Slavií mistrovský titul. Na jaře 2009 odešel na hostování do Dukly a v létě se pak dohodl na přestupu do Mladé Boleslavi, kde odchytal 7 zápasů a v zimě 2011 odešel na hostování do FK Ústí nad Labem. Po skončení profesionální kariéry hrál v roce 2012 za divizní tým 1. FK Nová Paka.\n\n"}
{"id": "87651", "url": "https://cs.wikipedia.org/wiki?curid=87651", "title": "Miroslav Holeňák", "text": "Miroslav Holeňák\n\nMiroslav Holeňák (* 10. února 1976, Gottwaldov) je bývalý český fotbalista. V roce 2002 nastoupil ve třech utkáních za českou reprezentaci. Ligovou kariéru začal v sezóně 1993/94 v FC Svit Zlín. Od roku 1996 působil v týmu FC Petra Drnovice, ze kterého v roce 2000 přestoupil do FC Slovan Liberec,\nse kterým v sezóně 2001/02 získal mistrovský titul. Od léta 2004 působil ve Slavii Praha, ze které 9. června 2006 odešel do rakouského klubu SV Mattersburg. Po roce se vrátil do FC Slovan Liberec, kde\nna konci ligového ročníku 2010/11 ukončil kariéru. V 1. české fotbalové lize odehrál 404 zápasů a vstřelil 21 gólů. V současnosti je trenérem dorostenců FC Slovan Liberec v první dorostenecké lize. Je ženatý, s manželkou Ivou (bývalá ligová házenkářka) má dvě děti.\n\n\n"}
{"id": "87652", "url": "https://cs.wikipedia.org/wiki?curid=87652", "title": "David Hubáček", "text": "David Hubáček\n\nDavid Hubáček (* 23. února 1977, Gottwaldov) je bývalý český fotbalový obránce. Profesionální kariéru ukončil v červnu 2017 v klubu FC Fastav Zlín, na prvoligové úrovni působil i v mužstvu SK Slavia Praha, s nímž získal 2 ligové tituly a zahrál si v Lize mistrů UEFA.\nSpolehlivý krajní obránce, rychlostní typ s nižší postavou míval problémy v hlavičkových soubojích. V září 2005 se oženil s partnerkou Petrou.\n\nPo skončení aktivní hráčské kariéry v červnu 2017 rozšířil řady realizačního týmu klubu FC Fastav Zlín.\n\nS fotbalem začínal v sedmi letech v Gottwaldově (dnešním Zlíně). Povinnou základní vojenskou službu si odbyl ve Znojmě. V klubu FC Tescoma Zlín působil až do července 2005, kdy přestoupil do pražské Slavie.\n\nPo skromných začátcích se ve Slavii prosadil jako stálý člen základní sestavy. V podzimní části sezony 2006/07 odehrál nejvíce minut za Slavii.\n\nV sezonách 2007/08 a 2008/09 získal se Slavií mistrovský titul a v roce 2007 si také zahrál Ligu mistrů UEFA.\n\n13. dubna 2013 nastoupil po delší absenci v základní sestavě proti rivalovi AC Sparta Praha a zápas mu příliš nevyšel. V 19. minutě si hlavou vstřelil vlastní gól a Sparta šla do vedení 1:0. Ve 27. minutě brankář Kamil Čontofalský riskantně rozehrával na Hubáčka, který podklouzl a v nouzi míč poslal na kopačky sparťanských hráčů, kteří toho využili ke vstřelení druhého gólu. Slavia nakonec derby prohrála 1:3. Trenér Petr Rada mu však dal důvěru a David nastoupil i v dalších zápasech. Ve Slavii odehrál celkem 199 ligových zápasů a vstřelil dva góly (3. května 2012 proti Hradci Králové – výhra 5:0; a 1. června 2013 proti Vysočině Jihlava – prohra 1:3).\n\nV červnu 2013 mu skončila smlouva, Slavia mu nabídla novou, ale Hubáček se z rodinných důvodů rozhodl pro návrat do Zlína. Se Zlínem zažil v sezóně 2014/15 postup do 1. české ligy.\nSe zlínským týmem slavil v sezóně 2016/17 triumf v českém poháru. V červnu 2017 se rozhodl ukončit profesionální kariéru.\n\n"}
{"id": "87653", "url": "https://cs.wikipedia.org/wiki?curid=87653", "title": "Karel Kratochvíl", "text": "Karel Kratochvíl\n\nKarel Kratochvíl (* 8. června 1982) je český fotbalový obránce.\n\nZačínal v mládežnickém týmu SK Slavia Praha, kde byl od 18 let, od roku 2001 se začal objevovat v A týmu, kde až do roku 2006 odehrál i několik utkání v Poháru UEFA, v roce 2006-2007 odešel na hostování do SK Kladno, poté zamířil do Kazachstánu, kde hrál za klub Šachťor Karaganda. Zde skončil s klubem na 3. místě. Po návratu z kazašského klubu odešel do prvoligového klubu FK Bohemians Praha, po krátké době z něj ale odešel na Slovensko do Interu Bratislava, se kterým se stal vítězem 2. slovenské ligy, v roce 2009 pak odešel do rumunskeho klubu CS Gaz Metan Mediaș.\n"}
{"id": "87654", "url": "https://cs.wikipedia.org/wiki?curid=87654", "title": "Marek Suchý", "text": "Marek Suchý\n\nMarek Suchý (* 29. března 1988, Praha, Československo) je český fotbalový obránce či záložník a reprezentant, od července 2019 hráč německého týmu FC Augsburg. Mimo Česko působil na klubové úrovni v Rusku, Německu a Švýcarsku.\n\nSvoji fotbalovou kariéru začal v SK Slavia Praha, kde prošel všemi mládežnickými kategoriemi.\n\nPoprvé byl povolán do ligového kádru v květnu 2005. Byl vyhlášen objevem sezony Gambrinus ligy 2005/06. Pravidelně nastupoval v základní sestavě Slavie Praha. V sezonách 2007/08 a 2008/09 získal se Slavií mistrovský titul, má na svém kontě také starty ve skupině Ligy mistrů a Poháru UEFA.\n\nV zimě 2010/11 odešel na hostování s opcí do ruského týmu FK Spartak Moskva. Klub se stal hráčovým prvním zahraničním angažmá. Hned ve druhém zápase si připsal premiérový gól. Nastupoval mj. ve stoperské dvojici s dalším Čechem Martinem Jiránkem. Poté do mužstva přestoupil.\n\nV lednu 2014 odešel na hostování do švýcarského klubu FC Basilej (ve smlouvě byla i opce na případný přestup). Debutoval 1. února 2014 proti FC Lausanne-Sport (výhra 3:1). 20. března 2014 v odvetě osmifinále Evropské ligy 2013/14 proti rakouskému týmu FC Red Bull Salzburg byl již v 9. minutě vyloučen, oslabená Basilej dokázala i v deseti hráčích zvítězit 2:1 a postoupit do čtvrtfinále soutěže. Ve stejné sezóně získal s týmem FC Basilej mistrovský titul švýcarské ligy. V červenci 2014 využila Basilej výkupní opci a získala hráče nastálo. S Basilejí se představil v Lize mistrů UEFA 2014/15. V utkání 1. října 2014 proti anglickému Liverpool FC (výhra 1:0) podal kvalitní výkon, díky němuž si vysloužil zařazení do ideální jedenáctky 2. kola základních skupin Ligy mistrů. S týmem se probojoval do osmifinále LM právě na úkor Liverpoolu. V sezóně 2014/15 získal s Basilejí svůj druhý ligový titul ve Švýcarsku, v sezóně 2015/16 třetí a v ročníku 2016/17 čtvrtý. Smlouva mu v Basileji skončila v létě 2019.\n\n8. července 2019 podepsal Suchý nový kontrakt v bundesligovém FC Augsburg.\n\nMarek Suchý prošel některými mládežnickými reprezentacemi ČR.\n\nBilance:\n\nByl součástí mládežnického reprezentačního týmu ČR do 20 let, který na Mistrovství světa hráčů do 20 let 2007 konaného v Kanadě získal stříbrné medaile, když ve finále podlehl Argentině 1:2. Marek se zapsal do historie osmifinále proti Japonsku, které skončilo výsledkem 2:2 po prodloužení. V penaltovém rozstřelu svůj pokus proměnil, ČR jej zvládla poměrem 4:3 a postoupila do čtvrtfinále proti Španělsku. Penaltový rozstřel musel určit vítěze i v tomto utkání (1:1 po prodloužení), Marek byl neomylný i při této exekuci, která skončila opět 4:3 ve prospěch ČR. Jako jediný hráč z České republiky byl komisí FIFA vybrán do All stars U20.\n\nV těžké základní skupině B Mistrovství Evropy hráčů do 21 let v roce 2011 konaném v Dánsku se česká reprezentace střetla postupně s celky Ukrajiny (výhra 2:1), Španělska (prohra 0:2) a Anglie (výhra 2:1), do semifinále postupovaly první dva týmy ze skupin. Marek Suchý nastoupil v základní sestavě ve všech zápasech a odehrál kompletní počet minut.\n\nSemifinále 22. června proti Švýcarsku ČR prohrála po prodloužení 0:1 a stejným výsledkem (avšak v normální hrací době) podlehla 25. června v souboji o 3. místo (a o účast na Letních olympijských hrách v Londýně) Bělorusku. Suchý opět odehrál obě kompletní utkání.\n\nOd roku 2008 je považován za člena širšího kádru seniorské reprezentace, za kterou v roce 2010 odehrál tři zápasy. Debutoval 8. října 2010 v domácím utkání proti Skotsku, v němž český tým zvítězil 1:0. Marek Suchý odehrál celý zápas.\n\nDalší utkání v dresu seniorské reprezentace přidal v roce 2012. Dle časopisu \"Soccer World\" byl jako jediný hráč z ČR zařazen mezi 50 největších talentů této planety. 14. listopadu 2012 odehrál kompletní přátelský zápas se Slovenskem v Olomouci, český národní tým vyhrál nad Slovenskem 3:0. 6. února 2013 nastoupil v přátelském utkání v Manise proti domácímu Turecku, Česká republika zvítězila 2:0.\n\n31. 3. 2015 v přátelském zápase v Žilině proti domácímu mužstvu Slovenska (porážka 0:1) byl poprvé kapitánem českého týmu.\n\nTrenér Michal Bílek jej zařadil do závěrečné 23členné nominace na EURO 2012 v Polsku a na Ukrajině. Suchý nenastoupil do žádného zápasu českého týmu, který skončil na turnaji ve čtvrtfinále po porážce s Portugalskem.\n\nTrenér Pavel Vrba jej zařadil do závěrečné 23členné nominace na EURO 2016 ve Francii. Český tým v základní skupině D obsadil se ziskem jediného bodu poslední čtvrté místo, Suchý neodehrál žádné utkání.\n\nGóly Marka Suchého v A-týmu české reprezentace\n\n"}
{"id": "87655", "url": "https://cs.wikipedia.org/wiki?curid=87655", "title": "Radek Dosoudil", "text": "Radek Dosoudil\n\nRadek Dosoudil (* 20. června 1983, Mladá Boleslav, Československo) je bývalý český fotbalový obránce. Byl to talentovaný a důrazný obránce s dobrým výskokem, jenž měl občas problémy s disciplínou.\nMimo ČR působil na klubové úrovni na Slovensku, v Turecku a Gruzii.\n\nOd léta 2017 působí na amatérské úrovni v divizním klubu FK Zbuzany 1953.\n\nJe odchovancem mladoboleslavského fotbalu, ale od roku 1998 patřil Spartě. Zde působil jen v B-týmu a byl na hostování v „domácí“ Mladé Boleslavi. Od července 2004 byl na hostování v Jablonci. Všiml si ho turecký Denizlispor, ale po výměně celého vedení a trenéra s ním klub přestal počítat a v lednu 2006 se vrátil do Jablonce, se kterým absolvoval zimní přípravu. Na konci ledna přestoupil do Slavie Praha. V sezoně 2006/07 byl přeřazen do B-týmu a po skončení ročníku přestoupil do Artmedie Petržalka.\n\nV roce 2009 přestoupil do Slovanu Bratislava, kde působil až do dubna 2012. Vedení klubu s ním rozvázalo smlouvu pro hrubé nesportovní chování, jehož výsledkem byl 7-zápasový trest od disciplinární komise. Nesportovního chování vůči soupeři se měl dopustit opakovaně.\n\n14. srpna 2012 podepsal jednoroční smlouvu s klubem FK Mladá Boleslav, který měl tou dobou několik zraněných obránců, hráčů základní sestavy. 8. května 2013 v utkání Poháru České pošty AC Sparta Praha–FK Mladá Boleslav (1:2) utrpěl po šlapáku sparťanského útočníka Léonarda Kweukeho zlomeninu holenní kosti, což ho vyřadilo na několik měsíců ze hry.\n\nV létě 2014 šel hostovat z Mladé Boleslavi do gruzínského týmu FC Dinamo Tbilisi vedeného českým koučem Michalem Bílkem. Nastoupil v červencovém druhém předkole Lize mistrů UEFA 2014/15 proti kazašskému FK Aktobe (porážky 0:1 a 0:3). Vzápětí v Dinamu společně s dalšími 11 hráči a trenérem Bílkem skončil, klubový boss Pipia udělal čistku v kádru. \nV sezoně 2014/15 nastupoval za SK Benátky nad Jizerou, farmu klubu FK Mladá Boleslav.\n\nV létě 2015 jej získal český klub 1. FK Příbram. Za Příbram odehrál v sezóně 2015/16 celkem 13 ligových zápasů.\n\nNa jaře 2017 působil v klubu FK Slavoj Vyšehrad působícího v ČFL. V létě 2017 posílil divizní klub FK Zbuzany 1953.\n\nRadek Dosoudil nastoupil za několik mládežnických výběrů České republiky. Zúčastnil se Mistrovství světa hráčů do 20 let 2003 ve Spojených arabských emirátech, kde český tým po remízách 1:1 s Austrálií a Brazílií a porážce 0:1 s Kanadou obsadil nepostupové čtvrté místo v základní skupině C. Radek ale nezasáhl ani do jednoho zápasu.\n\nBilance:\n\n"}
{"id": "87656", "url": "https://cs.wikipedia.org/wiki?curid=87656", "title": "Ante Aračić", "text": "Ante Aračić\n\nAnte Aračić je chorvatský fotbalový obránce, který působí v týmu NK Zmijavci.\n\nZačínal v rodném Imotském, poté prošel mládeží Hajduku Split. Poté působil pět let v chorvatských nižších soutěžích. V roce 2003 odešel do belgického druholigového Oostende. Odtud přestoupil do bosenského Posušje. Zatím poslední sezonu v Chorvatsku odehrál za tým NK Zmaj Makarska. Od zimy 2006 byl v pražské Slavii, nastoupil v několika zápasech, ale po příchodu spousty nových hráčů do kádru Slavie v létě 2007 se do kádru nevešel, naposledy nastoupil v prvním zápase 2. předkola Ligy mistrů v Žilině. Poté byl přeřazen a následně prodán do belgického týmu FC Brussels, kde se setkal s bývalým spoluhráčem Pavlem Fořtem.\n\n"}
{"id": "87658", "url": "https://cs.wikipedia.org/wiki?curid=87658", "title": "Milan Černý", "text": "Milan Černý\n\nMilan Černý (* 16. března 1988, Praha) je český fotbalový záložník a bývalý mládežnický i seniorský reprezentant, od července 2016 působící v týmu FC Hradec Králové. Mimo Česko působil na klubové úrovni v Turecku. Jeho vzorem je bývalý český záložník Pavel Nedvěd, oblíbeným klubem anglický Chelsea FC. Nastupuje v záloze, kam se přesunul v dorostu z pozice útočníka. Je to ofenzivní fotbalista, kterého pronásledovala častá zranění.\n\nJe ženatý, s manželkou má syny Adama a Davida (* 2016).\n\nJe odchovancem SK Slavia Praha. V týmu začal svoji kariéru v sedmi letech a prošel všemi mládežnickými kategoriemi v dresu \"Sešívaných\".\n\nSvůj debut v 1. české lize absolvoval 14. května 2005 v zápase proti 1. FK Příbram (výhra 1:0), nastoupil na posledních 19 minut. V době premiéry mu bylo pouze 17 let. V zimě 2008/09 měl odejít na půl roku hostovat do mužstva SK Kladno, ale v přípravě se zranil. Z hostování tak nakonec sešlo a Milan zůstal ve Slavii. Po vleklých zraněních zažil svůj comeback v A-týmu Slavie během dvou čtvrtfinálových zápasů Poháru ČMFS proti moravskému celku FC Tescoma Zlín v dubnu 2009. V sezoně 2008/09 získal se Slavií mistrovský titul. Před začátkem jara 2011 byl na odchodu do ruského týmu FK Rostov, přestup však kvůli zranění ztroskotal. Za Slavii odehrál 53 ligových střetnutí, dal tři branky.\n\nV létě 2011 přestoupil zhruba za 30 milionů Kč do tureckého klubu Sivasspor, kde se sešel s krajanem Jakubem Navrátilem. Se Sivassporem uzavřel smlouvu na tři roky. Zde odehrál dva ročníky, zkraje druhého si poranil kotník. Před sezónou 2013/14 se ujal trenérské taktovky bývalý známý brazilský reprezentant Roberto Carlos, který mu oznámil, že s ním nepočítá. Hráč si proto začal shánět nové angažmá. Celkem v dresu Sivassporu nastoupil ke 41 zápasům v lize, ve kterých vsítil tři góly.\n\nV průběhu ročníku 2013/14 zamířil zpět do České republiky, ale nezvolil návrat do Slavie, dohodl se na roční smlouvě s pražskou Duklou. Kvůli zranění neodehrál v podzimní části sezony 2013/14 ani jedno utkání. Na jaře 2014 nastoupil k 12 ligovým utkáním, ve kterých se střelecky neprosadil.\n\nV červenci 2014 se vrátil do Slavie Praha, kde uspěl na testech a podepsal kontrakt do léta 2015. Na jaře 2015 bojoval se Slavií o záchranu v nejvyšší soutěži, která se zdařila. V létě 2015 podepsal novou roční smlouvu. Při svém druhém slávistickém angažmá vstřelil jednu branku ve 31 střetnutích v lize.\n\nPřed sezonou 2016/17 byl na zkoušce v týmu FC Hradec Králové. Později do mužstva tehdejšího nováčka nejvyšší soutěže přestoupil. S vedením se dohodl na kontraktu na dva roky s následnou opcí.\n\nV dresu Hradce Králové debutoval 31. 7. 2016 v ligovém utkání prvního kola na stadionu v Ďolíčku proti tamním Bohemians Praha 1905 (výhra 3:0), když v 90+1. minutě vystřídal Ladislava Martana.\n\nAktuální k 20. červenci 2016\n\nMilan Černý nastoupil za mládežnické výběry České republiky od kategorie do 16 let po výběr U21.\n\nV těžké základní skupině B Mistrovství Evropy hráčů do 21 let v roce 2011 konaném v Dánsku se česká reprezentace střetla postupně s celky Ukrajiny (výhra 2:1), Španělska (prohra 0:2) a Anglie (výhra 2:1), do semifinále postupovaly první dva týmy ze skupin. Milan Černý nastoupil proti Španělsku (šel na hřiště v 71. minutě za stavu 0:2) a proti Anglii (nastoupil v 68. minutě za bezbrankového stavu).\n\nSemifinále 22. června proti Švýcarsku ČR prohrála po prodloužení 0:1 a stejným výsledkem (avšak v normální hrací době) podlehla 25. června v souboji o 3. místo (a o účast na Letních olympijských hrách v Londýně) Bělorusku. Černý hrál v základní sestavě pouze proti Švýcarsku do 112. minuty.\n\nSvými tehdejšími výkony ve Slavii si v létě 2010 vysloužil pozvánku do české seniorské reprezentace. Svůj debut si odbyl pod trenérem Michalem Bílkem v přípravném utkání hraném v Liberci proti reprezentaci Lotyšska (výhra 4:1).\n\nPoté nastoupil v květnu téhož roku při americkém turné do zápasů s USA a Tureckem. Proti Turkům naskočil do zápasu v 63. minutě za stavu 2:0 pro soupeře a v 81. minutě snížil na konečných 2:1.\n\nGóly Milana Černého v A-mužstvu české reprezentace \n\n"}
{"id": "87659", "url": "https://cs.wikipedia.org/wiki?curid=87659", "title": "Pavel Eliáš", "text": "Pavel Eliáš\n\nPavel Eliáš (* 26. listopadu 1986 v Praze) je český fotbalista. Hraje na postu obránce nebo defenzivního záložníka za klub Dynamo Č. Budějovice.\n\n17. května 2013 vyhrál s Jabloncem český fotbalový pohár, finálové utkání Poháru České pošty 2012/13 proti Mladé Boleslavi se rozhodlo až v penaltovém rozstřelu, který skončil poměrem 5:4 pro Jablonec (po konci řádné hrací doby byl stav 2:2).\n\nV létě 2014 Jablonec přestavoval kádr a pro Eliáše nebylo místo. Odešel proto do nově zformované indické ligy Indian Super League, kde byl draftován klubem Delhi Dynamos FC. 19. října 2014 vstřelil krásný gól zpoza vápna do „šibenice“ (horní roh brány) proti týmu Atlético de Kolkata, vyrovnal jím na konečných 1:1.V zimě 2016 se připravuje s Juniorkou SK Slavia Praha.\n\n"}
{"id": "87660", "url": "https://cs.wikipedia.org/wiki?curid=87660", "title": "Petr Janda (fotbalista)", "text": "Petr Janda (fotbalista)\n\nPetr Janda (* 5. ledna 1987, Čáslav) je bývalý český fotbalový záložník, který naposledy působil na profesionální úrovni v tureckém klubu Boluspor v roce 2015. V roce 2011 odehrál 2 zápasy za český národní tým.\n\nS fotbalem začínal v rodné Čáslavi v tamním klubu FC Zenit, ještě ve čtrnácti letech přestoupil do Slovanu Liberec, ale za dorost hrál už za Slavii Praha. V září 2005 byl poprvé nominován do A-týmu.\n\nV sezonách 2007/08 a 2008/09 získal se Slavií mistrovský titul. Také se představil v Lize mistrů UEFA. Koncem roku 2011 v pražské Slavii skončil a začátkem roku 2012 podepsal smlouvu na tři a půl roku s tureckým Antalyasporem. Kariéra Petra Jandy nabrala ale v Turecku strmý pád, v roce 2013 neodehrál za svůj klub dokonce ani jedno ligové utkání. Na začátku roku 2014 odešel na půlroční hostování do dalšího tureckého klubu Denizlispor. Od srpna do prosince 2015 působil v tureckém mužstvu Boluspor.\n\nV červenci 2016 začal hrát na amatérské úrovni za Sokol Čížovou.\n\nV létě 2007 byl členem české fotbalové reprezentace do 20 let, s níž vybojoval stříbrné medaile na mistrovství světa v Kanadě.\n\nV květnu 2011 byl poprvé nominován do A-týmu české fotbalové reprezentace. Debutoval 4. června 2011 na turnaji Kirin Cup v Japonsku proti Peru (0:0). Poté odehrál ještě 7. června zápas proti domácímu Japonsku a tím je výčet jeho startů v českém národním týmu kompletní.\n\n"}
{"id": "87661", "url": "https://cs.wikipedia.org/wiki?curid=87661", "title": "David Kalivoda", "text": "David Kalivoda\n\nDavid Kalivoda (* 25. srpna 1982, Ledeč nad Sázavou) je český fotbalový záložník, momentálně působící v rakouském celku SC Amaliendorf hrajícím 2. LL NÖ West ligu (5. liga).\n\nS fotbalem začínal v Ledči nad Sázavou, ale už od čtrnácti let patřil Slavii. Ze začátku se moc neprosadil, a proto byl často posílán na hostování. Celou podzimní část sezony 2001/02 odehrál v Blšanech. V dubnu 2002 si ho Slavia stáhla zpět, v červnu ho však poslala na hostování do Dolních Kounic. V zimě 2003 se vrátil zpátky do Slavie a konečně se zde více prosadil, odehrál 18 zápasů. V létě 2004 byl přeřazen do béčka a odešel na hostování do Teplic, po pár dnech se však s neúspěchem vrátil. V lednu 2005 odešel na hostování do Žižkova a v létě do Horních Počernic. V lednu 2006 se vrátil do Slavie a stal se víceméně využívanou alternativou na kraji slávistické zálohy. \n\nV předkole Ligy mistrů v sezoně 2007/2008 proměnil vítěznou penaltu na půdě slavného amsterdamského Ajaxu, čímž svému týmu značně pomohl k účasti v základní části evropské soutěže. Jarní část již nebyla tak oslnivá, celý tým se trápil zejména díky neproměňování pokutových kopů a David navíc přidal i školáckou chybu, když si po vstřelení branky v derby s pražským rivalem Spartou vysvlékl dres a po druhé žluté kartě byl vyloučen. V sezoně 2007/2008 přesto získal se Slavií mistrovský titul, a poté odešel do týmu 1. FC Brno. V létě 2009 odešel na hostování do Teplic, a to na rok s opcí.\n\nPodzim 2008 začal výborně při domácím zápasu proti Liberci (4:1), kdy dal gól, ale poté se zranil. Po uzdravení již nepodával takové dobré výkony jako před ním a podzim ukončil s bilancí 10 zápasů / 1 gól.\n\n"}
{"id": "87662", "url": "https://cs.wikipedia.org/wiki?curid=87662", "title": "Tomáš Hrdlička (fotbalista)", "text": "Tomáš Hrdlička (fotbalista)\n\nTomáš Hrdlička (* 17. února 1982 v Praze) je český fotbalový záložník, který naposledy hrál ve slovenském klubu Slovan Bratislava. Mistr Evropy hráčů do 21 let z roku 2002.\n\nJeho otcem byl bývalý fotbalista Václav Hrdlička, mladší bratr Michal Hrdlička je sportovním komentátorem.\n\nV šesti letech začínal na Smíchově v TJ Naftové motory (dnes SK Čechie Smíchov) a od deseti let hrál za Slavii. V létě roku 2007 se nedomluvil na prodloužení smlouvy a jako volný hráč proto přestoupil do Mladé Boleslavi. Od 18. srpna 2009 byl na hostování v Bohemians Praha 1905, od zimy 2010 pak působil ve slovenském týmu ŠK Slovan Bratislava. Zde jej vedl také trenér Karel Jarolím, pod kterým hrával již ve Slavii. S \"belasými\" získal v ročníku 2010/11 ligový titul.\n\nTomáš Hrdlička působil v mládežnickém reprezentačním výběru České republiky do 17 let, za nějž odehrál v letech 1999–2000 celkem 10 zápasů a vstřelil 3 góly. V letech 2002–2003 působil v české reprezentační jedenadvacítce, odehrál za ni dohromady 12 zápasů a vsítil 1 branku.\n\nZúčastnil se Mistrovství Evropy hráčů do 21 let v roce 2002 ve Švýcarsku, kde česká reprezentační jedenadvacítka vyhrála svůj premiérový titul, když ve finále porazila Francii na pokutové kopy.\n\nV prvním zápase základní skupiny B 16. května prohrála česká reprezentace s Francií 0:2, trenér Miroslav Beránek Hrdličku nenasadil. 19. května následoval zápas s Belgií konaný v Ženevě, Tomáš tentokrát odehrál kompletní střetnutí, které skončilo výsledkem 1:0 pro ČR. V posledním zápase skupiny proti Řecku nastoupil v základní sestavě a vydržel na hřišti až do konce, utkání dospělo k remíze 1:1.\n\nV semifinále 25. května narazil český výběr na tým Itálie. V 9. minutě prodloužení vstřelil Pospíšil zlatý gól na 3:2 a zajistil svému týmu účast ve finále. Toto střetnutí Hrdlička neabsolvoval. Ve finále 28. května se ČR opět střetla s Francií. Tentokrát gól v řádné hrací době ani v prodloužení nepadl a musely rozhodnout pokutové kopy. Tomáš nenastoupil ani do tohoto zápasu, ale na konci mohl slavit se spoluhráči titul.\n\nGóly Tomáše Hrdličky v české reprezentaci do 21 let\n"}
{"id": "87663", "url": "https://cs.wikipedia.org/wiki?curid=87663", "title": "Seznam maratonů", "text": "Seznam maratonů\n\nPřehled maratonů, půlmaratonů a jiných vytrvalostních běhů setříděný regionálně.\n\n\n\n\n\n\n\n\n"}
{"id": "87668", "url": "https://cs.wikipedia.org/wiki?curid=87668", "title": "Holub", "text": "Holub\n\nHolub je české jméno pro asi třicet rodů ptáků z čeledi holubovití. Nejčastěji je tímto jménem zkráceně označován domestikovaný holub domácí, chovaný pro užitek nebo zábavu. Byl vyšlechtěn s největší pravděpodobností z holuba skalního (\"Columba livia\"). Cvičení holubi domácí bývali využívání k dopravování zpráv, jako tzv. poštovní holubi.\n\nVe volné přírodě se můžeme setkat s holubem hřivnáčem a holubem doupňákem. Tyto dva druhy mají odlišný způsob života, žijí v lese a spíše osaměle.\n\nV Evropě žijí jen holubi z rodu \"Columba\". Nejvíce druhů holubů žije v tropech, v Africe a hlavně v Jihovýchodní Asii. Holub stěhovavý, \"Ectopistes migratorius\", byl nejpočetnějším ptačím druhem na zemi. V miliónových hejnech obýval Severní Ameriku. Byl vyhuben člověkem, poslední holub uhynul v zoologické zahradě v Cincinnati v roce 1914.\n\nJako exotičtí ptácí jsou někdy chováni holub chocholatý (\"Geophaps lophotes\"), holub zelenokřídlý (Chalcophaps indica) nebo holub krvavý (\"Galicolumba luzonica\"). Někteří holubi jsou nápadně zbarvení, jako holub nádherný (\"Ptilinopus superbus\"), holub nikobarský (\"Caloenas nicobarica\"), holub bronzový (\"Ducula aenea\") nebo holub vínokrký (\"Ptilinopus porphyrea\"). Peří většiny druhů je ale spíše nenápadné, šedé nebo hnědé.\n\nSamec se od samice liší mohutnějším tělem a nosem nad zobákem, samice jsou klidnější, menší a celkově ušlechtilejší oproti samcům. U chovatelů se holubi značí podle pohlaví zkratkami. Samec se značí: (H). Samice se značí: (HE)\n\nSamička holuba se často objevuje v umění jako symbol\n\n\n\n"}
{"id": "87669", "url": "https://cs.wikipedia.org/wiki?curid=87669", "title": "Die Fantastischen Vier", "text": "Die Fantastischen Vier\n\nDie Fantastischen Vier (česky \"Fantastická čtyřka\", známá také jako \"Fanta4\") je německá hip hopová skupina ze Stuttgartu. Vznikla na konci osmdesátých let minulého století, kdy Andreas Rieke, Michael Schmidt, Thomas Dürr a Michael Beck založili skupinu \"The Terminam Team\", která byla 1989 přejmenována na Die Fantastischen Vier. V této době se její členové začali jako jedni z prvních orientovat na německy zpívaný hip hop. Jejich skladba \"Die Da?!\" byla v roce 1992 prvním německy zpívaným hiphopovým hitem a stojí na začátku popularity této kapely. Později skupina vyprodukovala velké množství dalších hitů a vydala řadu CD, největší úspěch měla nahrávka jejich vystoupení na MTV Unplugged, Unplugged (2001).\n\nAlba:\n\n"}
{"id": "87670", "url": "https://cs.wikipedia.org/wiki?curid=87670", "title": "František Veselý", "text": "František Veselý\n\nFrantišek Veselý (7. prosince 1943 Praha – 30. října 2009 Praha) byl český fotbalista, a československý reprezentant, mistr Evropy z Bělehradu 1976.\n\nVyrostl v Holešovicích na klasickém plácku, kde už jako dvanáctiletý upoutal pozornost na turnaji mládeže v Parku kultury a oddechu Julia Fučíka. Tam si ho všiml trenér mládeže Slavie Emil Seifert. A bylo rozhodnuto. Zrodil se tak jeden z nejvěrnějších slávistů historie; v sešívaném dresu totiž strávil 25 let a odehrál 404 ligových utkání. Byl to klasický rychlý pravý útočník.\n\nS fotbalem začínal ve Slavii (1953–1962), následovalo dvouleté působení v Dukle (1962–1964), poté návrat do Slavie (1964–1980). V roce 1980 přestoupil do rakouského Rapidu Vídeň (1980–1981), tam se ale dlouho neohřál a už hrál za Sparkasse Zwettl (1981–1983). Kariéru ukončil v klubu First Vienna (1983–1984).\n\nPomohl československé reprezentaci k postupu na MS 1970 v Mexiku. Byl členem zlatého týmu z ME 1976 konaném v Jugoslávii, kde v semifinále proti Nizozemsku (3:1) připravil v prodloužení gól pro Zdeňka Nehodu a druhý sám vstřelil.\n\nK fotbalu ho přivedl otec, který hrál v lize v letech 1945–51 za SK Pardubice, SK Židenice, Čechii Karlín a Slavii. Jeho syn František okusil ligu ve Slavii a Bohemians a dále hrál v Rakousku, až do svých 50let v nižšich soutěžích. Poté se vydal hrát 1.B.Třídu k Turnovu, do Sokola Pěnčín.V lize nastoupil i jeho vnuk Daniel Veselý. František Veselý zemřel náhle a nečekaně 30. října 2009.\n\n\n"}
{"id": "87671", "url": "https://cs.wikipedia.org/wiki?curid=87671", "title": "Novoplatonismus", "text": "Novoplatonismus\n\nNovoplatonismus (někdy také neoplatonismus) je poslední ucelený systém antické filosofie, který vznikl koncem 2. století a trval do 6. století. Nejedná se jen o obnovení Platónovy filosofie, ale o systém, který vedle platónské filosofie s velkou spekulativní silou shrnuje také ostatní hlavní směry antické filosofie (s výjimkou epikureismu), jakož i náboženské a mystické myšlenky, a to i orientální.\n\nZakladatelem novoplatonismu byl Ammónios Sakkás z Alexandrie. O jeho učení není v podstatě nic známo a vlastní novoplatónský systém vytvořil jeho žák Plótínos, jehož spisy pak vydal Porfyrios. Plótínos ani ostatní novoplatonici se nepovažovali za tvůrce nového systému, ve skutečnosti však na Platóna nejen navazovali, ale zároveň přinášeli do řecké filosofie zcela nový prvek – mystiku.\n\nPozději se vydělilo několik škol, mezi ně patří zejména:\n\n\n\n"}
{"id": "87684", "url": "https://cs.wikipedia.org/wiki?curid=87684", "title": "Stokesova věta", "text": "Stokesova věta\n\nStokesova věta, je věta matematické analýzy, která dává do souvislosti křivkový integrál vektorového pole přes uzavřenou křivku a plošný integrál z rotace daného vektorového pole přes plochu křivkou uzavřenou. Tato věta je speciálním případem tzv. Zobecněné Stokesovy věty. Ekvivalentem \"Stokesovy věty\" v rovině je tzv. Greenova věta.\n\nJe-li A(r) vektorové pole, \"Σ\" libovolná jednoduše souvislá dostatečně hladká neprotínající se plocha a \"γ\" uzavřená hladká křivka ohraničující plochu \"Σ\" (tedy \"γ = ∂Σ\"), pak platí\n\nformula_1\n\nkde τ je tečný vektor křivky \"γ\", ∇ × A je rotace vektorového pole A(r), ∇ je operátor nabla a křivka \"γ\" je orientována tak, že při obíhání po této křivce v kladném smyslu je plocha \"Σ\" po levé straně. \n"}
{"id": "87689", "url": "https://cs.wikipedia.org/wiki?curid=87689", "title": "Volžskaja (stanice metra v Moskvě)", "text": "Volžskaja (stanice metra v Moskvě)\n\nVolžskaja ( ) je stanice moskevského metra. Pojmenována je podle ulice nesoucí název největší evropské řeky, Volhy.\n\nVolžskaja se nachází na Ljublinské lince, zhruba v její jižní části. Je konstruována jako hloubená s ostrovním nástupištěm bez sloupů, založená 8 m pod povrchem. Na její zakrytí byly použity mostní nosníky. Za stanicí jižním směrem se nachází kolejiště umožňující obracení vlaků. Má dva výstupy, které po pevných schodištích vycházejí do podzemních vestibulů. Na obklad prostoru nástupiště byly použity kovové obklady, na podlahu žula. Osvětlení je provedeno pomocí lamp, umístěných v prostředku nástupiště. Lavičky jsou umístěné ve speciálních žlutých „budkách“. Volžskaja byla otevřena 28. prosince 1995 jako součást prvního úseku linky mezi stanicemi Čkalovskaja a Volžskaja.\n\n"}
{"id": "87695", "url": "https://cs.wikipedia.org/wiki?curid=87695", "title": "Období Džómon", "text": "Období Džómon\n\nObdobí Džómon (: 縄文時代; \"Džómon džidai\") je japonské prehistorické období trvající přibližně od roku 10 000 př. n. l. až do roku 300 př. n. l.\n\nTermín Džómon v japonštině znamená „provazový vzor“ a vztahuje se ke keramice, která byla tímto způsobem zdobená. Keramika Džómon byla první na světě. Byly vyráběny sošky v podobě zvířat nebo v podobě ženy nazývané dogú (土偶). Sošky mužů jsou nacházeny vzácně.\n\n\n\nJednotlivé části se od sebe odlišují typem archeologických nálezů, především keramiky, které do nich spadají. Někdy je počáteční období vynecháváno a začátek období Džómon se klade až do roku 8000 př. n. l.\n\nK významným archeologickým nalezištím keramiky Džómon patří jeskyně Fukui v prefektuře Nagasaki na Kjúšú a skalní sídliště Kamikuroiwa v prefektuře Ehime na Šikoku.\n\nNejnovější výsledky měření stáří džómonské keramiky pomocí radiokarbonové metody posunují počátek období Džómon až do roku 14 500 př. n. l.\n"}
{"id": "87701", "url": "https://cs.wikipedia.org/wiki?curid=87701", "title": "Paroubek", "text": "Paroubek\n\nPříjmení Paroubek pochází jako zdrobnělina z nářečného apelativa \"paruba\" neboli \"paseka\".\n\nPolské slovo \"\" znamená „čeledín“. V díle \"Dějiny národa českého v Čechách i v Moravě\" Františka Palackého se taktéž vyskytuje slovo \"parobek\", ve smyslu poddaného (v částce šesté knihy druhé charakterizuje Germány jako kmeny třídně rozvrstvené na šlechtu a poddané, neboli \"pány a parobky\").\n\n\n\n"}
{"id": "87703", "url": "https://cs.wikipedia.org/wiki?curid=87703", "title": "Bozkovské dolomitové jeskyně", "text": "Bozkovské dolomitové jeskyně\n\nBozkovské dolomitové jeskyně se nacházejí 1 km severně od obce Bozkov v Libereckém kraji, okres Semily. Tvoří je nejrozsáhlejší jeskynní systém v severovýchodních Čechách a jako jediný je tvořen vápnitým dolomitem. Jeskyně, které jsou geologickou lokalitou národního významu, mají od roku 1999 status národní přírodní památky.\n\nPrvní jeskynní prostory byly objeveny r. 1947 po odstřelu vápence v místním malém lomu. Objevila se dutina z větší části zavalená kameny a hlínou. Místní nadšenci v čele s Josefem Kurfiřtem, Richardem Havlem a Josefem Dolenským zde začali postupně odkrývat nehluboko pod povrchem puklinové podzemní chodby a dutiny, po deseti letech se balvanitým závalem prokopali do části Staré jeskyně, kterou nazvali Bludiště, a 21. září 1957 objevili vstup do Jeskyně Překvapení, kde poprvé našli i krápníkovou výzdobu.\n\nNa dalším výzkumu jeskyní u Bozkova pracovali speleologové Krasové sekce Národního muzea z Prahy pod vedením tehdy ještě studenta Františka Skřivánka a K. Valáška. Na základě předchozího geologického a geofyzikálního průzkumu objevili r. 1958 další část systému - Novou jeskyni s největším podzemním jezerem v Čechách ve 24 m dlouhém a 14 m vysokém Jezerním dómu.\n\nDr. Skřivánek vedl již jako zaměstnanec Státního ústavu ochrany přírody a krajiny další výzkum krasu, směřující k jeho zpřístupnění veřejnosti. Roku 1961 nebylo pochybnosti o jejich atraktivitě, a tak byla proražena přístupová štola mezi Starou a Novou jeskyní, hladina jezírka musela být pro možnost volného přístupu snížena o 5 metrů. Roku 1969 byly jeskyně zpřístupněny turistům.\n\nBozkovské jeskyně se nacházejí v Železnobrodské vrchovině v nadmořské výšce 425 až 485 metrů (vchod 452 m) na výměře 5,24 hektarů. Území je prostoupeno převážně přeměněnými horninami (fylity, zelené břidlice) krkonošsko-jizerského krystalinika silurského stáří. Zde, na tektonické poruše při styku náhorní roviny s přilehlým údolním svahem Vraštilovského potoka vznikla čočka vápnitého a místy i křemitého dolomitu s křemitými a křemennými žilkami. Toto těleso je dlouhé 400 a široké 200 m, má mocnost až přes 100 m, na východě v místě bývalého lomu dolomit vystupuje k povrchu. Na západě na náhorní planině jsou horniny hluboce rozvětrány a přeměněny na pískovcové eluvium. Na povrchu nalézáme občas vývěry i závrty.\n\nJeskynní výzdoba je jedinečná. Z menší části ji tvoří klasické krápníky, unikátem však jsou excentrické vláknité a keříčkovité krápníky. Ze stěn a stropů vystupují křemenné římsy a lišty. Voda okyselená okolními horninami tu vytvořila voštinovité a síťovité struktury, krajkové ozdoby a police. Nejnižší části jsou vyplněny modrozelenou vodou průzračného Bozkovského podzemního jezera, které je největší v Čechách (plocha hladiny 320 m, dle Sylabu pro průvodce).\n\nPůvodní květnatá bučina s příměsí habru a javoru byla nahrazena převažujícím smrkem, modřínem a břízou. Lesní hospodářství musí zde mít především protierozní funkci, neboť podzemní prostory jsou blízko povrchu. Na jaře se hojně vyskytuje bledule jarní. V jeskyních byly objeveny hnízdiště netopýra ušatého (\"Plecotus auritus\"), velkého (\"Myotis myotis\"), černého (\"Barbestella barbastellus\") a vrápence malého (\"Rhinolophus hipposideros\").\n\nV dnešní době známo zhruba 1070 m podzemních prostor, z toho je zpřístupněno 350 m chodeb. Turistická trasa v jeskyni trasa je dlouhá 400 m a překonává zhruba 300 schodů. Prohlídka trvá 40 minut, vnitřní teplota je trvale 7,6 °C. Jeskyně se dělí na systém Nových a Starých jeskyní. Obě části jsou propojeny 50 m dlouhým umělým tunelem.\n\nNávštěvníci přicházejí přes Kapli, procházejí Půlnoční jeskyní a Jeskyní za prahem, za křižovatkou pokračují do Souběžné chodby, Pirátské chodby, červeně osvětleného Pekla, za nímž se nachází ještě Vánoční jeskyně. Kolem Labutího jezírka pak projdou do Loupežnické jeskyně a Blátivou chodbou se vrátí na křižovatku. Tímto návštěvníci projdou systém Nových jeskyních a 50m dlouhým tunelem, kde budou míjet Větrnou jeskyni a okénko s průhledem na původní vchod do jeskyní, se vydají do centrální části Starých jeskyních – do Staré Bozkovské jeskyně. Dále budou pokračovat kolem Bludiště a Jeskyní překvapení, Listopadovou chodbou, prostorou u Sloních uší a chodbou zdobenou sintrovými vodopády „Rokokové panenky“, načež se štolou vracejí zpět na křižovatku a po schodech pokračují do Jezerního dómu, kde prohlídka končí (stav z r. 2000 dle plánku).\n\nNávštěvníci mohou parkovat na severním okraji obce Bozkov na velkém parkovišti, příp. se mohou dostat přístupovou stezkou od železniční stanice Jesenný, event. autobusem (Semily – Vysoké nad Jizerou), zastávka u kostela. Jeskyně jsou přístupné celoročně (každé pondělí zavřeno).\n\n"}
{"id": "87707", "url": "https://cs.wikipedia.org/wiki?curid=87707", "title": "Ádhar Narsé", "text": "Ádhar Narsé\n\nÁdhar Narsé (v řecko-římských pramenech uváděný jako \"Adarnarsés\") byl perský velkokrál z rodu Sásánovců vládnoucí krátce roku 309. Jeho otcem byl král Hormizd II. (vládl 302–309), bratrem král Šápúr II., nejvýznamnější panovník Persie ve 4. století.\n\nÁdhar Narsé nastoupil na trůn ihned po smrti svého otce, záhy si však znepřátelil perské velmože a byl zabit. V tradici zmiňovaný důvod – králova přehnaná krutost – může odpovídat realitě, může ale být i pozdější propagandou těch, kteří dosadili k moci Šápúra II. Pokud jde o délku Ádhar Narséovy vlády, přijímá se někdy údaj Firdausího o čtyřiceti dnech, i když básník jej nevztahuje na krále, ale na údajné interregnum mezi vládami králů Narséa a Šápúra II.\n\n\n"}
{"id": "87717", "url": "https://cs.wikipedia.org/wiki?curid=87717", "title": "Palác Pitti", "text": "Palác Pitti\n\nPalác Pitti čili palác Pittiů, italsky Palazzo Pitti, se nachází ve Florencii, na levém břehu řeky Arno, v oblasti Oltrarna, ve svahu na náměstí Piazza Pitti. V současnosti slouží jako muzeum a galerie, je sídlem současného muzea Museo degli argenti. Na palác navazují zahrady Boboli. Palác a zahrady jsou na seznamu památek světového dědictví UNESCO jako součást položky „Vily a zahrady Medicejských v Toskánsku“.\n\nPalác byl postaven pro florentského bankéře Lucu Pittiho, který si objednal návrh stavby u Fillippa Brunelleschiho. Podmínkou bylo, aby okna byla velká nejméně jako portál paláce Medicesjkých-Riccardiů. Stavba byla zahájena roku 1457. \n\nPůvodní budova byla třípatrová se sedmi okny v prvním a druhém patře. Po bankrotu Pittiho dědiců byl palác prodán rodině Medicejů. Jejich hlavním sídlem se stal v roce 1550. Eleanora Toledská, manželka Cosima I., pověřila Bartolomea Ammannatiho rozšířením paláce o další dvě křídla. \n\nDne 21. ledna 1599 se v Pittiovském paláci konalo první veřejné představení opery \"Dafne\" Jacopa Periho s Vittorií Archileiovou.\n\nDalší úpravy proběhly v 17. století pod vedením Giulia a Alfonse Parigiů. Do 19. století zde sídlily rodiny Medicejů a po jejich vymření roku 1737 bezdětným Gianem Gastonem Medicejským přešel dědictvím na Lotrinské Habsburky. Palác se stal sídlem členů královské rodiny arcivévodů toskánských, z habsburské sekundogenitury, po jejich svržení italskou osvobozeneckou armádou v roce 1859 byl zabaven. V současnosti zde sídlí Museo degli argeti (Muzeum zlatnictví) svým rozsahem největší vc Evropě. Jsou zde vystaveny umělecké sbírky rodiny Medicejů, dále dynastie habsbursko-lotrinské a zpřístupněny rezidenční prostory s většinou původním nebo dobovým zařízením.\n\nTato palácová galerie se nachází v prvním patře paláce Pitti. Byla otevřena veřejnosti roku 1833. Je zde přibližné 1000 maleb z období baroka a renesance. Jsou to díla například Petra Pavla Rubense,Sandra Botticelliho, Tiziana a Veroneseho.\n\nTyto apartmány byly zbudovány v 17. století v 1. patře jižního křídla paláce Pitti. V 18. a 19. století byly renovovány neoklasickém stylu. Jsou bohatě zdobené freskami a podobiznami členů rodiny Medici od Justuse Sustermansa. V těchto místnostech bývali ubytovaní významní hosté – papežové, králové a zahraniční diplomaté.\n\nProstory Muzea stříbra, respektive bývalé stříbrné klenotnice (stříbrnice) umístěného v přízemí a mezaninu, využívala rodina Medici jako letní byt. Jsou zde předměty ze zlata a stříbra, sklo, nábytek a další cennosti rodiny Medici.\n\nVystavovaná sbírka děl z období konce 18. století až po rané 20. století byla založena Leopoldem Lorrainem roku 1784. Veřejně přístupnou se stala roku 1922.\n\n"}
{"id": "87718", "url": "https://cs.wikipedia.org/wiki?curid=87718", "title": "Jan Tleskač", "text": "Jan Tleskač\n\nJan Tleskač je fiktivní postava z díla Jaroslava Foglara \"Záhada hlavolamu\".\n\nJan Tleskač byl nalezenec, jméno mu bylo přiděleno úředně. Hlavolam – ježka v kleci – držel v ruce, když ho nalezli sedět na ulici. Učil se zámečníkem a ve své skryté dílně neustále něco vytvářel. Toužil sestrojit létající kolo, jež se mu nakonec podařilo zkonstruovat, plány před svou smrtí uschoval do plechovky a hlavolamu zvaného \"Ježek v kleci\". Plány v plechovce spálil, a tak celý plán byl pouze v ježkovi. Zemřel v sobotu 21. října 1913 (datum neodpovídá reálnému kalendáři), pádem ze zvonice sv. Jakuba ve Stínadlech. Podle oficiálního románového vyšetřování se mladý Tleskač údajně houpal na laně a spadl. Ve skutečnosti nebyly přímé příčiny jeho smrti nikde v románu dostatečně osvětleny, byť Rychlé šípy byly nakonec toho názoru, že Tleskačův pád zavinil jeho zámečnický mistr, tajemný Em (otec Mažňáka). Ten byl totiž se svým učněm ve stálém konfliktu a dlouhodobě usiloval i o plánek létacího kola. Závěr Rychlých šípů o Mažňákově podílu na smrti Jana Tleskače je nicméně nepodloženou spekulací.\n\nMiloš Dvorský ve své knize Mýtus zvaný Stínadla na základě zajímavých paralel usuzuje, že jedním z inspiračních zdrojů Jaroslava Foglara mohla být při psaní sekvencí Tleskačova mládí povaha a dětská dobrodružství pozdějšího básníka Karla Hynka Máchy.\n\nPodrobněji se měl původu Jana Tleskače věnovat čtvrtý stínadelský román s pracovním názvem \"Kdo byl Jan Tleskač?\", který však zůstal už v počáteční fázi příprav nedokončen. Obsah klíčové pasáže publikoval knižně M. Dvorský v roce 2010.\n\nPostava je často (prakticky v každém dílu) zmiňována v satirickém komiksu Zelený Raoul – v řádce komentářů pod komiksem obvykle jako otázka: \"„A co na to Jan Tleskač?“\". \n\nPodle této postavy byla založena plzeňská skupina Tleskač, která má v repertoáru píseň s názvem \"Příběh Jana Tleskače\".\n\nVe městě Kuřim byly od 90. let v souvislosti s výstavbou nové čtvrti pojmenovávány ulice podle postav a míst souvisejících s dílem Jaroslava Foglara, včetně Tleskačovy ulice. V červnu 2014 rozhodlo zastupitelstvo města Dobříš o pojmenování několika nových ulic na motivy díla Jaroslava Foglara. Jednou z nich se stala i ulice Jana Tleskače.\n\n"}
{"id": "87724", "url": "https://cs.wikipedia.org/wiki?curid=87724", "title": "Světlá pod Ještědem", "text": "Světlá pod Ještědem\n\nSvětlá pod Ještědem (německy \"Swetla\") je vesnice a spolu s dalšími 7 vesnicemi též obec na severu Čech, v okrese Liberec, v Libereckém kraji. Leží asi 7 km jihozápadně od Liberce, 2 km jižně od vrcholu Ještědu v Ještědsko-kozákovském hřbetu. Světlá je patrně nejznámější obcí Podještědí, je známá hlavně jako místo pobytu Karolíny Světlé. V této obci je mateřská a první stupeň základní školy. Žije zde  obyvatel.\n\nSvětlá je jednou z nejstarších obcí regionu, první písemná zmínka o tržní vsi Světlá se objevuje již roku 1291. V soupisu farností hradišťského děkanátu se objevuje ale až roku 1359, tento záznam je také považován za první určitou písemnou zmínku o vsi.\n\n\n\nNarodili se zde mimo jiné:\n\n"}
{"id": "87727", "url": "https://cs.wikipedia.org/wiki?curid=87727", "title": "Šabolovskaja (stanice metra v Moskvě)", "text": "Šabolovskaja (stanice metra v Moskvě)\n\nŠabolovskaja () je stanice moskevského metra. Pojmenována je podle ulice Šabolovka vedoucí nad ní.\n\nŠabolovskaja se nachází na Kalužsko-Rižské lince, v její jižní části, nedaleko centra města. Je konstruována jako trojlodní s prostupy, hluboce založená, 46,5 m pod povrchem. Má jen jeden výstup, vedoucí ze střední lodi eskalátorovým tunelem do proskleného povrchového vestibulu čtvercového půdorysu. Střední loď je zkrácena a na jejím konci je umístěná dekorativní skleněná stěna zobrazující televizní věž Šuchovskaja. Na obklad stanice byl použit světlý mramor, na podlahu světlá žula a stěny za nástupištěm jsou obloženy vlnitým hliníkem. Hlavním tématem při architektonickém ztvárnění stanice bylo rádio a televizní vysílaní.\n\nVelká část stanice byla postavena již roku 1962 jako součást úseku Okťabrskaja – Novyje Čerjomuški, ale vzhledem ke komplikacím s eskalátorovým tunelem se výstavba zpozdila o 18 let. Pro veřejnost se tak Šabolovskaja otevřela až 6. listopadu roku 1980. Během dlouhé doby výstavby však byly některé její prvky modernizovány, takže již v ničem nepřipomíná stanice z 60. let minulého století.\n\n"}
{"id": "87728", "url": "https://cs.wikipedia.org/wiki?curid=87728", "title": "Nairobi", "text": "Nairobi\n\nNairobi je hlavním a největším městem Keni. Jméno pochází z masajské fráze Enkare Nyrobi, což znamená \"studená voda\", odkaz na řeku Nairobi, která protéká městem. Vlastní město má 3 138 369 obyvatel, zatímco metropolitní oblast má populaci 6 547 547 obyvatel. Město je populárně označováno jako zelené město na slunci.\n\nNairobi bylo založeno v roce 1899 koloniálními orgány v britské východní Africe jako železniční zastávka na Ugandské železnici. Nairobi rychle nahradilo Machakos jako hlavní město.. Po vyhlášení nezávislosti v roce 1963 se Nairobi stalo hlavním městem Keňské republiky. Během kolonie Keni se město stalo centrem pro výrobu kávy, čaje a sisalu v kolonii. Město leží na řece Athi v jižní části země a leží ve výšce 1795 metrů nad mořem.\n\nS populací 3,36 milionu v roce 2011 je Nairobi druhým největším městem podle populace v oblasti Velkých jezer Afriky po Dar es Salaam v Tanzanii. Podle sčítání lidu z roku 2009 žije v administrativní oblasti Nairobi 3 138 295 obyvatel v rozloze 696 km2. Nairobi je desáté největší město v Africe, včetně populace jeho předměstí.\n\nDomov tisíců keňských podniků a více než sta významných mezinárodních společností a organizací, včetně Programu OSN pro životní prostředí (UN Environment) a Úřadu OSN v Nairobi (UNON), je Nairobi pevným centrem pro podnikání a kulturu. Nairobi Securities Exchange (NSE) je jedna z největších v Africe a druhá nejstarší burza na kontinentě. Jedná se o čtvrtou největší africkou burzu z hlediska objemu obchodů, která je schopna uskutečnit 10 milionů obchodů denně.\n\nMěsto bylo založeno jako zastávka keňsko-ugandských železnic na trati spojující Mombasu s Kisumu. Vysoká nadmořská výška zde vyloučila rizika tropických chorob. Již v roce 1896 zde byl založen sklad zásob krmiva pro tažný dobytek. V roce 1899 byla na místo přivedena železnice a založen železniční úřad. Počet obyvatel města postupně rostl z 8 000 v roce 1901 na 350 000 v roce 1963, dále na 1,5 milionu v roce 1994 a na 2,94 milionu v roce 2006. Mnoho obyvatel žije v Kibeře, největším slumu Afriky, který se nachází na okraji města.\n\nJedním z problémů města, příznačným pro většinu afrických velkoměst, je veřejná doprava.\nSoustava městské veřejné dopravy není cenově dostupná pro chudé obyvatele, kteří tudíž dávají přednost malým minibusům \"matatu\" – ty jsou často ve špatném technickém stavu a přispívají k přetížení silnic. Potřeba dojíždění do města přitom roste – hlavně do obchodní čtvrti ve středu města. 75 % dojíždějících je zaměstnáno právě zde. Pro příměstskou dopravu se využívají i železniční tratě směřující do Mombasy a Kampaly.\n\nUvažuje se o železničním spojení s letištěm. Mezinárodní letiště Joma Kenyatty je nejvýznamnějším leteckým uzlem východní Afriky.\n\nNairobi je sídlem řady mezinárodních úřadů. Nejvýznamnějšími jsou sídla Programu OSN na ochranu životního prostředí a Centra OSN pro lidská sídla.\n\n\n"}
{"id": "87729", "url": "https://cs.wikipedia.org/wiki?curid=87729", "title": "Dlouhá Třebová", "text": "Dlouhá Třebová\n\nDlouhá Třebová () je obec v okrese Ústí nad Orlicí v Pardubickém kraji. Táhne se v údolí podél řeky Třebovky od hranic s Českou Třebovou k hranicím s Ústím nad Orlicí, a proto se stala přirozeným středem konurbace (souměstí) Třebová - Ústí. Žije zde obyvatel. První zmínka o této obci je z roku 1304. Na počátku 20. století byl postaven novogotický kostel sv. Prokopa, který se stal dominantou Dlouhé Třebové a na jehož věži je zavěšena nejstarší památka obce – zvon Prokop z roku 1753.\n\nS velkou pravděpodobností museli první obyvatelé místo pokryté lesy, vykácet, vymýtit – staročesky \"tříbiti\". Od tohoto nyní již v jiném významu užívaného slovesa je odvozováno podstatné jméno Třebová i název řeky Třebovka. Blízkost vodního toku byla rozhodující pro založení sídla. Je možné se domnívat, že protáhlý tvar vzniklé osady dal rozlišující název Dlouhá, čímž se odlišuje od pojmenování sousedního města Česká Třebová. V minulosti (před vytyčováním katastrů obcí) sahala obec Dlouhá Třebová až do Hylvát (dříve Krátká Třebová, dnes Ústí nad Orlicí II), asi k Čáslavkovu statku. V literatuře (A. Profous – Místní jména v Čechách z roku 1949) se uvádí šest verzí možného vzniku jména Třebová, avšak vpředu nastíněná varianta se jeví jako nejvěrohodnější. Jisté však je, že v průběhu dějin se název obce neměnil. V historických záznamech se setkáváme s následujícími názvy naší obce: \"Longa Trebovia villa\" (1292 i 1304), \"Dlauha Tržebowa\" (1654), \"Dlauha Třebowa\" (1837).\n\nV abecedních seznamech obcí se používalo i obráceného slovosledu Třebová Dlouhá, Třebová Česká atd. Překlad názvu obce do němčiny nebyl jednotný. Vyskytovaly se názvy: \"Lange Triebe, Lange Trübau, Langetriebe, Langentriebe\" a jiné. V lexikonech obcí bývalého Československa se se stejným pojmenováním obce Dlouhá Třebová nesetkáváme. Můžeme vyslovit závěr, že název této obce v Čechách, na Moravě i ve Slezsku je zcela ojedinělý.\n\nPrvní dochovaná písemná zmínka o obci Dlouhá Třebová je v nadační listině z 21. května roku 1304, jíž český král Václav II. přidělil správu nad panstvím lanšperským a lanškrounským Zbraslavskému klášteru. Mezi výčtem obcí, které klášteru připadly, je zmiňována i Dlouhá Třebová. Obec Dlouhá Třebová zůstala až do roku 1358 ve správě Zbraslavského kláštera, ale v tomto roce byla připojena k biskupství v Litomyšli. V místě, kterému se říká „Na zámku“, stávala zemanská tvrz, kde probíhaly soudy a několikráte zde pobývali i litomyšlští biskupové. V následujících letech docházelo k častému střídání vlastníků panství. Po roce 1621 připadlo panství do vlastnictví rodu Lichtenštejnů, kterým majetek patřil až do roku 1848, kdy byla rušena robota. V témže roce došlo k zániku úřadu rychtáře (jako poslední rychtář je uváděn Ignác Fajt, který vykonával funkci mezi lety 1845–1848). Úřad rychtáře byl nahrazen obecním starostou a jako první byl do funkce zvolen František Kovář (vykonával úřad mezi lety 1849–1854).\n\nBěhem první světové války bylo v obci na čtyřicet padlých, kteří padli ve službě za Rakousko-Uhersko. Po válce v roce 1922 byla v obci zřízena železniční zastávka, která měla i prodejnu jízdenek a čekárnu pro cestující. Plošná elektrifikace obce skončila roku 1934. Za první republiky obcí projížděli prezidenti Tomáš Garrigue Masaryk a Edvard Beneš, i když obec nebyla cílem jejich cesty.\n\nVzhledem ke složité situaci během druhé světové války došlo i v Dlouhé Třebové k nahromadění uprchlíků převážně ze Sudet. Sousední obec Hylváty ale měla výraznou německou menšinu, a tak si její obyvatelé vyžádali ochranu Třetí říše, což vyústilo ve stavbu celnice v tehdejším prostoru „U kovárny“. Po skončení války podobně jako na většině území Česka se i v obci Dlouhá Třebová objevily mimořádné lidové soudy, které začaly odsuzovat kolaboranty a konfiskovat jejich majetek. Během války padlo 17 mužů z obce.\n\nDne 28. října 1948 byl v obci odhalen pomník obětem první a druhé světové války. V okolí se také nalézá masový hrob 26 bezejmenných obětí z transportu smrti, který obcí projel 27. ledna 1945. Díky snaze občanů obce byly nakonec oběti pohřbeny na hřbitově a dnes se jedná o národní kulturní památku. Již před válkou v obci působily organizace jako Sokol, Orel, Svaz dobrovolných hasičů, Spolek divadelních ochotníků Josef Kajetán Tyl, kapely J. Rybky a J. Pirkla, a po válce v duchu kulturních tradic a odkazů a tehdejších zvyklosti vznikly celky nové jako Svaz československo-sovětského přátelství, KSČ, ČSM, Svaz žen, Osvětová beseda, Svaz pro spolupráci s armádou či apolitický Československý červený kříž.\n\nRoku 1945 byl zřízen i místní národní výbor místo obecního úřadu. Jeho prvním předsedou se stal na rok Rudolf Kovář. V letech 1964–1976 byl předsedou MNV Antonín Sychra, člen KSČ. Pocházel z domu čp. 129. Zemřel v roce 1988. Mezi lety 1976 až 1990 byla Dlouhá Třebová přičleněna k městu Ústí nad Orlicí jako jeho pátá místní část. Po sametové revoluci v roce 1990 však obec získala opět samostatnost a do funkce prvního obecního starosty byl zvolen Zdeněk Filip.\n\nV červenci roku 1997 postihla obec povodeň, kterou měla na svědomí řeka Třebovka. Vzniklé škody byly příčinou návštěvy prezidenta České republiky Václava Havla s chotí Dagmar. V roce 1999 získala obec od Poslanecké sněmovny Parlamentu České republiky právo na používání vlajky a znaku jako nových symbolů obce pro její propagaci.\n\n\n\nÚřad obnoven po společenských změnách v roce 1989.\n\n\n\n\nPůsobí zde několik spolků – Sbor dobrovolných hasičů, Myslivecké sdružení Třebovská obora, Tělovýchovná jednota Dlouhá Třebová, Divadelní spolek Garáž Dlouhá Třebová ad. Mezi tradiční kulturní počiny patří plesy – Hasičský, Myslivecký a Dětský karneval. Každoročně se také v obci konají Výroční ceny obce Dlouhá Třebová, kde jsou oceňováni nejzasloužilejší občané na základě lidové ankety. U příležitosti svátku patrona zdejší obce sv. Prokopa se tradičně koná pouť. Ke kulturnímu dědictví obce patří mimo památek různého charakteru a stáří i pamětní kniha – kronika obce založená k roku 1899. Současným kronikářem obce je Martin Lamplot.\n\n\nVe 20. století docházelo k mírnému úbytku počtu obyvatelstva, který až do šedesátých let 20. století kolísal kolem 1400 obyvatel. V současnosti (k 1. lednu 2010) je nahlášeno v obci 1261 obyvatel. Z tohoto počtu je 641 mužů, což je o něco více než polovina. Průměrný věk je 38,5 let. V obci je zřízena mateřská škola a základní škola s 1. až 5. ročníkem.\n\nVývoj počtu obyvatel v Dlouhé Třebové\nObec Dlouhá Třebová se rozprostírá v údolí meandrující řeky Třebovky, které je ze západní strany ohraničeno zalesněným a poměrně masivním Kozlovským hřbetem. Naopak na východní straně na něj navazuje zemědělsky obdělávaná plochá krajina. Nejjižnější a nejsevernější místo obce je vzdáleno od sebe cca 3 km. Průměrná nadmořská výška je kolem 350 m.\n\nCelá tato oblast leží v okrajovém, tektonicky zprohýbaném a rozlámaném pásmu české křídové tabule, která vznikla usazováním mořských sedimentů. Horninově se jedná zejména o opuky (písčité slínovce) a v údolí nalezneme fragmenty spraší, deluvií a na samém dně také řekou přinesené písčitohlinité sedimenty. Z půd se na tomto substrátu nalézají ve svazích kambizemě nebo pseudogleje a na údolním dně zejména gleje. Geomorfologicky se obec nalézá v celku Svitavská pahorkatina (VIC-3) a to konkrétně ve velmi protáhlé sníženině zvané Ústecká brázda. Ze západu je omezena Kozlovským hřbetem, který do obce zasahuje malým výběžkem známým pod jménem Hůra. Veškeré vodní toky obce spadají do povodí Třebovky, která je levostranným přítokem Tiché Orlice. V letech 2008 a 2009 byla Třebovka téměř celá zregulována, což byla také jedna z reakcí na ničivé povodně v létě roku 1997. Došlo především k rozšíření a zpevnění koryta řeky a ke stavbě několika nových lávek. Co se týká biogeografického začlenění, řadíme obec do Svitavského bioregionu. Celé údolí náleží 3. dubobukovému vegetačnímu stupni, který prozrazuje přirozenou skladbu vegetace v tomto místě bez zásahu člověka. Kolem vodního toku by to byly společenstva lužní a také olšiny.\n\nObec Dlouhá Třebová díky své poloze není dopravním uzlem. Leží však na spojnici měst Ústí nad Orlicí a Česká Třebová, které významnými dopravními uzly jsou (zejména díky železnici). Obec leží v údolí, které bylo a je jedním z důležitých dopravních koridorů na cestě mezi Moravou a Čechami. Tohoto koridoru využívali již v dávných dobách obchodníci. Železniční doprava je zde zastoupena zmíněnou tratí, a to přímo I. železničním koridorem spojující Děčín a Břeclav; v tomto úseku jde o Trať 010. Na této dvoukolejné trati je železniční stanice \"Dlouhá Třebová\", která byla v roce 2003 při modernizaci trati zrekonstruována. V blízkosti obce se též nachází nový železniční viadukt, který napřimoval trať směrem na Českou Třebovou. V roce 2011 při tzv. optimalizaci dopravy Pardubický kraj prosazoval, aby v Dlouhé Třebové nezastavovaly osobní vlaky, čímž by se ušetřily asi 2 minuty jízdní doby. Po petici místních od tohoto záměru kraj částečně ustoupil.\n\nSilniční doprava je vyřešena komunikací I. třídy I/14, který je tak zároveň obchvatem obce a dobrým dopravním napojením na okolí. Skrze obec je vedena pravidelná linková autobusová doprava společností ČSAD BUS Ústí nad Orlicí, která patří do skupiny ICOM transport a zajišťuje spojení Ústí nad Orlicí a České Třebové. Trendem poslední doby pro rozvoj cestovního ruchu je mj. stavba cyklostezek. V obci byla také postavena nová cyklostezka, po které vede cyklotrasa č. 4061 mezi Ústím nad Orlicí a Českou Třebovou. Další cyklotrasou je č. 4051 spojující Knapovec a Přívrat.\n\n"}
{"id": "87731", "url": "https://cs.wikipedia.org/wiki?curid=87731", "title": "Scholastika", "text": "Scholastika\n\nPojem scholastika vychází z latinského slova \"scholasticus\" (resp. řeckého σχολαστικός), což znamená „školský, patřící škole“, popř. „školák“ (učitel i žák). Odkazuje jednak ke specifickému způsobu filosofického myšlení, jednak k epoše středověké filosofie, která bývá vymezována 11.–15. stoletím n. l., kdy byla scholastická filosofie rozvíjena zejména na univerzitách západní Evropy.\n\nZa Karla Velikého došlo ke spolupráci a oboustranně prospěšné podpoře, která v důsledku umožnila rozkvět scholastické filosofie. Scholastika se snažila o rozumové podepření církevních dogmat. Zakladatelem scholastiky byl anglosaský mnich Alkuin, kterého povolal Karel Veliký po tom, co se zhrozil nad úrovní vzdělanosti panující mezi kněžstvem. Alkuin zorganizoval klášterní školu, která udala směr středověkého vzdělání. Učilo se \"septem artes liberales\" – sedmi svobodným uměním, které rozdělil na:\n\nScholastika je spjata s učenými disputacemi a vznikem univerzit v Evropě, zvláště pak v Cambridge, Oxfordu, Vídni, Krakově, Boloni, Heidelbergu, Lipsku atd.\n\n\"Scholastiku rozdělujeme na tři období.\"\n\nObdobí 11.–12. století. Hlavně se vede spor o univerzálie (obecné pojmy). Objevují se tři proudy:\n\nV tomto období se dále vytváří učební metoda \"\" – ano a ne, se kterou přišel Pierre Abélard. Tato metoda ze vzájemných protikladů vyvozuje konečné řešení. To ovšem nesmí být proti tehdejšímu církevnímu dogmatu. Např. se položí otázka: Je Bůh věčný? Poté se předkládají tvrzení jak pro, tak proti věčnosti Boha. Žáci se tak učí být v pohotovosti a obratně vyjadřovat své názory.\n\nObdobí 13. století. Je to tzv. století dvou proudů – františkáni a dominikáni. Probíhají tzv. sumarizační snahy – shrnutí všech vědomostí do knih – sumy. Vrcholná scholastika dále reaguje na příchod myšlenek Aristotela do křesťanského světa. Církev je bohatá. První z představitelů je Albert Veliký. Překládal a komentoval Aristotela – \"„zázrakům a Bohu musí člověk věřit.“\" Pokusil se o sepsání první sumy. Tu ale nedokončil a pokračoval v ní jeho žák Tomáš Akvinský.\nAkvinský říká, že Bůh je nejdokonalejším bytím a že ostatní skutečnosti jsou stvořené. Rozum a víra jsou podle něj v harmonii – obě mají počátek v Bohu. Filosofie je podle něj služkou víry a jejím úkolem je přibližovat pravdy církevních autorit. K čtyřem antickým ctnostem (uměřenost, statečnost, rozum a spravedlnost) přidal 3 křesťanské (víra, láska, naděje). Lidský rozum není schopen pochopit božskou podstatu. Tomáš Akvinský mluví o 5 důkazech boží existence:\n\n\nTomáš Akvinský tvrdil, že \"Poznání Boha zprostředkuje víra\". Láska v Boha, podle něj, převyšuje víru a poznání. Ke spáse lze dojít, když člověk ví v co věřit, co žádat...\nTvrdil, že člověk je jednotou duše a těla.\n\nTomáš Akvinský „očistil“ Aristotela od arabských vlivů a přepracoval ho do moderní podoby. V ní klade Boha nad svět a stvořené a domněle tak prokazuje nesmrtelnost duše.\n\nExistují 3 poznání Boha:\n\nObdobí 14.–15. století. Sílí vliv nominalismu (oproti realismu). Postupně dochází ke stagnaci, probíhá spíše rozvoj přírodních věd a křesťanské mystiky.\n\n\n\n\n\n"}
{"id": "87735", "url": "https://cs.wikipedia.org/wiki?curid=87735", "title": "Čkalovskaja (stanice metra v Petrohradu)", "text": "Čkalovskaja (stanice metra v Petrohradu)\n\nČkalovskaja () je stanice petrohradského metra. Pojmenována je po ulici vedoucí nad ní a po Valeriji Čkalovovi, ruském zkušebním letci.\n\nStanice se nachází na lince Frunzensko-Primorskaja (Фрунзенско-Приморская линия) v její severnější části, přesněji na ostrově v deltě řeky Něvy. Je konstruována jako hluboko založená, jednolodní stanice s ostrovním nástupištěm. Má jeden výstup, vybíhající z prostředku nástupiště eskalátorovým tunelem do povrchového vestibulu. Za stanicí se nachází severním směrem kolejový přejezd, díky němuž je možné aby sloužila jako konečná stanice. Hlavním tématem architektonického ztvárnění bylo letectví; různé prvky ve stanici jako například osvětlení mají oficiálně symbolizovat letadla či helikoptéry. Před vestibulem je také umístěna Čkalovova busta. Na konci stanice se pak nachází velká skleněná mozaika s člověkem a letadlem. Čkalovskaja byla zprovozněna roku 1997 a do roku 1999 byla konečnou stanicí. \n"}
{"id": "87740", "url": "https://cs.wikipedia.org/wiki?curid=87740", "title": "Tabi", "text": "Tabi\n\nTabi (足袋) jsou tradiční japonské ponožky. Sahají nad kotníky a mají mezeru mezi palcem a ostatními prsty. Nosí je muži i ženy společně s tradiční obuví zóri, geta apod. Tabi jsou také neodmyslitelně spojeny s tradičním japonským oblečením — kimonem a dalšími \"wafuku\".\n\nNejběžnější barva tabi je bílá – bílé tabi se nosí při formálních příležitostech jako je např. čajový obřad. Muži někdy nosí modré nebo černé cestovní tabi. Vyrábějí se i vzorované a barevné tabi, které nosí nejčastěji ženy, ale v poslední době si získávají popularitu i mezi muži.\n\nStavební dělníci, rolníci, zahradníci, rikšové a další dělníci často nosí speciální typ tabi zvaný džika-tabi (地下足袋: „tabi, které se dotýkají země“). Vyrábí se z pevnějšího materiálu a někdy mívají gumové podrážky, džika-tabi se podobají botám a slouží spíše jako obuv „naven“ než ponožky. Stejně jako ostatní tabi mají i džika-tabi oddělený palec a mohou se proto nosit s tradiční páskovou obuví (pásek je uchycen mezi palec a ostatní prsty). Autorem džika-tabi je \"Šódžiró Išibaši\" zakladatel výrobce pneumatik Bridgestone Corporation.\n\nNa rozdíl od ponožek, které jsou elastické a těsně přiléhají k noze, tabi jsou ušité z látkových dílů nastříhaných podle daného střihu. V zadní části jsou otevřené a po nazutí se vzadu zapínají.\n\nNa Havaji, kde žije hodně Japonců, se názvem tabi (mn.č. tabis) běžně (i v obchodech) označují boty do vody. Ty ovšem nemají nijak oddělený palec, vypadají jako tenisky se svrškem z tenké látky. Není radno tam bez nich chodit do moře do míst mimo písečné pláže. Ostrá láva nebo korály způsobují bez tabis nepříjemné zranění.\n\n"}
{"id": "87741", "url": "https://cs.wikipedia.org/wiki?curid=87741", "title": "Umělecký sloh", "text": "Umělecký sloh\n\nUmělecký sloh je určitá jednotná podoba společná pro různé oblasti umění a životního stylu charakteristická pro určité historické období. \n\nKlasické slohy rozlišované v dějinách umění evropského západu do 19. století jsou:\n\nV 19. století se ještě objevují poměrně univerzálně se uplatňující slohy:\nJiné umělecké tendence (romantismus, realismus, impresionismus) již nemají takové všeobecné uplatnění ve všech oblastech umění a širší vliv na životní styl. Označují se proto častěji za umělecké směry, případně (dle časté koncovky) za „ismy“ a jsou charakteristické i pro moderní umění. Rozlišení výrazů umělecký sloh a umělecký směr však, zvláště pro 19. století, není pevně dané.\n\n"}
{"id": "87742", "url": "https://cs.wikipedia.org/wiki?curid=87742", "title": "Haute couture", "text": "Haute couture\n\nHaute couture (francouzská výslovnost [ˈot kuˈtyʁ]; český překlad: \"vysoké šití\" nebo spíše \"vysoké krejčovství\") je francouzský mezinárodně používaný termín z oblasti módy označující oblečení šité na míru a vyrobené v Paříži a často imitované v ostatních známých městech módy jako jsou New York, Londýn či Milán. Oblečení „Haute Couture“ je nejen šité na míru pro určitého zákazníka, ale při jeho výrobě jsou použité vysoce kvalitní a drahé látky a je šité rukou s extrémním důrazem na detail a zakončení. Ušití jediných šatů trvá od 100 hodin a může se vyšplhat až 2 000 hodin práce. Od toho se pochopitelně vyvíjí cena, která začíná na 15 000 eur za blůzu a šplhá až 200 000 eur za večerní vyšívané šaty. \n\nTermín „haute couture“ může označovat:\n\nVe Francii je označení „haute couture“ chráněným názvem, a na označení jakéhokoli modelu musíte mít oprávnění od francouzské syndikátní komory vysoké módy (Chambre syndicale de la Haute Couture).\n\n\n\n"}
{"id": "87745", "url": "https://cs.wikipedia.org/wiki?curid=87745", "title": "Vektorové pole", "text": "Vektorové pole\n\nVektorové pole je v matematice a fyzice (zpravidla spojitá a dostatečně hladká) funkce přiřazující každému bodu prostoru vektor. V klasické fyzice jsou vektory obvykle umístěny v Euklidovském prostoru, ve speciální relativitě v Minkowského prostoru, obecněji může jít o jakoukoliv hladkou varietu.\n\nVe fyzice se užívá k popisu toho, jak se daná vektorová veličina mění bod od bodu. Příkladem může být pole rychlostí kapaliny v jednotlivých bodech, nebo vektorové pole síly v gravitačním poli.\n\nMatematicky se vektorové pole na (hladké) varietě definuje jako zobrazení mezi danou varietou a jejím tečným bandlem. Přesněji řečeno, takto se definuje tečné vektorové pole. V moderní geometrii se často pod pojmem vektorové pole rozumí jakákoliv sekce vektorového bundlu (takto obecná definice zahrnuje i spinorová nebo tensorová pole na varietách).\n\nMějme hladkou varietu \"M\", pak vektorovým polem \"W\" na \"M\" nazveme zobrazeníformula_1kde formula_2 je tečný prostor \"M\" v bodě \"x\".\n\nŘekneme, že vektorové pole \"W\" je hladké, pokud pro každou hladkou funkci \"f\" na \"M\", je formula_3 opět hladkou funkcí na \"M\". Ekvivalentně v lokálních souřadnicích formula_4 na \"M\": vektorové pole formula_5 nazveme hladké na formula_6, jestliže všechny funkce formula_7 jsou hladké na formula_6.\n\nVe fyzice se obvykle zapisuje pole pomocí souřadnic. Někdy je potřebné přejít do nových souřadnic, ve kterých bude zápis vypadat jinak. Předpokládejme, pro obecnost, že máme lokální souřadnice formula_9 a vektory vyjadřujeme jako tečné vektory, t.j. formula_10. Nechť je pole zapsáno v původních souřadnicích jako\nformula_11, t.j. je reprezentováno funkcemi formula_12 (což jsou souřadnice vektorů). Nechť formula_13 jsou nové souřadnice a nechť bod se souřadnicemi formula_13 má v starých souřadnicích zápis formula_15 kde formula_16 je homeomorfizmus. Pak v nových souřadnicích se dá pole zapsat jako\nformula_17\n\nVe fyzice se obvykle předpokládá, že pokud jsme schopni vektorové pole nějak měřit nebo počítat z jiných veličin, pak změníme pozorovatele takovým způsobem, aby se „fyzikální zákony“ nezměnily (například v klasické fyzice je to posunutí, otočení a zrcadlení pozorovatele, ve speciální relativitě Poincarého transformace), pak by pozorovatel v nových souřadnicích měl být schopen změřit nebo spočíst to samé pole (třebaže v souřadnicích jinak vyjádřené).\n\n"}
{"id": "87747", "url": "https://cs.wikipedia.org/wiki?curid=87747", "title": "Theodor Pištěk", "text": "Theodor Pištěk\n\nTheodor Pištěk je jméno a příjmení dvou českých umělců spjatých s filmem:\n\n"}
{"id": "87750", "url": "https://cs.wikipedia.org/wiki?curid=87750", "title": "Gent", "text": "Gent\n\nGent (nizozemsky a německy \"Gent\", francouzsky \"Gand\") je město v Belgii.\nLeží na soutoku Šeldy a Leie přibližně 55 km západně od hlavního města Bruselu a je správním centrem vlámské provincie Východní Flandry.\nDne 1. července 2019 žilo v Gentu 262 219 obyvatel a jeho rozloha činí přibližně 156 km².\n\nVe středověku byl Gent významným a prosperujícím centrem. Co do počtu obyvatel byl tehdy pouze nepatrně menší než Paříž a větší než například Londýn. Dnes je Gent univerzitním a přístavním městem. Gentský přístav se rozkládá na 36 km² a díky kanálu má spojení s mořem.\n\nOd roku 1977 se obec Gent skládá ze 14 bývalých obcí:\n\nPodle archeologických výzkumů bylo okolí soutoku řek Šeldy a Leie osídleno již v době kamenné a železné.\nNázev města souvisí s jeho geografickou polohou.\nPochází totiž pravděpodobně z keltského slova \"„ganda“\", které se dá přeložit jako \"„soutok řek“\".\nNěkdy kolem začátku letopočtu se území octlo pod kontrolou Římanů a v té době na soutoku zmíněných řek začala vznikat osada.\nŘímská nadvláda skončila na začátku 5. století, kdy do oblasti vpadli Frankové a osídlili ji.\n\nV 7. století do Gentu přišel misionář sv. Amandus, bývalý šlechtic z Akvitánie, aby zde šířil křesťanství.\nZaložil tam dvě opatství – opatství sv. Bavona \"(Sint-Baafsabdij)\" a opatství sv. Petra \"(Sint-Pietersabdij)\".\nDíky vytvoření nových církevních institucí se okolí Gentu stalo bezpečnou oblastí, ve které vládl pořádek.\nPočet obyvatel v okolí obou opatství se zvyšoval a přicházeli rovněž obchodníci z ciziny.\nNa počátku 9. století za vlády Karla Velikého se obě opatství rychle rozvíjela a jejich význam stoupl zejména poté, co byl jejich společným představeným jmenován Karlův životopisec Einhard.\n\nSlibný vývoj však neměl dlouhého trvání.\nV letech 879-883 do města vtrhli Vikingové a vyplenili je. Obě opatství byla srovnána se zemí.\n\nPo invazi Vikingů se stal Gent součástí flanderského hrabství, které patřilo k francouzskému království.\nNa místě dnešního donjonu hradu \"Gravensteen\" na levém břehu řeky Leie byla vybudována dřevěná pevnost.\nDíky tomu se oblast stala opět bezpečnou a začali se v ní usazovat obyvatelé z okolí, kteří se koncentrovali zejména v prostoru mezi Šeldou a Leie.\nKvůli nárůstu počtu obyvatel bylo třeba vybudovat nové církevní budovy.\nNejvýznamnější z nich byl kostel sv. Jana, dnešní katedrála sv. Bavona.\n\nBěhem 11. až 13. století se Gent stal důležitým obchodním centrem.Jeho význam spočíval zejména v produkci kvalitního sukna, na jehož výrobě se podílela značná část pracujících obyvatel.Sukno se vyváželo do mnoha zemí, např. do Německa, do Francie, na Pyrenejský poloostrov a dokonce i do oblasti severní Afriky.\nNaopak do Gentu se z ciziny dováželo různé spotřební zboží; nejdůležitější dovozní surovinou však byla anglická vlna, které bylo zapotřebí pro výrobu sukna.\n\nSpolečně s rozvojem průmyslu stoupal v Gentu počet obyvatel.Odhaduje se, že ve 13. – 15. stol. žilo ve městě přibližně 65 000 lidí a Gent byl po Paříži druhým největším městem Evropy na sever od Alp.\nDíky ekonomickému vzestupu Gentu bohatla zejména vrstva podnikatelů (původních majitelů půdy).\nTéměř výlučnou ekonomickou moc v Gentu mělo v rukou méně než padesát rodin.\nFlanderský hrabě Filip Alsaský měl obavy, že se tyto rodiny budou vměšovat do politických záležitostí a usilovat o osamostatnění Gentu na flanderském hrabství, a aby posílil svoji kontrolu nad městem, nechal roku 1180 přebudovat dřevěnou pevnost na levém břehu řeky Leie na kamenný hrad zvaný \"Gravensteen\".\n\nMajetkové rozdíly mezi majetnou a pracující vrstvou se postupně zvětšovaly a na začátku 14. století se situace stala neúnosnou, a to jak v Gentu, tak i v jiných flanderských městech, např. v Bruggách. Kromě toho v té době došlo ke zhoršení vztahů s francouzským králem Filipem IV. Sličným, který se snažil posílit svoji moc ve Flandrech na úkor flanderského hraběte Víta z Dampierre. Dne 11. července 1302 došlo k bitvě u Kortrijku, která bývá označována jako „bitva zlatých ostruh“. V této bitvě bojovali obyčejní občané flanderských měst společně s flanderským hrabětem proti francouzské armádě, přičemž majetné vrstvy se přidaly na stranu Francie. Oproti očekávání bitva skončila zdrcujícím vítězstvím flanderských občanů. Po této události se situace řemeslníků v Gentu zlepšila. Od té doby byli totiž řemeslníci sdruženi v cechy, které měly možnost podílet se na politickém rozhodování v městské radě.\nK další krizi došlo během stoleté války.Flanderský hrabě Ludvík I. Flanderský se tehdy přidal na stranu Francie proti Anglii.Z toho důvodu byl přerušen dovoz anglické vlny do Flander, což mělo za následek obrovský nárůst nezaměstnanosti v Gentu a dalších flanderských městech, která byla jednostranně ekonomicky závislá na produkci sukna. V této nepříznivé situaci se obyvatelé Flander bouřili a propuklo lidové povstání, v jehož čele stál bohatý měšťan z Gentu Jacob van Artevelde. Roku 1338 se Artevelde ujal vlády ve Flandrech a hrabě Ludvík I. Flanderský byl nucen uprchnout do Francie. Artevelde se rozhodl vyřešit krizi diplomatickou cestou a navázal kontakt s anglickým králem Edvardem III. Roku 1340 byl Edvard III. pozván do Gentu, kde byl veřejně prohlášen za krále Francie. Po této události byl obnoven dovoz anglické vlny a Jacob van Artevelde zůstal ve Flandrech u moci do roku 1345, kdy byl zavražděn.\n\nRoku 1369 se dcera posledního flanderského hraběte Ludvíka II. Flanderského provdala za burgundského vévodu Filipa Smělého a v letech 1384-1477 byly Flandry součástí burgundského vévodství.\nV období burgundské nadvlády se v Gentu objevovaly snahy o osamostatnění města, nicméně byly potlačeny.\nNakonec Gent utrpěl těžkou porážku od vojska burgundského vévody Filipa III. Dobrého v bitvě u Gavere roku 1453.\n\nPo ekonomické stránce se však Gentu i nadále dařilo, a to i přesto, že produkce sukna již nebyla tak výnosná jako dříve kvůli konkurenci výrobců v jiných městech v Brabantsku, Holandsku a Anglii. Hlavním zdrojem příjmů byl nyní obchod s obilím a s vínem.\n\nRoku 1500 se v Gentu narodil Karel V., který se později stal císařem Svaté říše římské a králem Španělska.\nRoku 1506 zdědil po svém otci Filipu Sličném území Burgundska, ke kterému patřila i oblast Nizozemí včetně Flander.\nKarel V. vedl četné války, které bylo třeba financovat, a proto roku 1537 zavedl v Nizozemí vysoké daně.\nTo však pobouřilo gentské obyvatele, a tak roku 1539 proběhlo v Gentu povstání.\nKarel V. osobně přijel do Gentu a povstání tvrdě potlačil.\nKromě toho na město uvalil přísný trest v podobě omezení jeho práv a vůdci povstání museli bosi a s oprátkou kolem krku prosit Karla V. o milost.\nOd té doby jsou obyvatelé Gentu označováni slovem \"„stropdrager“\" (nebo zkráceně \"„stropke“\"), které se dá do češtiny přeložit jako \"„ten, kdo nese oprátku“\".\nVe druhé polovině 16. století docházelo v Gentu k náboženským konfliktům mezi protestanty a katolíky.\nProtestanti ničili církevní budovy jako kostely a kláštery.\nV letech 1577-1584 byl Gent městským státem, ve kterém vládli kalvinisté, nicméně roku 1584 španělská armáda znovu nastolila katolicismus.\nMnoho lidí, zvláště protestantů, v té době odešlo do emigrace do severního Nizozemí, Německa nebo Anglie.\nV první polovině 17. století byly opraveny nebo znovu postaveny církevní budovy, které byly poškozeny nebo zničeny v období náboženských nepokojů.\n\nV 18. a 19. stol. se v Gentu opět rozvíjel textilní průmysl a v letech 1824-1827 byl zbudován kanál spojující Gent s městem Terneuzen na pobřeží dnešního Nizozemska.\nRoku 1814 byla v Gentu podepsána tzv. gentská smlouva mezi Anglií a USA, ve které se obě strany dohodly na míru po anglicko-americké válce.\nPo belgické revoluci roku 1830 vznikla v Gentu první odborová organizace v Belgii.\n\nRoku 1913 se v Gentu konala světová výstava EXPO a při té příležitosti byly rekonstruovány některé historické budovy, např. hrad \"Gravensteen\". Během první i druhé světové války bylo město okupováno Němci a v září 1944 byly některé jeho části bombardovány. Po 2. světové válce se v Gentu rozvíjejí různá průmyslová odvětví.\n\nZ hlediska hospodářství má Gent dobrou polohu v jádrové oblasti Belgie (vlámský diamant) i celé Evropy (evropský, nebo též modrý banán). V okruhu 300 km žije přibližně 70 milionů obyvatel a nacházejí se zde velká města jako Londýn, Paříž, Amsterdam či Brusel, jakož i hustě osídlené a industrializované oblasti jako Porúří v Německu nebo Randstad v Nizozemsku. Gent má rovněž dobré silniční a železniční spojení a jeho přístav, třetí největší v Belgii, má díky kanálu spojení s mořem.\n\nGent byl významným hospodářským centrem již v období středověku, kdy byla jeho prosperita založena na produkci sukna.\n\nVe druhé polovině 20. století zaznamenal Gent výrazný růst ekonomické aktivity v okolí přístavu. Hlavním průmyslovým odvětvím v této oblasti je ocelářství, které poskytuje přibližně 6000 pracovních míst. Největším producentem oceli v Gentu je \"Sidmar\", dceřiná společnost Arceloru, která zde vybudovala ocelárnu v 60. letech.\nV gentském přístavu působí rovněž automobilové společnosti Honda a Volvo; Honda využívá přístavu k dovozu aut ze Spojeného království, Japonska a USA, zatímco Volvo vyrábí osobní a nákladní automobily přímo v přístavu.\nMezi další průmyslová odvětví v přístavu patří např. chemie, petrochemie, gumárenský průmysl (společnost Gates), textilní průmysl (společnost Hanes) a potravinářství (mj. společnosti Citrosuco Paulista a Dreyfus, které se zaměřují na ovocné džusy).\n\nV posledních letech se v Gentu rozvíjejí moderní průmyslová odvětví založená na vědě a výzkumu, a to zejména v oblasti biotechnologií (např. farmacie a bioenergie).\nGent má dobré podmínky k rozvoji těchto odvětví, neboť má jednu z nejvýznamnějších univerzit v Beneluxu a tři další vyšší školy a s více než 50 000 studenty a 7500 pracovníky ve výzkumu je největším akademickým městem ve Vlámsku.\n\nGent je důležitým vlámským centrem zdravotnictví a obchodu, jakož i turisticky vyhledávanou lokalitou.\nGent je významným dopravním uzlem.\nNacházejí se v něm dvě železniční nádraží, \"Gent-Sint-Pieters\" a \"Gent-Dampoort\", a procházejí jím evropské silnice E40 (trasa Londýn-Istanbul) a E17 (Lisabon-Stockholm).\n\nZ hlediska lodní dopravy je velice důležitý kanál z Gentu do Tergeuzenu v Nizozemsku, díky kterému má gentský přístav spojení se Severním mořem.\nKanály spojují Gent rovněž s Bruggami a Ostende.\n\nMěstskou hromadnou dopravu v Gentu zajišťuje vlámská společnost De Lijn.\nJejí síť zahrnuje čtyři tramvajové linky, jednu trolejbusovou linku (jedinou v Belgii) a několik autobusových linek.\nO víkendech je noční doprava městskými autobusy zdarma.\n\nRoku 1996 byla v části gentského centra vytvořena pěší zóna a zakázán průjezd motorových vozidel.\nOd té doby má Gent největší městské centrum bez automobilového provozu v Belgii.\nDo pěší zóny mají neomezený přístup cyklisté.\nMotorová vozidla se mohou po pěší zóně pohybovat se zvláštním povolením — to se týká např. hromadné dopravy, zásobování, zdravotní služby, taxislužby a automobilů místních obyvatel.\n\nDne 1. července 2005 mělo město Gent 231 671 obyvatel a v okresu Gent žilo 506 596 obyvatel.\nNezaměstnanost činila dne 1. ledna 1999 7,3 %, což je méně než belgický průměr 9,5 %.\n63 % zaměstnaných pracuje ve službách, 25 % v průmyslu a 12 % jsou soukromníci (údaje z roku 1995).\nKaždý den dojíždí do Gentu za prací 35 000 lidí.\n\n\nCelkově se v Gentu nachází více než 300 různých vzdělávacích zařízení, z toho 82 základních a 61 středních škol.\nGentské školy navštěvuje celkem přibližně 80 tisíc žáků a studentů, z nichž 58 tisíc žije přímo v Gentu.\n\nGentská univerzita patří mezi nejvýznamnější univerzity v Beneluxu. Zahrnuje 11 fakult a studuje na ní přibližně 27 tisíc studentů, z nichž 1900 jsou cizinci.\n\nGent je turisticky atraktivní díky vodním kanálům, muzeím a zejména díky velkému množství zachovalých středověkých staveb v centru města.\nPřesto jej v oblasti turistického ruchu zastiňují nedaleké Bruggy.\nJe to způsobeno tím, že v 18. a 19. století gentské památky trpěly průmyslovou činností a došlo ke znečištění ovzduší.\nOd té doby se však situace zlepšila zejména díky rekonstrukci historických budov.\n\n\n\n\n"}
{"id": "87751", "url": "https://cs.wikipedia.org/wiki?curid=87751", "title": "Simon Greenleaf", "text": "Simon Greenleaf\n\nSimon Greenleaf (5. prosince 1783 - 6. října 1853) byl americký právník, jeden ze zakladatelů \"Harvard Law School\".\n\nJeho nejvýznamnějším dílem je patnáctisvazkové \"Pojednání o právu důkazním\" (\"A Treatise on the Law of Evidence\") (1842-53).\n\nGreenleaf se zapsal rovněž do dějin křesťanské apologetiky, neboť své poznatky z oblasti dokazování aplikoval na písemná svědectví evangelistů v Novém zákoně a dospěl k závěru, že zprávy evangelistů jsou z hlediska pravidel aplikovaných na dokazovaní před soudy věrohodné. Své poznatky shrnul ve studii nazvané \"\" (1847).\n"}
{"id": "87754", "url": "https://cs.wikipedia.org/wiki?curid=87754", "title": "Softwarový patent", "text": "Softwarový patent\n\nSoftwarové patenty jsou patenty na vynálezy realizované počítačem.\nEvropský patentový úřad definuje\nvynález realizovaný počítačem jako vynález, jehož provedení vyžaduje použití počítače, počítačové sítě nebo jiného programovatelného zařízení, pomocí něhož jsou hlavní nové rysy vynálezu realizovány jedním nebo několika programy. \n\nVede se spor, do jaké míry a zda vůbec mají být softwarové patenty udělovány.\nV různých zemích je praxe rozdílná.\n\nKlasické patenty zpravidla slouží k ochraně investic do nákladného výzkumu.\nVýroba pak je zpravidla relativně levná. Typický výrobek používá jen nevelký počet patentů.\n\nNaopak typický počítačový program kombinuje velké množství myšlenek, které řeší množství často jednoduchých dílčích problémů, zpravidla komplikovaně provázaných. Vzhledem k velkému množství existujících softwarových patentů typický program používá větší počet patentovaných myšlenek.\n\nDalší odlišnost je v tom, že softwarové patenty pokrývají mnohdy velmi obecně formulované jednoduché až triviální myšlenky. Patentovány jsou některé způsoby uložení dat. Existují softwarové patenty, které pokrývají všechny možnosti, jak řešit určitý problém (např. patent na přenos digitalizovaného videa po síti).\n\nPatentovaný vynález by měl být nový a řešení by nemělo být zřejmé odborníkovi na předmětnou oblast. Ukazuje se, že je těžké to prosadit.\n\nPřirozenou snahou přihlašovatele patentu je formulovat patentový nárok co nejobecněji.\nFormulace patentových nároků proto bývají velmi obsáhlé a velmi těžko srozumitelné.\nJe pak těžké zkontrolovat (a přihlašovatelé se snaží, aby to bylo co nejtěžší) zda se pod záplavou odborných termínů neskrývá triviální nebo dávno využívaná myšlenka.\n\nPatentové úřady samy nemají motivaci pochybné patentové přihlášky zamítat a mají naopak tendenci přenášet odpovědnost za kontrolu na veřejnost. Argumentují, že námitku proti patentu může podat kdokoli. Pro velké náklady a pro velké množství udělovaných patentů to však je nereálné.\n\nPatentování je nákladné, proto softwarové patenty přihlašují zejména velké softwarové firmy. Softwarových patentů nyní již existuje značné množství (desítky tisíc) a obrovským tempem přibývají další.\nProto je velmi těžké napsat užitečný program, který by některý patent neporušoval.\nPodobně obtížné je i jen zkontrolovat, zda konkrétní program nějaký patent neporušuje.\nPro ilustraci, na stránce je příklad internetového obchodu, který porušuje 20 patentů.\n\nVelké firmy, které vlastní dostatečné portfolio patentů, řeší problém porušování cizích patentů tak, že mezi sebou uzavírají smlouvy, kterými si navzájem udělují souhlas k využívání svých patentů (křížové licencování). Velké firmy proto nejsou patenty ohroženy, náklady na patentování se však promítá do cen jejich produktů.\n\nMalé softwarové firmy se těžko vyhýbají (i nevědomému) porušení nějakého patentu. Jakmile firma dostatečně zbohatne, stává se pro držitele patentu „zajímavou“ a čelí hrozbě žalobou.\nVzhledem k nákladnosti soudních sporů zpravidla dojde buď k mimosoudnímu vyrovnání nebo je malá firma velkou firmou pohlcena. Jde o tzv. patentové vydírání.\n\nPatentové nároky nebývají uplatňovány vždy a okamžitě. Vlastník patentu zpravidla čeká, až se porušování jeho patentu dostatečně rozšíří, aby uplatňování nároku mělo větší efekt.\nTvorba softwaru v prostředí softwarových patentů tak má prvky hazardní hry.\n\nZajímavý je také tzv. patentový parazitizmus, kdy firma vlastnící patent sama nic neprodukuje, tudíž je patentovým vydíráním nezranitelná a může si troufnout i na velké softwarové firmy.\n\nPro tzv. svobodný software jsou softwarové patenty vážným nebezpečím.\n\nUSA a Japonsko softwarové patenty uznávají. Naopak např. Indie je odmítla.\nSituace v Evropě je předmětem sporu.\n\nÚmluva o udělování evropských patentů (Evropská patentová úmluva) z 5. října 1973 v části II (Hmotné patentové právo), v kapitole I (Patentovatelnost) v článku 52 (Patentovatelné vynálezy) říká:\n\nZ laického pohledu by se mohlo podle odstavce 2 zdát, že software není v Evropské unii patentovatelný. Patentoví právníci a zastánci softwarových patentů naproti tomu argumentují podle bodu 3, že z patentovatelnosti jsou vyloučeny pouze předměty a činnosti \"jako takové.\" Tedy, že kromě počítačových programů jako takových jsou i další počítačové programy, které patentovat lze a že to jsou vlastně všechny počítačové programy a software proto patentovat lze.\n\nProblém softwarových patentů ale nespočívá v tom, že by se někdo pokoušel patentovat program jako je například Microsoft Word, ale v tom, že je snaha patentovat triviální softwarové myšlenky.\n\nV rozporu s Evropskou patentovou úmluvou ale Evropský patentový úřad softwarové patenty uděluje. Příklady některých udělených absurdních patentů uvádí např. Foundation for Free Information Infrastructure.\n\nPatentování softwarových principů v EU měla upravovat Směrnice o počítačem implementovaných vynálezech. Historie projednání této směrnice a snahy o její prosazení na půdě Evropského parlamentu byla jejími kritiky chápána jako snaha o zavedení patentovatelnosti softwaru, tak jak je možné v USA nebo Japonsku. Kritici navrhované směrnice jí vytýkali mimo jiné nejasné formulace.\n\nŠestého července 2005 odmítli poslanci Evropského parlamentu (EP) Směrnici o patentovatelnosti vynálezů realizovaných na počítači velkou většinou (729 členů, 680 hlasů, 648 ano, 14 ne, 18 se zdrželo) direktivu „o patentovatelnosti vynálezů implementovaných na počítači“, také známou jako direktiva o softwarových patentech. Toto odmítnutí bylo logickou odpovědí na to, že Komise v únoru odmítla restartovat legislativní proces a na neochotu Rady vzít v úvahu názor Evropského parlamentu a národních parlamentů.\n\nOtázka tzv. softwarových patentů v Evropské unii odmítnutím \"direktivy o softwarových patentech\" není uzavřena ale pouze odložena a výsledek nelze nikterak předvídat.\n\n\n"}
{"id": "87755", "url": "https://cs.wikipedia.org/wiki?curid=87755", "title": "Půlmaraton", "text": "Půlmaraton\n\nPůlmaraton je běžecký závod na vzdálenost 21,0975 km (někdy zaokrouhleno na 21,1 km), což je přesně polovina délky maratonského běhu. Běhá se mimo dráhu, po silnicích nebo cestách. Je to populární závod pro relativní amatéry - je sice dostatečně dlouhý, aby byl vážnou výzvou, ale nevyžaduje takovou úroveň tréninku jako na celý maraton. Vzhledem k této popularitě mnoho měst organizuje ve svých ulicích každoroční půlmaratonský závod.\n\nPůlmaratonu se také někdy říká \"pikermi\" podle řeckého města ležícího v polovině cesty z Marathónu do Atén (protože některým atletům připadá předpona \"půl-\" pro tak dlouhou trať degradující).\n\nV Česku patří mezi nejpopulárnější 1/2Maraton Praha probíhající každoročně na přelomu března a dubna nebo Olomoucký půlmaraton (OL1/2M). Oba závody jsou pravidelně oceňovány zlatou známkou IAAF.\n\nHranici jedné hodiny poprvé překonal na půlmaratonu v roce 1993 Keňan Tanui.\n\n\nHranici 1:10 poprvé překonala na půlmaratonu v roce 1982 Norka Waitzová.\n\n\nPrůměrná rychlost, dosažená při současném světovém rekordu v mužském kategorii (58:01 min.) činí 6,06 m/s, tedy 21,82 km/h. Každý kilometr tedy rekordman běžel průměrně za 2:44,9 minuty a pět kilometrů zhruba za 13:45 min. U žen činí průměrná rychlost při SR 1:04:28 hod. 5,45 m/s, tedy 19,64 km/h. Každý kilometr uběhla rekordmanka průměrně za 3:03,3 min. a pět kilometrů za 15:16 min.\n\nNa půlmaraton je vhodné se soustavně připravovat alespoň 3 měsíce před závodem. Zásadní je určení času doběhu. Nejméně 6 týdnů před půlmaratonem je potřebné dodržovat realistický tréninkový plán. Při samotném závodu je třeba zvolit tempo běhu na úrovni aerobní zóny. Elitní vytrvalci dokáží běžet i na hranici anaerobního prahu. Pro vytrvalostní běh se doporučuje frekvence 75 – 80% z maximální tepové frekvence. Na občerstvovačce je vhodné zařadit chodeckou vložku a napít se, aby se zabránilo dehydrataci.\n\nPo běhu obecně není zapotřebí regenerace tak často jako po posilování. Základní způsob regenerace je spánek. Musí být kvalitní a dostatečně dlouhý. Čím náročnější je závod, tím delší by měl být spánek. Dalším vhodným způsobem regenerace je masáž nebo pobyt v sauně. Tyto aktivity prohřejí unavené svaly, rozproudí krev a umožňují lepší odbourávání odpadních látek. Jako regeneraci je možné využít i jiné sportovní aktivity - například plavání nebo jízdu na kole ve volném tempu. Tepová frekvence při těchto aktivitách musí být nižší než při tréninku. Při běhu se vypotí velké množství tekutin, které je potřeba doplnit i po závodu (voda nebo iontový nápoj).\n\n\n"}
{"id": "87757", "url": "https://cs.wikipedia.org/wiki?curid=87757", "title": "North American XB-70 Valkyrie", "text": "North American XB-70 Valkyrie\n\nNorth American XB-70 „Valkyrie“ byl americký letoun, vyvíjený v 50. letech 20. století jako výškový jaderný bombardér dlouhého doletu, schopný operovat při rychlosti přes M=3.\nPředpokládané náklady na zavedení letounu do výzbroje, technologické problémy a nová role při nasazení strategických bombardérů, definovaná na začátku 60. let, znamenaly ukončení projektu XB-70. Byly postaveny jenom dva prototypy, které sloužily při výzkumu chování velkých letounů za letu vysokou nadzvukovou rychlostí. První z nich je vystaven v Národním muzeu USAF na základně Wright-Patterson AFB nedaleko Daytonu, druhý prototyp byl zničen v roce 1966 po srážce s F-104 během předváděcího letu.\n\nV roce 1955 USAF vypsalo specifikace na vývoj bombardéru s doletem a nosností B-52 a současně rychlostí B-58, který by oba uvedené typy nahradil ve výzbroji USAF od roku 1965. Zpočátku byla požadována cestovní rychlost na úrovni M=0.9, s možností akcelerace letounu nad M=2 během samotného útoku na cíl. Koncem roku 1955 došlo k uzavření smluv o vypracování prvotních studií s firmami Boeing a North American Aviation. Jejich prezentace v roce 1956 představily mohutné stroje s obrovskými nádržemi na koncích křídla, které měly být odhozeny před zahájením akcelerace na nadzvukovou rychlost během útoku na cíl. Uvažovaly se dokonce odhazovatelné celé části letounu. USAF oba návrhy v roce 1957 vyhodnotilo a shledalo příliš velkými a komplikovanými pro praktické využití, nicméně posloužily jako základ pro další úvahy o velkých bombardérech.\n\nV průběhu koncepčních prací obě firmy zaměřily svoji pozornost na speciální borem obohacené palivo určené do proudových motorů, které mělo díky vyššímu energetickému obsahu na jednotku hmotnosti umožnit podstatné zvýšení rychlosti a doletu. Výpočty ukázaly, že se šesti motory využívajícími borové palivo lze dosáhnout rychlosti M=3 ve výšce 70 000 stop (21 340 m) a současně doletu 8750 mil (14 082 km).\n\nNové studie Boeingu i North Americanu představily stroje s mohutným delta – křídlem a vzletovou hmotností na úrovni 500 000 lb (226 800 kg). North American navíc použil vnější části křídla sklopné za letu nadzvukovou rychlostí dolů, které mimo zvýšení stability umožnily zachytit rázovou vlnu a generovat tzv. „kompresní vztlak“. V roce 1957 byly návrhy znovu vyhodnoceny a vítězem vyhlášena firma North American. Její bombardér dostal v roce 1958 označení XB-70 a jméno „Valkyrie“ Písmeno X americkém systému značení ukazuje na experimentální letoun či prototyp, sériovým letounům bylo vyhrazeno B-70.\nProblémy s konstrukcí motorů spalujících borové palivo, které je navíc i vysoce toxické, přivedly konstruktéry k nutnosti použít k pohonu stroje letecký petrolej, což přineslo snížení vypočteného doletu na 8078 mil (13 000 km).\n\nValkyrie byla navržena jako mohutný šestimotorový dálkový a výškový bombardér, schopný pohybovat se trvale při rychlosti M=3. Tato rychlost ji měla chránit před zachycením a zničením stíhacími letouny protivníka, v té době jediné efektivní protiletadlové zbrani. North American současně připravoval svůj XF-108 Rapier, nadzvukový stíhací letoun pro rychlosti řádu M=3, který měl být schopen doprovázet útočící svazy B-70 a současně i zasahovat proti případným nepřátelským bombardérům s výkony na úrovni B-70, které by se snažily proniknout nad území Spojených států.\nZavedení nové generace raketových střel země – vzduch do výzbroje jednotek protivzdušné obrany státu přineslo podstatné zvýšení rizika, které by podstupoval každý stroj pohybující se ve velkých výškách. Například vyhledávací radiolokátor sovětského protiletadlového raketového systému S-75 Dvina měl dosah 274 km, což dávalo i při vysoké rychlosti B-70 operátorům asi pět minut – mnohem více, než je nutné – k provedení útoku na pronikající bombardér a jeho poškození nebo zničení raketovou střelou.\n\nPoslední ránu projektu B-70 zasadilo sestřelení průzkumného letounu Lockheed U-2, pilotovaného Francisem Gary Powersem, 1. května 1960 nad Sverdlovskem z výšky asi 21 km. Úvahy o nasazení strategických bombardérů velmi rychle přešly od útoků z velkých výšek a při vysoké nadzvukové rychlosti k průniku do hloubky nepřátelského území těsně u země. „Valkyrii“ nebylo možné pro tuto novou roli adaptovat. Spolu s uvážením vysokých nákladů na vývoj letounu a rostoucích schopností balistických raket dlouhého doletu, prezident John Fitzgerald Kennedy v roce 1961 ukončil program vývoje bombardovacích B-70 a určení stroje se změnilo na výzkum letu vysokou nadzvukovou rychlostí. Ještě po nějakou dobu se uvažovalo o vývoji průzkumné – útočné verze RS-70 (z anglického reconnaissance – strike), s cílem postavit 62 kusů pro USAF do konce roku 1969, nicméně v roce 1963 byly i tyto plány opuštěny.\nPrototypy XB-70A měly být využity k provádění pokročilých testů aerodynamiky, proudových motorů a dalších výzkumných úkolů v souvislosti s programem vývoje amerického nadzvukového dopravního letounu (Program SST – American Supersonic Transport). Zpočátku se uvažovalo o třech létajících prototypech, kdy do každého dalšího by byly zapracovány určité změny na základě zkušeností s předchůdcem, ale nakonec v červenci 1964 bylo rozhodnuto o stavbě pouze dvou kusů letounu XB-70.\n\nPrvní prototyp XB-70 byl zalétnut 21. září 1964. U tohoto stroje se projevila nedostatečná pevnost konstrukce, způsobená malými zkušenostmi s výrobou, zpracováním, spojováním a kontrolou kvality voštinového materiálu. První XB-70 současně trpěl netěsností hydrauliky, palivového potrubí a problémy s příliš komplikovaným systémem zatahování podvozku. Při zkušebním letu dne 7. května 1965 se odlomila deska oddělující levou a pravou polovinu kanálu, kterým vstupoval vzduch do motorů, a její části vlétly do všech šesti pohonných jednotek, které tak musely jít najednou do opravy. Během prvního letu rychlostí M=3 dynamický tlak poškodil voštinové krycí panely a došlo k odtržení cca 60 cm náběžné hrany levé poloviny křídla. Tyto potíže vedly k omezení maximální přípustné rychlosti letu prvního prototypu na M=2.5.\nProblémy s technologií výroby a zpracování voštinového materiálu byly takřka úplně vyřešeny během stavby druhého prototypu, který se dostal poprvé do vzduchu 17. července 1965. Dne 19. května 1966 tento stroj prolétl 2400 mil (3840 km) za 91 minut, když setrval 33 minut při rychlosti M=3.\n\n8. června 1966 se druhý prototyp XB-70 pohyboval v těsné formaci se čtyřmi dalšími letouny: F-4 Phantom II, Northrop F-5, Northrop T-38 Talon a F-104 Starfighter, během reklamního fotografování pro firmu General Electric, výrobce motorů všech pěti strojů. Po ukončení fotografování se F-104 přetočil půlvýkrutem do polohy na zádech a narazil do hřbetu „Valkyrie“, které zničil obě směrovky a poškodil levou polovinu křídla. XB-70 přešla do vývrtky a havarovala . Hlavní zkušební pilot NASA Joseph A. Walker v F-104 a Carl Cross, druhý pilot XB-70, při srážce zahynuli. Štěstí měl kapitán XB-70 Al White, jemuž se i za cenu zranění ruky podařilo úspěšně katapultovat.\n\nPřesná příčina srážky není dosud plně objasněna. I když všichni zúčastnění letci byli velice zkušení, let ve skupině různých typů letounů je mnohem nebezpečnější, než pokud mají jednotlivé stroje podobné charakteristiky. Malá F-104 mohla být zachycena prouděním okolo konce křídla mnohem větší XB-70, přičemž turbulence v úplavu „Valkyrie“ způsobila ztrátu ovladatelnosti a vedla ke kolizi. Podplukovník Joe Cotton, hlavní zkušební pilot USAF v programu B-70 a současně pilot Northropu T-38 během uvedeného letu, vyslovil názor, podle něhož Walker, nemající dostatečnou zkušenost za letu ve formaci s letounem velikosti XB-70 vybaveným delta – křídlem, nedokázal udržet svoji pozici vůči vedoucímu stroji a přiblížil se natolik, až se ocasní plochy F-104 dotkly konce křídla „Valkyrie“.\n\nPrvní kus XB-70 navzdory omezením vykonal ještě dalších 33 zkušebních letů. 4. února 1969 byla poslední zbývající „Valkyrie“ předána do Národního muzea USAF na základně Wright-Patterson v Daytonu ve státě Ohio.\n\nLetové zkoušky prokázaly, že intenzita sonického třesku, způsobeného během překonávání zvukové bariéry tak velkým letounem, dosahuje na zemi zcela nepřijatelných hodnot. Uvedený výsledek přispěl k ukončení programu SST (Vývoj amerického nadzvukového dopravního letounu) a současně přinesl zákaz letů nadzvukovou rychlostí nad územím Spojených států pro (tehdy vyvíjené) letouny Concorde, které po celou svoji kariéru musely překonávat zvukovou bariéru při zrychlení i zpomalení ještě nad Atlantikem, v dostatečné vzdálenosti od pobřeží.\n\n„Valkyrie“ byla navržena jako šestimotorový výškový bombardér, schopný trvale se pohybovat rychlostí řádu M=3. Koncepčně se jednalo o letoun s delta – křídlem, vybavený „kachními“ vodorovnými plochami na přídi. Konstrukčním materiálem byla převážně nerezavějící ocel, sendvičové panely s voštinovou konstrukcí (Voština je konstrukce, připomínající včelí plást. Může být vyrobena např. z kovu nebo kompozitů. Vykazuje vysokou pevnost při nízké hmotnosti, problémem je výroba, tváření, opracovávání a spojování voštiny.) a v menší míře titan. Před kabinou je instalován tepelný štít, vysouvaný za letu vysokou rychlostí a chránící zasklení kabiny před nadměrným aerodynamickým ohřevem – pro vzlet a přistání se zatahuje, aby nebránil pilotům ve výhledu. Tvary letounu jsou navrženy s ohledem na využití tzv. „kompresního vztlaku“ – rázová vlna, vytvořená při pohybu stroje nadzvukovou rychlostí, je zachycena pod spodní částí letounu, kde zvyšuje přetlak a přispívá tak k nárůstu celkové vztlakové síly působící na letoun. Konkrétně u XB-70 mohutnou rázovou vlnu pod trupem vytvářela přepážka ve středu vstupního kanálu vzduchu k motorům. Tato rázová vlna pak byla zachycena v prostoru ohraničeném sklopenými konci křídla a zvyšovala vztlak letounu o třicet procent, a to bez navýšení odporu.\n\nOriginálně byla vyřešena i možnost záchrany posádky z letounu pohybujícího se ve výšce 25 km a při rychlosti přes 3000 km/h. Každý z pilotů měl za sedadlem „pouzdro“ ve tvaru otevřené mušle, které se při katapultáži díky pyropatronám uzavřelo kolem letce a pomocí raketového motoru vylétlo z „Valkyrie“ směrem vzhůru. Pouzdro bylo velmi pevné, vybavené autonomním systémem klimatizace, a chránilo letce před účinky dynamického tlaku i prostředím stratosféry. Posádka proto nemusela používat nepohodlné výškové skafandry. Právě nedostatečný výkon pyropatrony, která nedokázala pouzdro uzavřít za podmínek velkého přetížení po přechodu letounu do vývrtky, zapříčinil úmrtí druhého pilota „Valkyrie“ po srážce s F-104.\n\nNeobvykle pro stroj této velikosti byly koncové části křídla uchyceny na čepu a za letu sklápěny o 65° směrem dolů. Takto se podařilo zvýšit směrovou stabilitu XB-70 za letu nadzvukovou rychlostí, vyrovnat posunutí centra vztlaku křídla (při letu vysokou nadzvukovou rychlostí se centrum vztlaku delta – křídla posouvá výrazně směrem vzad) a současně umocnit vliv kompresního vztlaku.\n\nU XB-70 se podařilo dosáhnout poměru vztlaku a odporu při rychlosti M=2 na úrovni cca 6. Za stejných podmínek měl Convair B-58 „Hustler“ poměr vztlaku a odporu méně než 5, naopak Concorde asi 7,4.\n\n\n\n\n\n\n\n\n"}
{"id": "87758", "url": "https://cs.wikipedia.org/wiki?curid=87758", "title": "Tramvajová doprava v Krivém Rogu", "text": "Tramvajová doprava v Krivém Rogu\n\nTramvajová doprava v Krivém Rogu ( \"Криворізький швидкісний трамвай\", nebo také \"Криворожский скоростной трамвай\") má charakter rychlodrážní, částečně podpovrchové tramvaje.\n\nCelý systém se skládá ze dvou linek, které jsou v provozu na jediné trati s jednou odbočkou, většina trasy linek je tak společná. Provozovatelem celého systému je město. Z celkových 17,7 km trati je 6,8 km se čtyřmi stanicemi založeno v tunelech. \n\nExistuje několik teorií, proč právě Krivoj Rog byl vybrán jako místo pro novou linku rychlodrážní tramvaje (například blízkost k Dněpropetrovsku, nebo také spojitost s životem Leonida Iljiče Brežněva; tyto domněnky však nejsou potvrzeny). Oficiálně byla jako hlavní důvod ale uváděna velikost města. \n\nStavět se tedy začalo roku 1972 a o čtrnáct let později, 26. prosince 1986, se konalo slavnostní otevření. Krivoj Rog se tak stal prvním městem s vlastní tratí podpovrchové tramvaje na Ukrajině a druhou v rámci bývalého SSSR. K prvnímu rozšíření došlo již roku 1989, když byly otevřeny stanice \"Džeržinskaja\", \"Dom Sovětov\", \"Prospekt Metallurgov\" a \"Kolcevaja\" tvořící dnes jižní část celého systému. Vzhledem k rozpadu SSSR na konci roku 1991 a plnému rozvinutí hluboké hospodářské krize však byla následně další výstavba zastavena. První novou vlaštovkou se staly až nové úseky otevřené roku 1999 – jedná se o stanice \"Industrialnaja\" a Zarečnaja. 19. června následujícího roku k nim přibyla ještě stanice \"Elektrozavodskaja\". V téže době také došlo k oddělení stanice \"Ploščaď truda\" od hlavní trasy a vytvoření tak současného systému dvou linek. Roku \"2001\" byla k síti přidána zatím poslední ze stanic – \"Gorodskaja Boľnica\". \n\nV současné době se pracuje jednak na výstavbě stanic nových (například \"Šerstoprjadilnaja\"), jednak na přestavbě celého systému podle koncepce klasického metra. První změnou bylo nové logo v roce 2003 – písmena ŠT (ШТ z Швидкісний Tрамвай) nahradilo M jako symbol metra i tzv. Metrotramvaje. Přesto však oficiální název dráhy změněn nebyl a zůstává tak stále stejný. V budoucnosti se plánuje i výstavba nových dalších dvou linek i prodloužení té současné.\n\nVozový park tvoří tramvajové vozy české výroby typu T3 a sovětské typu KTM-11/11T. Jezdí na kolejích o rozchodu 1520 mm. V budoucnu se uvažuje o pořízení vlaků obvyklých na rychodrážních provozech.\n\n\n"}
{"id": "87761", "url": "https://cs.wikipedia.org/wiki?curid=87761", "title": "Theodor Pištěk (herec)", "text": "Theodor Pištěk (herec)\n\nTheodor Pištěk (13. června 1895 Praha-Vinohrady – 5. srpna 1960 Mukařov) byl český divadelní a především filmový herec, který hrál od roku 1920 do roku 1959 ve 325 českých, rakouských a německých filmech.\n\nNarodil se v rodině majitele Lidového divadla na Královských Vinohradech Jana Pištěka a Marie Kouskové-Slánské (herečky). Po první světové válce, která přerušila jeho studia medicíny, a smrti otce se (1918–1919) ujal otcova divadla. Později prošel několika pražskými divadly. Především ale hrál v mnoha filmech.\nV roce 1925 se rozhodl po odstoupení sponzorů financovat film \"Takový je život\". Zadlužil se a aby mohl splácet půlmilionový dluh, vystupoval každý rok v minimálně desítce filmů. Hrál například s Antonií Nedošinskou, Oldřichem Novým nebo Vlastou Burianem.\n\nJeho ženou byla herečka Marie Ženíšková, vnučka malíře Františka Ženíška. Je otcem výtvarníka Theodora Pištěka.\n\n\n\n\n"}
{"id": "87762", "url": "https://cs.wikipedia.org/wiki?curid=87762", "title": "Fréza", "text": "Fréza\n\nFréza je vícebřitý obráběcí nástroj používaný k frézování, třískovému obrábění kovů i jiných materiálů. Obráběcí stroj, který ho používá, nazýváme frézka.\n\n\n\n\n\n\nSněhová fréza je stroj pro odklízení velkých vrstev sněhu z komunikací. Existuje v železniční i silniční variantě. Tam, kde nestačí sněhové pluhy, bývají nasazeny do akce právě frézy sněhové.\n\nFrézu najdeme také u gravírovacích strojů. Rozdělují se na manuální (tzv. pantografy) a počítačem řízené plottery (CNC stroje).\n\nPantografy jsou manuální stroje, které využívají šablony písma nebo předlohy ornamentu. Mají různé uspořádání ramen, přičemž na jedné straně ramena bývá vodící kolík a straně druhé gravírovací fréza, či jiný nástroj. Soustava ramen umožňuje výsledek zmenšovat nebo zvětšovat, převracet apod. Podmínkou je ale vždy šablona s tvarem, podle níž vedeme vodící kolík. Pokud si nemůžeme šablonu obstarat (například logo naší firmy přirozeně mezi dodávanými šablonami být nemůže), musíme si jí zhotovit ručně, nebo pomocí gravírovacího plotteru.\n\nGravírovací plottery jsou počítačem řízené. Fréza těchto strojů je vedena na základě počítačového návrhu. Jejich výhodou oproti pantografům je obvykle velká tuhost konstrukce a vedení frézy za pomoci krokových motorů, a z toho plynoucí přesnost výrobku. Servomechanismy využívající pro pohyb frézy šnekové převody a kluzná nebo valivá ložiska dosahují obecně nejvyšší přesnosti. U strojů, jejichž pohyblivé části pohání krokový motor přes ozubené řemeny, je přesnost nižší z důvodu velkých sil, vznikajících ve všech osách (horizontální x, y a vertikální z).\n\nMinimálně regionálně v jižních Čechách, ve východních Čechách a na jižní Moravě se výrazem fréza označuje malotraktor, resp. jednoosý dopravní prostředek. V základní konfiguraci je spojen ojem s přívěsným valníkem, osazeným sedačkou pro řidiče. Ovládání je řídítky a jednoduchým plynem, s jednou rychlostí. Mohou k ní být připojeny různé zemědělské nástroje – pluh apod. a být tak využita jako pohon, dříve zastávaný domácími zvířaty nebo lidskou silou.\n\n\n\n"}
{"id": "87766", "url": "https://cs.wikipedia.org/wiki?curid=87766", "title": "Theodor Pištěk (výtvarník)", "text": "Theodor Pištěk (výtvarník)\n\nTheodor Pištěk (* 25. října 1932 Praha) je český malíř, kostýmní výtvarník, scénograf a bývalý automobilový závodník. Je světově proslulým autorem filmových kostýmů a dekorací a držitelem Oscara za kostýmy k filmu \"Amadeus\" režiséra Miloše Formana. Za následující film \"Valmont\" obdržel cenu César a byl nominován na Oscara. V roce 2003 mu byla udělena cena Český lev za dlouhodobý umělecký přínos českému filmu, roku 2013 Křišťálový glóbus za mimořádný umělecký přínos světové kinematografii a v roce 2017 Zlatý střevíček za mimořádný přínos kinematografii pro děti a mládež.\n\nTheodor Pištěk je synem herce Theodora Pištěka a herečky Marie Ženíškové. Po svých prapředcích zdědil výtvarný talent i lásku k automobilům. Jeho pradědečkem byl malíř František Ženíšek. Dědeček Julius Ženíšek byl zástupcem letecké firmy Wright a zakladatelem a majitelem firmy Ford Motor Company pro Rakousko-Uhersko a jako jeden z prvních již roku 1895 vlastnil závodní auto. Vinou jeho společníka firma zkrachovala a rodina při bankrotu byla nucena rozprodat cennou sbírku obrazů po F. Ženíškovi.\n\nPištěk studoval nejprve gymnasium a po čtvrtém ročníku přestoupil na Vyšší školu uměleckého průmyslu v Praze. Jeho spolužáky zde v letech 1948 – 1952 byli Aleš Veselý a Milan Ressel.\n\nJiž v 16 letech se naučil řídit auto a v osmnácti se po absolvování autoškoly stal členem Automotoklubu a začal soutěžit v závodech automobilů. Roku 1952 byl přijat na Akademii výtvarných umění v Praze do ateliéru Vratislava Nechleby. V té době zde ještě působila řada významných profesorů (Holý, Rada, Sychra, Španiel, Lauda, V. V. Štech) a mezi jeho spolužáky byli Jan Koblasa, Karel Nepraš, Bedřich Dlouhý, František Mertl, Jiří Valenta, Milan Ressel, Hugo Demartini, Aleš Veselý nebo Jaroslav Vožniak). Po absolvování studia roku 1958 strávil na Akademii další čestný rok v ateliéru Antonína Pelce. Dokonalé zvládnutí malířského řemesla bylo důležité, ale Pištěka i jeho spolužáky a přátele zajímalo moderní umění. Tíživému tlaku komunistického režimu čelili nejrůznějšími mimoškolními recesistickými aktivitami. Spolu se spolkem Šmidrové byl zakládajícím členem amatérského hokejového klubu Paleta vlasti (zal. 1962), v letech 1977-1979 prezidentem klubu.\n\nRoku 1958 se oženil s asistentkou filmové režie Věrou Filipovou (synové Jan, * 1961; Martin, * 1967). V následujícím roce spolupracoval s Františkem Vláčilem jako tvůrce kostýmů a scény ve filmu Holubice. Získal vlastní ateliér na Břevnově, který sousedil s ateliérem Zbyňka Sekala. Jeho prostřednictvím se seznámil s Jindřichem Chalupeckým a jako host vystavoval v letech 1964-1968 se skupinou Máj. Blízké přátelství obou výtvarníků trvalo až do Sekalovy emigrace v roce 1968. Sekala později navštívil ve Vídni a seznámil se zde se sochařem Karlem Prantlem.\n\nSamostatně vystavoval poprvé roku 1960 ve Filmovém klubu v Praze, v letech 1964-1968 se účastnil výstav Klubu konkrétistů. Roku 1964 získal od Huga Demartiniho nový ateliér na Vinohradech. V 60. letech byl automobilovým závodníkem na okruzích a soutěžil v Evropském poháru (1967–1969). Roku 1967 spolupracoval jako kostýmní výtvarník na filmech Františka Vláčila Markéta Lazarová a Údolí včel. Spolu s dalšími výtvarníky připravil výtvarné řešení výstavy \"Člověk a jeho svět\" v československém pavilonu na Expo 1967 v Montrealu. V letech 1972–73 byl nominován do Československého reprezentačního družstva v automobilových závodech na okruzích. Roku 1974 závodní činnost ukončil, ale svou zkušenost automobilového závodníka využil při psaní filmového scénáře pro film \"Rallye\", který připravoval s režisérem Vláčilem. Od roku 1975 se intenzivně věnoval malbě. Bývá řazen k fotorealistům, ale ve východním bloku měla taková malba vždy jistý skrytý symbolismus určený ke \"čtení mezi řádky\".\n\nJeho obrazový cyklus obdržel zvláštní uznání poroty na mezinárodním festivalu malby v Cagnes-sur-Mer ve Francii v roce 1977. S oceněním bylo spojeno stipendium Jacka Langa, díky kterému mohl Theodor Pištěk cestovat a navštívit ateliéry výtvarníků. Po úspěchu ve Francii pak některé české galerie na přelomu desetiletí do svých sbírek koupily Pištěkovy obrazy. V 80. letech spolupracoval jako kostýmní výtvarník s Milošem Formanem a za kostýmy k filmu Amadeus (1984) obdržel filmového Oscara a nominaci na cenu Britské filmové akademie. Za kostýmy pro další Formanův film Valmont (1989) byl rovněž nominován na Oscara a cenu BFA a obdržel cenu Francouzské filmové akademie César. Stal se členem Americké filmové akademie. Roku 1987 svá výtvarná díla i kostýmní návrhy vystavoval ve Washingtonu, na IV. bienále scénografie v Lincoln Center v New Yorku a Indianopolis v USA a v Sydney v Austrálii. Pištěkovu výstavu v Henry Art Gallery ve Washingtonu připravila Meda Mládková a zahájil ji Zbigniew Brzezinski.\n\nOd roku 1990 byl předsedou výtvarné rady Pražského hradu a navrhl nové uniformy Hradní stráže. Byl iniciátorem a spolu s Václavem Havlem a Jiřím Kolářem i zakladatelem Ceny Jindřicha Chalupeckého pro mladé výtvarníky.\n\nRoku 1996 přišel o ateliér a přestěhoval se z Prahy do Mukařova, kde si již dříve postavil podle vlastního návrhu dům. V roce 2000 ho prezident republiky Václav Havel vyznamenal medailí za zásluhy 1. stupně za vynikající umělecké výsledky. Roku 2004 mu Česká filmová akademie udělila cenu Český lev za dlouholetý umělecký přínos. Roku 2013 mu byl na MFF v Karlových Varech předán Křišťálový glóbus za mimořádný umělecký přínos světové kinematografii. V letech 2012-2013 se uskutečnila velká retrospektivní výstava jeho díla v Národní galerii v Praze.\n\nTheodor Pištěk během studia u Vratislava Nechleby dokonale zvládl techniku klasické realistické olejomalby. Za absolventský obraz \"Boxer\" mu bylo studium prodlouženo o tzv. čestný rok. V závěru 50. let se věnoval portrétní malbě, ale další Pištěkova díla překvapivě nenavázala na akademické školení a předznamenala konstruktivní složku jeho tvorby, ke které se periodicky vracel ve druhé polovině 60. a počátkem 70. let a po roce 1990 také v prostorových instalacích. V letech 1960-1961 vytvořil geometrické reliéfní kompozice v sádře jako diptychy pozitivu a negativu (Dovnitř a ven, 1960, Opak, 1961).\n\nNa počátku 60. let se intenzivně stýkal se Zbyňkem Sekalem, jehož ateliér sousedil s Pištěkovým. Oba se navzájem ovlivnili v tvorbě materiálových obrazů a vyšli z podobných existenciálních pocitů. Pištěk v té době sestavil sérii reliéfních asambláží ze součástek automobilů (\"Synagoga\", 1962, \"Ukřižování\", 1963) a informelní reliéfy z rozřezaných starých automobilových chladičů (\"Zápisky zmizelého\", 1963, \"Exekuce\", 1964). Vznikla také první trojrozměrná instalace \"Deset přikázání\" (1964).\n\nJako protějšek k syrovým materiálovým reliéfním obrazům maloval Theodor Pištěk vzdušně lehké černobílé kompozice tuší a nitrolakem. Kombinuje v nich jednoduché geometrické tvary se strukturami poznanými při zkoumání organického světa. Jsou i ohlasem na postsurrealistický symbolismus, jakým se tehdy zabýval např. Pištěkův spolužák Jaroslav Vožniak. Témata obrazů jsou někdy odlehčená (\"Jak hrát míčem\", 1966), jindy existenciální (\"Jak uniknout\", 1965, \"Léčka\", 1965). Po srpnu 1968 kresby vypadají jako terč se stopami po střelbě a kompozice je akcentována užitím monochromních barevných ploch (\"Srpnový obrázek 1-3\", 1968-1969). Série kreseb tuší a nitrolakem přesahuje až do počátku 70. let (\"Pohled dovnitř\", 1970, \"Poločas rozpadu\", 1970) a navážou na ni barevné kompozice geometrických tvarů (\"Zrcadlení\", 1971) a menší formáty olejových obrazů, v nichž geometrický řád barevných ploch porušují drobné nepravidelnosti (\"Pád\", 1973, \"Dům\", 1973). K monochromní malbě tuší a nitrolakem se malíř vrací počátkem 80. let v kompozicích umělých architektur (\"Kde budu žít příště\", 1982), které později transformuje ve skutečné prostorové labyrinty (\"Město\", 1997).\nTéma zabalených figur a předmětů, které se v Pištěkově tvorbě objevuje v čase vrcholících komunistických represí během normalizace, představuje abstraktně existenciální symboly. Že nejde o zabalené sochy naznačují prsty vyčnívající z obalu (\"Rodinný portrét\", 1976, \"Nahá Maja\", 1980). Motiv zabalené hlavy (\"Autoportrét u okna 1 a 2\", 1981) sám o sobě působí hrůzně a prázdnota či dekorativnost pozadí tento symbol krutosti činí ještě tísnivějším. Ze stejné doby je cyklus iluzivních obrazů v nichž zmačkaná látka či papír ovázaný motouzy zahaluje skrytou realitu, viditelnou v místech, kde je obal roztržen. Obvykle je v otvoru modrá nekonečná obloha s lehkými mráčky, ale v obrazu nazvaném \"Český horizont\" (1979) je vidět pouze černá země pod tmavým nebem. Se závodní kariérou se Theodor Pištěk symbolicky rozloučil triptychem \"Sbohem mládí\" (1981).\n\nDokonalé zvládnutí iluzivní malby technikou „trompe l´oeil“ malíř využil v sérii obrazů s detaily vyleštěných kovových částí automobilů a motocyklů (\"Angelus\", 1978, \"Zlatá horečka\", 1978) nebo neosobních předmětů obklopujících člověka (\"Zátiší Tonca\", 1981, \"Pocta Papinovi\", 1981). Inspirativním východiskem byly fotografie. V hyperrealistické věrnosti zobrazení povrchu věcí se nejednalo pouze o estetický fenomén, ale také o autorovo poměřování s jinými malíři. Theodor Pištěk se s odstupem času vzepřel zařazení mezi fotorealisty a sám svůj program označil jako „Nový romantismus“. Nepřál si, aby divák v jeho obrazech hledal jen verismus, ilusivnost a perfekci, ale chce proti modernímu kultu ošklivosti a beznaděje postavit \"novou profesionalitu\", která prostřednictvím dokonalé malby usiluje o navození atmosféry, připomenutí prožitého okamžiku nebo příběhu, o němž už začínáme pochybovat zda se stal. Obrazy z této periody, v nichž je pozorovatel od bezprostředního smyslového okouzlení veden k hledání tajemství skrytého za obrazem, přinesly do českého moderního umění nové impulsy. Jsou ovlivněny filmovým prostředím ve kterém se autor pohyboval a stejně jako filmové kulisy vytvářejí fiktivní prostředí. Prolínají se v nich různé dějové roviny bez vzájemné souvislosti (\"Cena elegance\", 1973-1974, \"Krajina s Hondou\", 1977) a iluze reality je neustále zpochybňována malířovými zásahy. Minuciózní a technicky perfektní iluzivní malba slouží k ošálení smyslů diváka. Plátno, zdánlivě rozřezané, je ve skutečnosti neporušené (\"Ecce homo\", 1983), koláž z nalepených fotografií a lístků připíchnutých napínáčky je jen fikce v ploše malby (\"Portrét přítele\", 1976, \"Midget\", 1977, \"Den D, hodina H\", 1980). V obrazech jsou odkazy na jiné autory (Dalí v obrazu \"Autoportrét\", Millet v obrazu \"Angelus\") i zcela osobní vzkazy, jako digitální číslice značící datum malířova narození v iluzivní hříčce se zdánlivě roztrženým plátnem, vytvořené k padesátinám (\"Z mého života\", 1982).\n\nPištěk se opakovaně vrací k biblickým námětům. Jeho Josef je venkovský chlapík v montérkách, který sedí na fošně a balí si cigaretu. Výsek tesařské dílny s Josefem je jako potrhaný plakát zdánlivě přilepen na druhém plánu obrazu se sportovním autem, kam se z něj vysypalo několik tesařských hřebíků. Obraz auta je také v rohu utržen aby bylo vidět pozadí s modrou oblohou a mráčkem (\"Josef N\", 1978). V obrazu \"Ecce homo\" (1983) je moderní parafrází na téma \"Bolestného Krista\" postava automobilového závodníka v kukle – kříž nahrazuje do prostoru expandující rozložený motor auta v pozadí, Kristovy rány symbolizují iluzivně namalované řezy na závodníkových rukou, na Kristovo mučení odkazuje zdánlivě rozřezané plátno. Cyklus obrazů \"Poslední večeře\" (1983), kde opuštěný prázdný stůl stojí před oknem s výhledem do pusté krajiny, opakuje v několika variacích další autorovo téma – mrtvý a prázdný prostor bez lidí, který vytváří napětí odkazem na známý příběh, ke kterému již nelze nic přidat.\n\nPištěkova koncepční instalace sakrálních prvků ve Schwarzenberské jízdárně na Hluboké měla dramatickou gradaci i velkorysost a v rámci postmoderní skepse nabídla aktualizaci psychologické hodnoty kolektivně platných mýtů. Na oltář, stojící v popředí a nazvaný Pocta Böcklinovu obrazu \"Kentaur pozorující rybku\", položil lžíci bagru, nakloněnou nad rybkou ve skleněné kouli. V čele jízdárny instalovaný oltářní obraz s iluzivní barokně laděnou krajinou narušil plošný ostře barevný průnik geometrických ploch, citující amerického postmodernistu Franka Stellu. Před ním stojící obří pyramida s hromadou civilizačního odpadu byla označena jako \"Schránka na ostatky\". Postranní oltáře, skryté v labyrintu, zobrazovaly \"Ukřižování\" jako zavěšenou kostru závodního monopostu a \"Navštívení\" sestavené ze staré benzinové pumpy a s dveřmi auta jako andělskými křídly. Podle Jiřího Šetlíka je autorův subjektivní výklad chorobného světa poselstvím, které demaskuje víru v modly konzumního způsobu života.\n\nPištěkovy trojrozměrné objekty na výstavě v Městské knihovně (1999) pracovaly s kontrastem obrazu a zvuku. Vedle \"Zahrady\", s pavilonem sestaveným z obřích kostek dětské stavebnice a obklopeným lesem zavěšených tyčí, které chrání jeho intimitu a ševelící zvuky nezřetelných rozhovorů, postavil \"Les\" jako prosklenou pyramidu naplněnou úlomky dřeva a odpadky z divoké skládky, doplněnou romantickými obrazy lesních zátiší, ale s průvodním řevem motorových pil a praskotem padajících stromů. Jiné objekty souvisejí s prací pro film nebo jsou ozvěnou Pištěkovy kariéry automobilového závodníka. Ve vstupu na svou retrospektivní výstavu v Národní galerii instaloval labyrint \"Město\" a za ním velkou skleněnou krychli s hromadou filmových kostýmů. Centrálnímu prostoru výstavy dominoval kompletní závodní monopost. Koncepční dioráma \"Konec lesa\" je arteficiálním lesem zavěšených umělohmotných tyčí, za kterým návštěvník může pozorovat filmovou iluzi malované krajiny pokrývající celou stěnu (Veletržní palác, Národní galerie v Praze, 2012). Důvodem k vystoupení z plochy obrazu do třírozměrného prostoru je program, který Pištěk v úvodu ke svému katalogu označil jako \"Nový romantismus\"\n\nArchitektury, které připomínají filmové kulisy, se v Pištěkových obrazech objevují od přelomu 80. a 90. let (\"Variace na dané téma 1-3\", 1989) V polovině 90. let se Theodor Pištěk vrátil ke geometrické abstrakci v malbách prázdných schematizovaných architektur, kde pracuje s různými druhy falešné perspektivy nebo světelného režimu (\"Variace 1-6\", 1995-1996, \"Stavba 1,2\", 1995, \"Dolů 1,2\", 1996, \"Sloup\", 1997). Vyvolanou iluzi ve dvou dimenzích násobí a zároveň popírá šalebným dojmem hmatatelného objemu, který vystupuje z plochy a zároveň vede liniemi do hloubky obrazu, kde překvapivě ztrácí stín a z konkrétnosti se promění v abstraktum. \"Moje práce se pohybuje ve spirálách, začíná vždy v detailech a pozvolna se od nich oprošťuje. Obraz se vyprazdňuje a zjednodušuje až na minimum.\" Kontemplativní \"Rozmluvy s Hawkingem\" (2005-2006) jsou křehké geometrické konstrukce vymezující výseky černého prostoru, který je protkán kótami a značkami naznačujícími směr pohybu nebeských těles.\nVedle práce pro film, kde Theodor Pištěk dosáhl nejvyšších poct, je vysoce ceněno i jeho malířské dílo. Obraz \"Na návštěvě u Harrachů\" (1979) se roku 2013 prodal v aukci za 3 240 000,- korun, obraz \"Racek letící do snu\" (1984) byl roku 2016 vydražen v aukci za 2 900 000,- Kč\n\n\n"}
{"id": "87768", "url": "https://cs.wikipedia.org/wiki?curid=87768", "title": "Ústí nad Orlicí", "text": "Ústí nad Orlicí\n\nÚstí nad Orlicí (německy \"Wildenschwert\") je město na východě Čech v podhůří Orlických hor na soutoku Tiché Orlice a Třebovky, asi 10 km severoseverozápadně od České Třebové. Průměrná nadmořská výška se pohybuje kolem 340 m n. m. Žije zde obyvatel. Leží ve stejnojmenném okresu a je pátým největším městem Pardubického kraje. Ústím nad Orlicí prochází první a třetí tranzitní železniční koridor a silnice I/14.\n\nMěsto se nachází v geomorfologickém okrsku Ústecká brázda, který spadá do Českotřebovské vrchoviny. Nad městem, na Andrlově chlumu (559 m n. m.), se tyčí rozhledna Stříbrná krasavice.\n\nK významným stavbám ve městě patří zejména Roškotovo divadlo, Hernychova vila a kostel Nanebevzetí Panny Marie. Nachází se zde také nejrůznější sportoviště, například krytý plavecký bazén, skatepark, aquapark, fotbalový stadion, tenisové kurty, a hustá síť cyklostezek, cyklotras a turistických cest.\n\nV nejstarších písemných zmínkách se město objevuje pod dvěma názvy, které nejsou významově totožné. Vedle českého \"Ústí\" (odkaz na soutok Třebovky a Tiché Orlice, v jehož blízkosti se zřejmě rozkládalo první historické sídliště) bylo užíváno také německého názvu \"Wilhelmsuerde\", resp. \"Wilhelmswerd\" nebo \"Wilhelmswert\", který měl význam „Vilémův ostroh“ (tj. vyvýšenina, vybíhající k západu z pláně mezi Tichou Orlicí a Třebovkou, na níž se rozkládalo historické jádro města) a odkazovalo k zakladateli, kterým mohl být Vilém z Drnholce.\nNěmecký název \"Wildenschwert\" (doslova „divoký meč“, „meč divochů“), užívaný v novověku a v moderní době, vznikl zkomolením původního \"Wilhelmswerd\" a nemá vzhledem k historii města žádný logický význam.\n\n\nDříve byly součástí města také dnes samostatné obce Dlouhá Třebová a Řetůvka.\n\nK založení města došlo ve druhé polovině 13. století v průběhu vrcholné kolonizace, kterou na území mezi Třebovkou, masivem Suchého vrchu a severní částí Zábřežské vrchoviny vykonávali z pověření krále Přemysla Otakara II. páni z Drnholce. První spolehlivá zpráva o městě pochází z roku 1292, kdy se \"villa forensis Wilhelmswerd\" (tj. trhová ves Wilhelmswerd; současně je zde uveden i český název \"Ústí\") objevuje na donační listině, kterou král Václav II. potvrzuje nadání cisterciáckého kláštera na Zbraslavi částí lanšperského panství. V roce 1304 je \"civitas Wilhelmswerd\" (obec, město Wilhelmswerd) uvedeno na listině, která potvrzuje a upravuje předchozí nadání. V obou případech je Ústí označeno jako jedno ze správních center lanšperského panství, ve stejné funkci je v obou listinách zmíněna i Česká Třebová. Užívání dvou názvů města, českého a německého, souvisí podle některých historiků s existencí o něco málo staršího osídlení v prostoru soutoku Třebovky a Tiché Orlice, zvaného Ústí, přičemž označení \"Wilhelmswerd\" se mělo vztahovat na nové sídliště založené na pravidelném půdorysu na nedalekém ostrohu.. V 15. – 16. století patřilo město postupně k panství Pernštejnů a Kostků z Postupic. V době reformace zdejší farní chrám převzali utrakvisté, od konce 15. století zde působil, stejně jako v Kunvaldu, sbor Jednoty bratrské, jehož zděná budova byla postavena v letech 1553-1555; poslední bratrský kazatel odešel do exilu roku 1626. Dále zde bylo činné literátské bratrstvo, které si objednalo dodnes dochovaný iluminovaný kancionál od Jiříka Sezemského ze Sezemic.\nRoku 1498 město zachvátil první velký požár, při kterém shořela většina budov a došlo ke zničení nejstarších písemností města.\nV době pobělohorské až do roku 1786 město a panství vlastnili Lichtenštejnové.\nVětšina obyvatel se v minulosti živila hlavně zemědělstvím a domácím tkalcovstvím. K rozmachu továrenského textilního průmyslu a strojírenské výroby došlo v polovině 19. století v souvislosti se stavbou železnice Olomouc–Praha. Roku 1945 bylo Ústí prohlášeno okresním městem.\n\n\n\n\n\n\n\n\n\n\n\n\n\n\n\nVe městě se zčásti natáčely filmy:\n\n\n\n"}
{"id": "87772", "url": "https://cs.wikipedia.org/wiki?curid=87772", "title": "Haka", "text": "Haka\n\nHaka je původně hromadný maorský tanec. Bývá také označován jako bojový tanec, protože býval tančen bojovníky před bitvou. Je doprovázen akustickými projevy tanečníků; pokřikem doprovázeným gestikulací rukou, podupáváním, křikem, grimasami, vyplazováním jazyku, vykulováním očí a podobně. Významem tance bylo dodání odvahy bojovníkům a zastrašení nepřítele.\n\nExistují různé druhy bojové Haky - předváděné beze zbraní (známé jako \"haka taparahi\") nebo se zbraněmi (\"peruperu\"). V dnešní době je Haka známa zejména z ragby, kde ji předvádí především tým Nového Zélandu (přezdívaný All Blacks), ale i Samoa aj. Jedná se o specifický druh společné mentální přípravy před bojem, jejím cílem je dosažení maximální bojovnosti a koncentrace na nadcházející zápas. V žádném případě nejde o pouhou zábavu pro diváky. Některé významnější porážky All Blacks na mistrovstvích světa (2007 s Francií, 2019 s Anglií) jsou kupř. spojovány právě s úspěšnou a vyzývavou reakcí soupeřů na jejich Haku.\n\nPoprvé byl tento tanec předveden novozélandskou reprezentací All Blacks v roce 1888. Do roku 2005 tým All Blacks vždy předváděl Haka s názvem \"Ka Mate\", V září 2005 při zápase proti Jihoafrické republice novozélandský tým předvedl nový tanec Haka: \"Kapa O Pango\".\n\n– vedoucí haky:\n\"Ringa pakia! Uma tiraha!\"\n\"Turi Łhatia! Hope Łhai ake!\"\n\"ŁaeŁae takahia kia kino!\"\n\n– všichni:\n\"Ka mate! Ka mate! Ka ora! Ka ora!\"\n\"Ka mate! Ka mate! Ka ora! Ka ora!\"\n\"Tenei te tangata puhuru huru\"\n\"Nana nei i tiki mai\"\nŁ\"akałiti te ra\"\n\"A upane! Ka upane!\"\n\"A upane kaupane łiti te ra!\"\n\"Hī !!!\"\n\n– vedoucí haky:\n\"Tleskněte rukama o stehna! Vypněte hruď!\"\n\"Pokrčte kolena! Pokrčte kyčle!\"\n\"Dupněte nohama tak silně, jak jen dokážete!\"\n\n– všichni:\n\"Zemřu! Zemřu! Žiji!\"\n\"Zemřu! Zemřu! Žiji!\"\n\"Tohle je ten vlasatý muž\"\n\"který způsobil, že slunce opět svítí\"\n\"Jeden krok vzhůru! Další krok vzhůru!\"\n\"Krok vzhůru, další... Slunce svítí!\"\n\"Východ/Západ!!!\"\n\n"}
{"id": "87774", "url": "https://cs.wikipedia.org/wiki?curid=87774", "title": "Râmnicu Vâlcea", "text": "Râmnicu Vâlcea\n\nRâmnicu Vâlcea (nebo také Rîmnicu Vîlcea) je město v Rumunsku, hlavní město župy Vâlcea. Žije zde 107 656 obyvatel.\n\nOblast dnešního města byla osídlená již od dob Římské říše. Ve středověku tu byla postavena pevnost, během vlády Matyáše Basaraba a Konstantina Brâncoveanu se město stalo významným kulturním a řemeslným centrem. Vznikla tu první papírna a tiskárna v Rumunsku.\n\nBěhem revolučního roku 1848 tu poprvé zazněla současná hymna celé země, Deșteaptă-te, române!\n\nV 80. letech 20. století vznikla zástavba ve stylu socialistického realismu tvořící dnes podstatnou část města.\n"}
{"id": "87778", "url": "https://cs.wikipedia.org/wiki?curid=87778", "title": "Ježek v kleci", "text": "Ježek v kleci\n\nJežek v kleci je patrně v Česku nejznámější hlavolam, protože hraje důležitou roli v dobrodružné knižní stínadelské trilogii od Jaroslava Foglara. Má podobu kuličky s různě dlouhými ostny (ježek), která je uvnitř válcového pouzdra s různě velkými otvory (klec). Smyslem hlavolamu je vyndat ježka ven z klece.\n\nAčkoliv se má obecně za to, že hlavolam je vynálezem Jaroslava Foglara, spisovatel se při psaní patrně pouze inspiroval již existujícím hlavolamem. Vůbec poprvé se s ježkem setkáváme ve Spojených státech amerických. Poprvé byl Ježek publikován v katalogu US Trick & Novelty Co. z roku 1886. Následně se ježek objevil v amerických novinách The American Stationer z 18. dubna 1895. Skutečný originál, na pohled zdánlivě jednoduchý, je vyroben z bronzové slitiny s lakovaným povrchem. Má čtyři otvory po obvodu a uvnitř klece ježka se šesti kuželovitými ostny. Klec má dva z otvorů oválné a dva mají navíc jakési zoubky a zářezy. Dalším kdo si nechal hlavolam na principu ježka v kleci patentovat byl jistý Clarence A. Worrall 7. dubna 1896. Foglar byl údajně prvním, kdo přišel s myšlenkou šroubovacího ježka.\n\nPoprvé se příběh o Rychlých šípech a ježkovi v kleci objevuje v časopise \"Mladý hlasatel\" v období od 30. srpna 1940 do 8. března 1941. Krátce nato se na trhu objevuje první ježek v kleci. Vyráběla ho firma K. M. Moučky a na rozdíl od své knižní předlohy byl dřevěný a nešel rozšroubovat. Druhá, velká vlna zájmu o tento hlavolam doprovázela uvolnění v 60. letech 20. století, kdy v Československu opět vycházely knížky Jaroslava Foglara a sešitová vydání originálních příběhů Rychlých šípů, kopie příběhů z Mladého hlasatele. Pravdpodobně nejdostupnější verzí hlavolamu v té době byl plastový ježek, kterého od r. 1970 vyrábělo družstvo Druopta . Byl pak vyráběn ještě jednou na počátku 90. let. Ježek měl 12 kónických ostnů, byl šroubovací, uvnitř kuličky měl dutinku a vyndával se z klece přesně podle Foglarova popisu. Nevýhodou bylo, že byl křehký. Od té doby se na trhu objevila řada dalších různých kovových i plastových verzí. Šroubovacího ježka dle podoby z románu, pak z kovu vyrobila produkce originálních českých hlavolamů RADEMIC PUZZLES v roce 2013.\n\nŠirší čtenářské veřejnosti hlavolam prvně představil Jaroslav Foglar a to ve stínadelském příběhu \"Záhada hlavolamu\". Původním vlastníkem hlavolamu je v románu zámečnický učeň Jan Tleskač, kterému se podařilo ježka z klece vyndat, rozdělil ho na dvě polokoule spojené závitem a do dutiny uvnitř ukryl plánek vlastního vynálezu – létajícího kola. Po Tleskačově smrti se hlavolam stal odznakem moci vůdce vontské organizace. O získání hlavolamu usilují také Foglarovi hlavní hrdinové, chlapecký klub Rychlé šípy, kteří se náhodou dozvěděli o tajemství, které ukrývá.\n\nJežek v kleci, který je dnes k dostání v obchodech, je ostnatý kulovitý předmět, jehož ostny mají nestejné rozměry. Ježek je umístěn ve válci s nevyplněnými stěnami, skrze něž je cílem ježka důmyslným natáčením protáhnout.\n\nHlavolam se dnes dá zakoupit v různých obchodech v kovovém, dřevěném, umělohmotném i jiném provedení. Navíc se můžeme potkat i s variantami, u kterých se v kleci neschovává ježek, ale např. lev nebo kanárek. Hlavolam se stal velmi oblíbenou dovednostní hříčkou v České republice, ale také ve světě.\n\nOd roku 2005 ježka v kleci navrhuje a vyrábí český konstruktér hlavolamů Radek Micopulos. Navrhl více než deset typů jedinečných hlavolamů. Jedná se o tradiční i moderní ježky v kleci, které dále rozvíjejí princip tohoto hlavolamu. \n\nNa počest Jaroslava Foglara a jeho legendárního komiksu Rychlé šípy přibyl v roce 2017 k již existujícím obřím exponátům (např. čajová konvice, hrnec, mamut) v zahradě muzea \"Zlaté české ručičky\" (samostatná část Muzea rekordů a kuriozit v Pelhřimově) také \"největší ježek v kleci\". Jde o patnáctinásobnou zvětšeninu hlavolamu: klec je vysoká 110 centimetrů, s průměrem 73 centimetrů, ježek má průměr 30 centimetrů. Obří hlavolam společně 10 měsíců vyráběly odborné učiliště Horní Slavkov a firma NADE.\n\nV zahradě muzea je kromě toho další informační panel věnovaný památce Jaroslava Foglara a jako poděkování za jeho příběhy byl na zahradu vysazen jinan dvoulaločný (ginkgo biloba).\n\n\n"}
{"id": "87780", "url": "https://cs.wikipedia.org/wiki?curid=87780", "title": "7-Zip", "text": "7-Zip\n\n7-Zip je komprimační program určený pro různé operační systémy. 7-Zip je svobodný software, vyvíjený Igorem Pavlovem a distribuován pod licencí GNU LGPL. Je konkurencí k známým programům jako WinZip a WinRAR. Ve formě p7zip (na bázi příkazového řádku) je dostupný na unixových systémech jako je Linux a Mac OS X. 7-ZIP lze použít i v DOSu, buď verzi založenou na p7zip, nebo originální verzi pro Windows s pomocí produktu HX-DOS extender.\n\n7-zip používá přednostně kompresní algoritmus LZMA, nabízí však také kompresní algoritmy PPMD, bzip2, Deflate, a „store“, tedy uložení souborů bez komprese. Možné je použít šifrování Rijndael-256 (AES). Velikost slovníku může být u 64bitové verze až 1,5 GB (vyžaduje téměř 35 GB paměti). LZMA má vysoký kompresní poměr, lepší než ZIP, a to až o 70 %. Velké textové soubory (» 1 MB, například zdrojové kódy) lze zkomprimovat více než 10krát. Soubory 7z mají příponu codice_1 a MIME typ codice_2.\n\n7-zip podporuje několik dalších archivních a kompresních formátů a to: Z, ZIP, RAR, CAB, ARJ, LZH, RPM, deb, gzip, bzip2, tar. Některé umožňuje pouze dekomprimovat, vytvářet lze tyto archivy: 7z, ZIP, TAR, GZ, BZ2, XZ.\n\nProdukt 7-ZIP nabízí kromě komprese také jednoduchý správce souborů, který po aktivaci 2 panelů (toto není výchozí) spadá do kategorie zvané „Orthodox File Managers“. Je k dispozici pouze pro „Windows“, ale funguje i ve starších verzích jako Windows 98 a s pomocí rozhraní Wine je snadno instalovatelný v distribucích Linuxu orientovaných na koncové uživatele (jako např. Linux MInt).\n\n7-zip neumožňuje řídit pořadí souborů uvnitř archivu. Stejně tak neumožňuje řídit kompresní metody jednotlivých souborů. To jej činí nepoužitelným pro řadu použití, jako je např. vytváření e-knih ve formátu EPUB. Tento nejrozšířenější formát e-knih je v podstatě ZIP archiv. Podle standardu EPUB musí být prvním souborem v archivu soubor \"mimetype\", který nesmí být komprimován. Toto 7-zip zařídit neumí, a proto je třeba použít jiný program, např. FBZIP, který je zdarma.\n\n\n"}
{"id": "87782", "url": "https://cs.wikipedia.org/wiki?curid=87782", "title": "Literatura Mondo", "text": "Literatura Mondo\n\nLiteratura Mondo (esp. \"Literární svět\") bylo nejvýznamnější esperantské nakladatelství v meziválečném období a zároveň název literární revue, tímto nakladatelstvím vydávané.\n\nČasopis založil Tidivar Schwartz v roce 1922, poté v roce 1924 vydávání převzal Maďarský esperantský institut (Hungara Esperanto–Instituto), který vedl Vincent Tóth a redaktoři Kalmán Kalocsay a Julio Baghy. Pro finanční potíže časopis v roce 1926 skončil, avšak v roce 1931 jej obnovil Vilmos Bleier a zároveň založil i nakladatelství stejného názvu. Poslední díla vyšla po válce v roce 1948.\n\n\n\n\n\n"}
{"id": "87784", "url": "https://cs.wikipedia.org/wiki?curid=87784", "title": "Čao C’-jang", "text": "Čao C’-jang\n\nČao C'-jang (čínsky 赵紫阳, pinyin: Zhao Ziyang) (17. října 1919 – 17. ledna 2005) byl čínský politik, předseda vlády Čínské lidové republiky (1980-1987) a generální tajemník Komunistické strany Číny (1987-1989). Závěr svého života strávil v domácím vězení.\n\nAčkoli se narodil do bohaté rodiny (jeho otec byl statkář), odmalička sympatizoval s komunistickým hnutím, ve kterém se od začátku 30. let aktivně angažoval. Ve válce s Japonskem pracoval v podzemním komunistickém hnutí. Díky své inteligenci i vůdčím schopnostem rostl jeho vliv ve straně. V šedesátých letech byl již stranickým tajemníkem v provincii Kuang-tung. Podařilo se mu tuto oblast částečně reformovat. Koncem šedesátých let ovšem padl v nemilost, neboť právě odstartovala tzv. kulturní revoluce, která měla reformní pokusy otupit.\n\nRehabilitace se dočkal v polovině 70. let. Byl mu svěřen úkol v provincii Sečuan. Jeho ekonomické reformy pozvedly tuto obrovskou provincii a katapultovaly jej do pozice místního prvního tajemníka strany. V roce 1977 se již stal členem politbyra. Koncem 70. let dokonce zastupoval premiéra a v roce 1980 se stal předsedou čínské vlády. Absolutního vrcholu dosáhl v roce 1987, kdy se stal generálním tajemníkem Komunistické strany Číny.\n\nUsiloval o otevřenější politiku navenek a tržní reformy dovnitř, což mu postavilo do cesty mnoho protivníků, včetně mocného Teng Siao-pchinga, který se sice velmi zasloužil o modernizaci čínské ekonomiky a normalizaci vztahů s USA, ale o politických reformách nechtěl ani slyšet. Rozhodující událostí, která měla odpovědět na otázku dalšího vývoje, bylo vyvrcholení studentských nepokojů v létě roku 1989.\n\nČao se snažil aktivitu studentů klidnit, neboť se obával reakce starých komunistů, kteří nereflektovali na reformy ekonomické, natož pak politické. Studenti, ovlivněni „gorbymánií“ (západním nadšením pro Gorbačovovy reformy v SSSR), Čaovy výzvy neuposlechli. Krátce na to byl Čao odvolán. Nahradil jej politicky nesmlouvavý starosta Šanghaje Ťiang Ce-min. Začátkem června 1989 zasáhly proti demonstrujícím studentům na náměstí Tchien-an-men tanky. Při střetech zahynulo několik set studentů. Politické reformy v Číně neproběhly a tento stav doposud trvá.\n\nČao C'-jang byl od doby odvolání držen v domácím vězení, kde 17. ledna 2005 zemřel. Snad svým osudem trochu připomíná někdejšího hrdinu maďarského povstání z roku 1956 Imre Nagye. Byl členem komunistické strany (a nikoli bezvýznamným) v době Maovy krutovlády, ale v rozhodující chvíli svého života – v roce 1989 – prokázal osobní statečnost při jednání se studenty, kdy se jim dokonce za pomalé tempo reforem omluvil. Pro čínskou vládu nastal jeho smrtí problém, neboť se stal symbolem naděje. Když takto v roce 1989 zemřel stoupenec politických reforem a někdejší generální tajemník strany Chu Jao-pang, začaly Studentské protesty na náměstí Nebeského klidu.\n"}
{"id": "87787", "url": "https://cs.wikipedia.org/wiki?curid=87787", "title": "Ludwig Erhard", "text": "Ludwig Erhard\n\nLudwig Erhard (4. února 1897 Fürth - 5. května 1977 Bonn) byl německý ekonom, ministr hospodářství bavorské zemské vlády, spolkový ministr hospodářství a spolkový kancléř.\n\nPo první světové válce se věnoval studiu ekonomie. V roce 1929 získal akademický titul doktora ekonomie a poté byl činný na akademické půdě. V této aktivitě působil i po nástupu Hitlera k moci. Díky zraněním z první světové války nebyl odveden a tak se dále věnoval národohospodářství. Některé jeho vědecké práce však byly brzy zakázány a v roce 1942 se ocitl na dlažbě.\n\nI díky tomu nebyl Erhard zatížen nacistickou minulostí a po válce si jej brzy všimly orgány spojenců. Již v říjnu 1945 se stal ministrem hospodářství v bavorské zemské vládě. V roce 1947 byl jmenován profesorem. V této době byla vytvořena skupina, která se měla podílet na přípravě měnové reformy. Na jaře 1948 jej Hospodářská rada (Wirtschaftsrat) jmenovala ředitelem správy pro hospodářství spojené hospodářské oblasti „Verwaltung für Wirtschaft des vereinigten Wirtschaftsgebiets“. V tuto chvíli byl Erhard mužem číslo jedna německé ekonomiky. 20. června 1948 zahájily západní části Německa měnovou reformu.\nVelmoci se nedokázaly dohodnou na německé otázce, a tak vznikla ze západních zón Spolková republika Německo. V její první vládě v čele s Konradem Adenauerem zasedl Erhard jako ministr hospodářství. V této funkci působil ve všech následujících vládách kancléře Adenauera - až do roku 1963.\n\nPočínal si mimořádně úspěšně. Razil ideu sociálně tržního hospodářství, které mělo nastartovat poválečnou obnovu. I přes odpor socialistické opozice se mu dařilo tuto politiku prosazovat a to více než úspěšně. Západní Německo rychle překonalo krizi a nastal rozmach, pro který historie nalezla označení „německý hospodářský zázrak“ a Erhard se stal jeho duchovním otcem („Vater des deutschen Wirtschaftswunders“).\n\nKdyž se s úřadem kancléře v roce 1963 rozloučil Konrad Adenauer, byl Erhard logicky jediným možným nástupcem. Proti autoritativnímu a protřelému Adenauerovi působil jako kancléř velmi těžkopádně. Volil více diskusi než vlastní rozhodování. Navíc se v polovině 60. let prohloubily ekonomické problémy. Jakožto kancléř se proto nezapsal tak výrazným písmem jako Adenauer.\n\nPřesto zaznamenal úspěchy, zejména v zahraniční politice. Jeho vláda navázala diplomatické styky s Izraelem i blízkovýchodními zeměmi. Pokračoval v zahájeném procesu evropské integrace. Byl stoupencem silné transatlantické spolupráce. Jeho důraz na spolupráci s USA znamenal i jisté napětí ve vládnoucí koalici CDU-CSU.\nVolební období skončilo v roce 1966 a Erhard pomohl své CDU vyhrát volby. „Gumový lev“, jak se mu také přezdívalo, však již do kancléřského křesla nezasedl. Byla vytvořena velká koalice s SPD a do čela vlády nastoupil Kurt Georg Kiesinger. Skončila tak jedna slavná etapa historie demokratického Německa.\n\n\n\n"}
{"id": "87794", "url": "https://cs.wikipedia.org/wiki?curid=87794", "title": "Jeřice (řeka)", "text": "Jeřice (řeka)\n\nJeřice ( ) je pravostranný přítok Lužické Nisy odvodňující značnou část západních Jizerských hor. Délka toku činí 20,4 km. Plocha povodí měří 78,05 km².\n\nPramení v horské úžlabině na jihovýchodním svahu Poledníku v nadmořské výšce 815 m. Vlévá se do Lužické Nisy v Chrastavě v nadmořské výšce 300 m. Jeřice bývala nazývána také \"Mníšecký\", \"Panský\", \"Kamenný\", \"Chrastavský\" a \"Vodopádový potok\". Říčka je v celém toku pstruhová, v horní části má bystřinný charakter s drobnými vodopády.\n\nProtéká obcemi: Oldřichov v Hájích, Mníšek, Nová Ves a městem Chrastava.\n\n\nPrůměrný průtok Jeřice u ústí činí 1,03 m³/s.\n\nPři každém intenzivnějším dešti nebo jarním tání se Jeřice v Mníšku vylévá ze svého koryta. V noci z 6. na 7. srpna 2010 postihla povodí Jeřice blesková povodeň. V Mníšku kulminovala Jeřice 7. srpna v 7 hodin. Hladina řeky, která ještě 6. srpna večer dosahovala pouhých 9 cm, dosáhla ráno 433 cm. Podle starosty Romana Slezáka něco podobného obec zažila naposledy v roce 1958. V Mníšku řeka zaplavila zhruba 25 domů a jeden zřejmě bude nutné strhnout, protože má narušenou statiku. Povodňová vlna zaplavila také centrum Chrastavy - nejhorší situace nastala podél Jeřice v ulici Frýdlantská a Nádražní, řeka mimo jiné strhla i kovový secesní most z přelomu 19. a 20. století, který byl technickou památkou chráněnou státem.\n\n"}
{"id": "87797", "url": "https://cs.wikipedia.org/wiki?curid=87797", "title": "George Catlett Marshall", "text": "George Catlett Marshall\n\nGeorge Catlett Marshall (31. prosince 1880, Uniontown, Pensylvánie, USA – 16. října 1959, Washington, D.C.) byl americký pětihvězdičkový generál a politik.\n\nV roce 1901 úspěšně absolvoval Virginský vojenský institut. V první světové válce působil krátce ve štábu generála Pershinga. Do roku 1938 se pohyboval v různých štábních funkcích a pracoval i jako instruktor Národní gardy.\n\nV červenci 1938 se stal pobočníkem náčelníka štábu pozemní armády. 1. září 1939, v době napadení Polska, se stal náčelníkem generálního štábu pozemní armády. Jeho úkol byl nelehký – vybudovat novou americkou armádu. Ta v té době měla zhruba 200 000 mužů. Na konci války však již čítala 8,5 milionů vojáků. 7. prosince 1941 zahájilo Japonsko válku proti USA napadením hlavní americké tichomořské základny Pearl Harboru. Ještě v prosinci přijel do USA Winston Churchill. Na konferenci ARCADIA bylo dohodnuto, že hlavním protivníkem spojenců bude nacistické Německo.\n\nPřestože byla dohodnuta koncepce „nejdříve Německo“, existovala ve Washingtonu D.C. dvě křídla. Oficiální koncepce se držel Roosevelt společně s Marshallem. Druhé křídlo, hlásající prioritu poražení nejprve Japonska, zastupoval především velitel amerického námořnictva admirál Ernest King. Ten se pak snažil klást překážky jakémukoli rozmístění amerických lodí v Atlantiku ve prospěch Pacifiku. Bez námořní převahy však nebylo možné přesunovat americká vojska do Evropy. Marshall tak musel svádět s Kingem nekonečné boje.\n\nSituace Velké Británie na jejím hlavním válčišti, severní Africe, byla v polovině roku 1942 velmi nepříznivá. Pád Tobruku v červnu 1942 uspíšil rozhodnutí Spojených států zapojit se do války s nacistickým Německem ještě tohoto roku. Jediným místem, kde bylo možné invazi úspěšně provést byla právě severní Afrika. Generál Marshall se rozhodl jmenovat do čela spojeneckých invazních vojsk generála Dwighta Eisenhowera. K úspěšnému vylodění došlo 8. listopadu 1942.\n\nV lednu 1943 se setkali spojenci na konferenci v Casablance (SYMBOL). Zde řešili problémy priorit ve válce s nacistickým Německem a otázky dalšího společného postupu. Mimo jiné zde bylo rozhodnuto o pokračování přesunu amerických vojsk a materiálu do Velké Británie (operace BOLERO). Co se týká dalšího postupu, bylo dohodnuto pouze obsazení Sicílie. Marshall prosazoval přímý úder proti Německu již v roce 1943.\n\nNa další konferenci se spojenci setkali v květnu 1943 ve Washingtonu (TRIDENT). Britové věřili, že lze ukončit válku již v roce 1944, pokud by spojenci postupovali Středomořím. Duchovním otcem této myšlenky byl sám Winston Churchill. Ten si představoval nacisty ovládanou Evropu jako krokodýla. A kladl si otázku, zdali není lepší zaútočit na „měkký podbřišek“ (Středomoří), než na ostré krokodýlovy zuby (Francie). Marshall se stavěl vůči této koncepci velmi negativně. Zaznamenal však porážku, neboť výsledkem konference byl souhlas Spojených států s invazí do Itálie v září 1943. To ovšem znamenalo definitivní přeložení invaze ve Francii až na rok 1944.\n\nNa další konferenci v srpnu 1943 v Quebecu (QUADRANT) žádal Marshall znovu diskusi na téma vylodění ve Francii. Chtěl již dohodnout předběžný termín. O tom se však mělo jednat až později, neboť byla nutná i Stalinova účast.\n\nVše se chystalo na první schůzku Velké trojky. Ta se měla odehrát v listopadu 1943 v Teheránu. Při cestě na schůzku se ještě setkali F.D.Roosevelt a W.Churchill s Čankajškem na konferenci v Káhiře (SEXTANT).\n\nV listopadu 1943 se uskutečnilo první setkání Velké trojky na konferenci v Teheránu (EUREKA). Stalin byl seznámen s americkými plány vylodění ve Francii. Churchill se zde naposled pokusil prosadit svou myšlenku útoku na „měkký podbřišek Evropy“. Narazil však na Rooseveltův i Stalinův nesouhlas. Roosevelt, stejně jako Marshall, již odmítal další posilování války na „periferii“. Stalin odmítl s tím, že jedinou šancí k rychlému vítězství nad nacistickým Německem je otevření druhé fronty v roce 1944. Navíc se mu vůbec nelíbilo, kdyby mu tehdy Spojenci překřížili jeho plány s východní Evropou. Padlo tedy rozhodnutí. K otevření druhé fronty dojde nejpozději v létě 1944.\n\nKonference skončila, plány byly schváleny, zůstala však jedna otázka v Teheránu nevyřešena. A sice, kdo se stane vrchním velitelem pro invazi do Francie (operace OVERLORD). V Teheránu se o tom nediskutovalo, panovalo přesvědčení, že v čele spojeneckých vojsk bude stát generál Marshall. To se však nelíbilo Rooseveltovi. Ten chtěl mít Marshalla neustále k dispozici ve Washingtonu. Navíc zde byla otázka, kdo by se ujal Marshallovy funkce náčelníka armádního štábu a jak by tento nový náčelník vycházel se šéfem amerického námořnictva admirálem Kingem. Ten měl totiž sehrát velmi důležitou roli – zajistit dostatek plavidel k vylodění v Normandii. Situace byla o to komplikovanější, že na červen 1944 chystali Američané v Tichomoří útok na Mariánské ostrovy. Zde se očekával velký námořní střet s japonským loďstvem a každá loď byla potřebná v Pacifiku. Marshall s Kingem dokázali už několikrát najít společnou řeč. Nyní to bylo životně důležité. Marshallovi jednoduše nebylo souzeno velet jednotkám, které prakticky v letech 1939-1941 postavil. Ve druhé světové válce měl sehrát roli diplomata a ne vojenského velitele.\n\nDen D přišel 6. června 1944. Dvě spojenecké armády se vylodily v Normandii. Marshallovou rolí teď bylo víceméně přihlížet spojeneckému postupu do Německa. Americký válečný průmysl pracoval naplno a Marshall tak mohl sledovat výsledky své několikaleté práce. A neměl se za co stydět.\n\nVálka v Evropě již byla rozhodnuta, a tak jedinou otázkou zůstávalo, kam až se který ze spojenců dostane. Marshall (a dá se říci prakticky všichni Američané) politické situaci v Evropě nerozuměl a společně s novým prezidentem Trumanem i Eisenhowerem se dopustili celé řady politických chyb. Tou pro Československo nejviditelnější bylo neosvobození Prahy. Na Marshallovu obhajobu lze snad uvést, že teprve sbíral první zkušenosti s komunisty.\n\nVálka v Evropě definitivně skončila. 7. května 1945 podepsal v Remeši náčelník operačního štábu OKW generálplukovník Alfred Jodl bezpodmínečnou kapitulaci wehrmachtu. Boje v Evropě skončily.\n\nVálka proti Japonsku však pokračovala. 6. a 9. srpna 1945 byly svrženy atomové bomby na Hirošimu a Nagasaki, což konečnou císařovu kapitulaci uspíšilo a nebylo tudíž nutné provést invazi do Japonska. Použití atomových bomb sice stálo život stovky tisíc obyvatel zasažených měst, ale na druhé straně zachránilo životy mnoha lidí, které by si vyžádala americká invaze do Japonska.\n\nJaponská kapitulace byla podepsána 2. září 1945 na palubě bitevní lodi Missouri v Tokijské zátoce. Šest let trvající druhá světová válka skončila. Spojené státy z ní vyšly vítězně, z velké části díky tvůrci moderní americké armády generálu Marshallovi.\n\n26. listopadu 1945 odešel Marshall z funkce náčelníka armádního štábu. Již v prosinci se měl ujmout další velmi obtížné role – měl se stát novým americkým vyslancem v Číně. Byla to jedna z nejnešťastnějších funkcí, kterou kdy Marshall zastával. Částečně Čínu znal, neboť zde již v letech 1924–1927 působil u amerického 15. pěšího pluku. Marshall, přestože již byl v diplomacii zběhlý, příliš čínským problémům nerozuměl. Navíc nechápal příliš ani roli Moskvy v tomto problému. Snad až přespříliš důvěřoval čínským komunistům. Velmi na něj zapůsobil zejména Čou En-laj, pravá ruka komunistického vůdce Mao Ce-tunga.\n\nJiž od začátku jednání se ukazovaly rozpory v otázce dalšího vývoje Číny. Mao postupně získával moc do svých rukou a Spojené státy nemohly politické směřování Číny změnit.\n\nPro Američany byla nebezpečná i situace v Evropě, kde se jeho váleční spojenci zmítali ve velkých hospodářských i politických těžkostech. Pro Marshalla to bylo značně deprimující. Skutečně nebylo v jeho silách situaci výrazněji změnit. Proto byl také po roce svého působení odvolán. 8. ledna 1947 Čínu opustil. Ve svém závěrečném komuniké pak vyzval nacionalisty i komunisty k dalším jednáním, která by vedla k míru.\n\nDoma již na Marshalla čekal nový úkol. Měl stanout v čele resortu ministra zahraničí. Primární úkol mu byl jasný – obnova válkou zničené Evropy.\n\nNedlouho poté, co Marshall nastoupil na ministerstvo zahraničí, musel řešit celou řadu zahraničně politických a vojenských problémů. Jedna z jeho klíčových akcí byl tzv. Marshallův plán. Plán byl přijat Kongresem 3. dubna 1948 s cílem organizovaně zabezpečit americké úsilí pomoci poválečné Evropě. V důsledku odmítnutí ze strany zemí východního bloku byl plán omezen jen na západní Evropu.\n\nPlán poprvé vyhlásil Marshall 5. června 1947 v projevu na Harvardu. V letech 1948–1952 poskytly Spojené státy v rámci tohoto plánu západní Evropě pomoc ve výši přibližně 13 miliard dolarů. Marshallův plán přispěl k hospodářské rekonstrukci západní Evropy, obnovil průmysl, zemědělství a oživil mezinárodní obchod. USA si touto hospodářskou pomocí zabezpečily vliv a prestiž v Evropě, která se postupně rozdělila na bohatnoucí Západ a zaostávající Východ. Marshall byl později za svoji celoživotní práci oceněn Nobelovou cenou za mír.\n\n2. ledna 1949 poslal prezidentu Trumanovi svoji rezignaci na funkci ministra zahraničí. Po téměř deseti letech náročných služeb se těšil na zasloužený odpočinek. Jeho zdravotní stav také nebyl příliš dobrý. V prosinci 1948 se podrobil závažné operaci, kdy mu byla odstraněna ledvina.\n\nJiž v září 1949 se opět částečně veřejně angažoval, když se stal předsedou amerického Červeného kříže. Krátce před tím učinily Spojené státy americké velmi nepříjemné zjištění – Sovětský svaz poprvé vyzkoušel svou atomovou bombu. Skončila doba amerického atomového monopolu.\n\nZatímco byli Američané zahleděni do Evropy, rozhořel se konflikt ve východní Asii. 25. června 1950 napadly severokorejské jednotky (vyzbrojeny moderní sovětskou technikou) Jižní Koreu. Američané okamžitě aktivovali své jednotky v Japonsku. Postup Severokorejců na jih byl rychlý a hrozilo nebezpečí vyhnání spojeneckých vojsk z Koreje. Okamžitě byl opět aktivován Marshall. Tentokrát do funkce ministra obrany. Ovšem na rozdíl od druhé světové války, tentokrát do konfliktu příliš zasahovat nemohl. V této válce držel hlavní slovo velitel vojsk OSN generál MacArthur. Ten nabídl velmi riskantní plán vylodění jednotek v přístavu Inčchon, který by pomohl jednotkám zoufale se bránícím v jižním cípu Koreje kolem přístavu Pusan. Úspěšné vylodění by pomohlo sevřít severokorejské jednotky „do kleští“.\n\nGenerální štáb nebyl této akci příliš nakloněn. Terén k vylodění nebyl vhodný. Douglas MacArthur však získal podporu ve Washingtonu a Spojený sbor náčelníků štábů musel ustoupit. Vylodění 15. září 1950 proběhlo úspěšně a vyneslo MacArthurovi další slávu. Jeden ze členů štábu, generál Omar Bradley, pak k postoji štábu poznamenal: „Podíváme-li se na to zpětně, Spojený sbor náčelníků štábů vypadal jako parta poserů, když jsme o této akci pochybovali.“\n\nMacArthurův postup se zastavil na 38. rovnoběžce. Marshall spolu s dalšími nakonec posvětil postup za rovnoběžku. V listopadu 1950 se ovšem do konfliktu zapojili čínští „dobrovolníci“ a situace se od základu změnila. Ti postupovali na jih a znovu byl obsazen Soul.\n\nV prosinci 1950 se do čela americké 8. armády, která nesla hlavní tíhu bojů, postavil generál Matthew Ridgway. Tento specialista na výsadkové operace za druhé světové války zahájil již v lednu 1951 protiútok a v březnu osvobodil Soul. O měsíc později byl ze své funkce přes obrovské protesty americké veřejnosti odvolán MacArthur. Na jeho místo byl jmenován právě Ridgway. Frontová linie se pak pohybovala na úrovni 38. rovnoběžky. V červenci 1951 byla zahájena mírová jednání. V září pak odešel ze své funkce generál Marshall.\n\nPo svém odchodu z ministerstva obrany již do politického života nezasahoval. Výjimkou byla pouze občasná setkání s prezidentem Eisenhowerem. V roce 1953 získal Nobelovu cenu míru. Stal se tak jediným generálem, který tuto cenu získal (do konce studené války).\n\nJeho zdravotní stav se však zhoršoval. Od roku 1957 již zůstával v nemocnici. Dne 16. října 1959 ve Walter Reed Hospital zemřel. Pohřben je na Arlingtonském národním hřbitově.\n\nPostava Marshalla byla ztvárněna v několika filmech, např.:\n\n\n\n\n"}
{"id": "87806", "url": "https://cs.wikipedia.org/wiki?curid=87806", "title": "Nachthareheb", "text": "Nachthareheb\n\nNachthareheb, známý též jako Nektanebos nebo Nektanebés II., byl posledním faraonem 30. dynastie. Je to také poslední egyptský faraon, který právě pocházel z této země. Po něm v Egyptě vládli pouze cizí panovníci až do období středověku. Vládl v letech 360 př. n. l. – 343 př. n. l.\nKrálem se stal během vojenského tažení svého bratra, faraona Džedhora, do Persie. Když byl v Sýrii, rozhořel se kvůli jeho povýšenosti spor mezi ním a jeho řeckými spojenci a později i s vlastními vojáky. Tento spor skončil Džedhorovým útěkem k Peršanům. Po jeho útěku převzal Nachthareheb vedení nad vojskem a odvedl jej zpátky do Egypta. Během vlády jeho předchůdce se země dostala téměř na okraj vzpoury (za vlády Džedhora byly tvrdě vymáhány daně), Nachthareheb jí však zajistil prosperitu. Prostředky, které uspořil předem ukončenou válkou, využíval hlavně ke stavbě chrámů. Obnovil přátelství a utužil spojenectví s Řeky a Kypřany, nebezpečí perského útoku na Egypt bylo stále vážné. Tento útok přišel v roce 350 př. n. l., Egypťané jej však odrazili. Přálo jim totiž velké štěstí. Peršané chtěli totiž obejít pohraniční pevnosti, ale zabloudili v poušti, když se pak dostali k Nilu, bylo právě období záplav, spousta perských vojáků v nich nalezla smrt. Vysílené a zoufalé zbytky vojska poté napadly pevnost Pelúsion. V bitvě o tuto pevnost Egypťané a Řekové Peršany na hlavu porazili. Tohle bylo poslední vítězství Egypťanů ve válce, ve které se bojovalo naposled na území jejich země a pod standartami jejich starých bohů a králů. Po tomto vítězství mohl Nachthareheb válku přesunout na území Persie, přednost však dal míru. Nejspíš si myslel, že Persie se z této porážky nevzpamatuje. V roce 343 př. n. l. se však perská vojska, která tentokrát vedl samotný král Artaxerxés III., dala do pohybu. Již na podzim téhož roku stála opět před Pelúsiem. Pevnost ale statečně vzdorovala perskému útoku. Poté se Artaxerxés rozhodl, že do Egypta pronikne po Nilu. Povedlo se mu to u západního ramene, kde se střetl se sborem řeckých žoldnéřů, ti však v následném boji podlehli perské přesile. Peršanům potom padlo do rukou město Bubastis. Poté měl volnou cestu k Mennoferu (Memfidě). Možnosti, že by obsadil bývalé hlavní město celého Egypta, se ihned chopil. Jestli do města dorazil dřív Artaxerxés či Nachthareheb, není jasné. Jisté je to, že Nachthareheb město obětoval bez boje a stáhl se, i když měl vojsko, které čítalo 40 000 řeckých a libyjských žoldnéřů a 60 000 egyptských vojáků. Jakmile se vzdal obrany Mennoferu, naložil na loď tolik drahocenností, kolik unesla, a odplul proti proudu Nilu na jih do Núbie. O jeho osudu není více známo.\n\n"}
{"id": "87817", "url": "https://cs.wikipedia.org/wiki?curid=87817", "title": "Protoplazma", "text": "Protoplazma\n\nProtoplazma je metabolicky aktivní živá hmota vyplňující vnitřní část buňky. Na nejjednodušší úrovni se dělí na cytoplazmu (obsaženou mimo jádro buňky) a nukleoplazmu (uvnitř jádra buňky).\nSlovo protoplazma pochází od Jana Evangelisty Purkyně, který ho poprvé použil v roce 1840.\n"}
{"id": "87820", "url": "https://cs.wikipedia.org/wiki?curid=87820", "title": "Herero (jazyk)", "text": "Herero (jazyk)\n\nHerero (\"otjiherero\") nebo také hererština je bantuský jazyk nigerokonžské jazykové skupiny používaný Herery v Botswaně a Namibii. Celková populace v obou zemích se pohybuje okolo 133 000 mluvčích.\n\nPoužíván je především na území tzv. Hererolandu. Jde o území pokrývající region Omaheke a regiony Otjozondjupa a Kunene. Himbové jež jsou Hererům příbuzní mluví nářečím které se hererštině velmi blíží. Jazyková menšina existuje i v hlavním městě Namibie, Windhoeku.\n\nDíky překladu Bible z konce 19. století byla mluvená forma jazyka převedena do latinky.\n\nV současné době se vyučuje na základních školách jak jako mateřský jazyk, tak jako druhý jazyk. Je také jedním z šesti menšinových jazyků používaných Namibijských státním rádiem (NBC). V roce 2008 byl uveřejněn zatím jediný hererijský slovník.\n\n"}
{"id": "87822", "url": "https://cs.wikipedia.org/wiki?curid=87822", "title": "Savjolovskaja (stanice metra v Moskvě)", "text": "Savjolovskaja (stanice metra v Moskvě)\n\nSavjolovskaja ( ) je stanice moskevského metra.\n\nSavjolovskaja se nachází na Serpuchovsko-Timirjazevské lince, v její severní části nedaleko centra Moskvy. Je to podzemní, trojlodní stanice, založená 52 m pod povrchem. Severním směrem za nástupištěm se nacházejí slepé koleje, umožňující obracení vlaků. Lodě tvořící nástupiště jsou spolu spojeny pomocí prostupů. Ze střední lodě oběma směry podle osy stanice vybíhají do mělce založených podpovrchových vestibulů eskalátorové tunely. Obklad podzemních prostor je relativně strohý – na stěny byl použit mramor, na stěnách za nástupištěm se nacházejí mozaiky ztvárňující budování železnice na počátku 20. století a pro podlahu byla použita žula. Savjolovskaja byla otevřena 31. prosince roku 1988 jako součást úseku Čechovskaja – Savjolovskaja. Do roku 1991 plnila funkci konečné stanice.\n\n"}
{"id": "87826", "url": "https://cs.wikipedia.org/wiki?curid=87826", "title": "Echelon", "text": "Echelon\n\nEchelon je obecně používaný název pro systém prostředků určených k zachycování a zpracování komunikace vedené přes komunikační satelity. Systém Echelon je součástí rozsáhlého dohledového systému s názvem Smlouva o bezpečnosti UK-USA (též UKUSA) podepsané v roce 1947. \n\nSystém Echelon vznikl začátkem 70. let 20. století. Na rozdíl od jiných monitorovacích a dohledových systémů je zaměřen na nevojenské cíle (od vlád jednotlivých zemí, přes různé organizace, diplomatická zastoupení až po jednotlivce) a jejich elektronickou komunikaci. Primárně se zaměřuje na monitorování komunikace vedené přes satelity. Satelitní komunikace byla zpočátku zachytávána v pozemních střediscích. V první polovině 70. let 20. století byl samotný proces zachytávání informací přenesen do vesmíru. Zároveň došlo k nasazování výpočetní techniky, která na pozemních stanicích nahrazovala lidský personál. Údaje byly zapisovány na magnetické pásky a postupně analyzovány. \n\nPrvní stanice provádějící analýzu pomocí výpočetní techniky byla vybudována Morwenstow v Cornwallu (zachytávání satelitní komunikace přes Atlantský a Indický oceán), druhá ve vojenském středisku Yakima Firing Center 200 km od Seattlu (komunikace satelitů Intelsat přes Tichý oceán).\n\nNa konci 70. let 20. století bylo nejdůležitějším ze středisek Echelon Menwith Hill v Anglii (hovořilo se o něm jako o Echelon 2, tedy jako o druhé generaci). Z důvodu nárůstu tzv. \"neverbální komunikace\" došlo v polovině 80. let 20. století k dalšímu zavádění automatizace, při kterém byli další analytici nahrazováni výpočetní technikou. Na konci 80. let byl ukončen přechod na nové počítače systému Echelon. \n\nV roce 1984 se k USA a Velké Británii přičlenily Austrálie, Kanada a Nový Zéland, které začaly provozovat vlastní systém záchytných stanic COMSAT. V polovině 80. let 20. století byl NSA vyvinut mikroprocesor, který podstatně zrychlil analýzu dat.\n\nPo ukončení Studené války došlo k uzavírání stanic, omezování personálu a jejich nahrazování automatickými systémy.\n\nV únoru 2000 byla na internetu zveřejněna část odtajněných dokumentů amerického ministerstva obrany, ve kterých je uvedeno, že projekt Echelon v současnosti neslouží politické a vojenské špionáži proti diktaturám ohrožujících svobodný svět, ale prostřednictvím něj jsou monitorovány obchodní aktivity i firem působících v zemích, které jsou nejbližším spojencem Ameriky a Spojeného království. Podle kritické nóty Evropského parlamentu NSA předávala vybrané informace ministerstvu průmyslu a obchodu Spojených států amerických.\n\nPro odposlech satelitní komunikace slouží tzv. \"záchytné stanice\"; jedná se o síť pozemních základen vybavených anténami (antény jsou velké, a proto je taková stanice těžko utajitelná, síť těchto základen je tedy dobře zmapovaná). Stanice jsou umístěny na území USA, Velké Británie, Kanady, Austrálie a Nového Zélandu. Tyto stanice jsou propojeny v jednotnou síť a pro svou činnost jsou vybaveny stejnou technikou a softwarem.\n\nZachycené zprávy jsou dále zpracovávány a analyzovány; do konce 60. let 20. století tuto činnost provozovali lidští operátoři, později začali být nahrazováni výpočetní technikou. Celý systém analýzy pracoval a pracuje na principu tzv. vyhledávání klíčových slov v textu. Všechny zachycené zprávy jsou ukládány v pamětích počítačů a jejich text je analyzován specializovaným softwarem. Analyzovaný text prochází přes tisíce textových filtrů s cílem vyřadit co nejvíce nepodstatných zpráv. Nejdůležitějším počítačovým systémem pro zpracování dat je ale tzv. \"Slovník (Dictionary)\". Obsah zpráv je porovnáván s obsahem tohoto slovníku a tím dochází k postupné eliminaci zpráv nepodstatných. Výsledkem by mělo být pouze několik zpráv majících zpravodajsky využitelný charakter.\n\nV roce 1992 byl popsán jeden z typů filtrování: systém je schopen za půl hodiny získat až milión zpráv (tzv. \"vstupů\"), ale díky filtrům jich je jen asi 6 500 vybráno pro další zpracování. Po další analýze zbývá přibližně 1 000 zpráv, které splňují požadovaná kritéria. Dalším počítačovým zpracováním je vyřazeno 990 zpráv a k lidským analytikům se tedy dostává jen 10 vstupů, což znamená, že jen tisícinu zachycených zpráv vidí lidské oči.\n\nV současné době je podle některých zpráv zaváděn systém tzv. \"tematické analýzy\"; dosud systém pro další zpracování vybíral jen vstupy obsahující tzv. klíčová slova (např. bomba), takže stačilo v komunikaci toto slovo nahrazovat jiným. Systém by měl být nyní schopen rozeznat ze znění zprávy, že se píše o bombě.\n\nPrvní zprávy o systému Echelon byly publikovány v roce 1988. Zveřejnila je Margaret Newshamová, která se jako správce počítačových systémů podílela na zavádění systémů pro zpracování informací přenášených ze zpravodajských satelitů. Ve své výpovědi před stálým kongresovým výborem pro zpravodajství mimo jiné uvedla, že byla svědkem zneužívání systémů pro sledování osob (např. odposlechu telefonů senátora Stroma Thurmonda), ale i korupce a podvodů.\n\nV roce 1996 vydal spisovatel Nicky Hager knihu \"Secret Power\", ve které shrnul poznatky z šestiletého pozorování záchytné stanice Waihopai na Novém Zélandu. Jedná se o dosud nejúplnější zprávu o činnosti systému Echelon. Krátce nato pořídila novozélandská televize záběry vnitřku základny natočené v noci přes okno. Ze záběrů se potvrdilo, že se jedná o plně automatické zařízení bez lidské obsluhy.\n\nV letech 1998 - 1999 získal dr. Jeff Richelson díky \"Zákonu o svobodném přístupu k informacím\" nové dokumenty odhalující další informace o pokračujícím rozvoji systému Echelon. \n\nPo únoru 2000 Francie zahájila proti Spojeným státům a Británii soudní proces pro porušení přísných zákonů na ochranu osobnosti. V Itálii a Dánsku proběhlo parlamentní vyšetřování. Prošetření nezávislou komisí bylo vyžadováno poslanci v německém Bundestagu. Portugalská vláda, která v té době předsedala Evropské unii, navrhla vytvoření evropského sekretariátu pro sledování aktivit Echelonu. Celkově došlo k určitému posunu vnímání USA ze strany Evropy coby partnera a severoatlantického ochránce. V případu Velké Británie došlo k rozčarování, že se tento evropský stát pro zajištění hospodářského zisku snížil k praktikám jako byla špionáž jeho „sousedů“.\n\nPozdější dokument Aarona Russoa z roku 2006 uvádí, že prezident Bill Clinton prostřednictvím Echelonu v průběhu 90. let 20. století monitoroval milióny soukromých hovorů amerických občanů a množství telefonních odposlechů za Clintonovy administrativy svědčí o tom, že již v té době to byla standardní procedura a nebyla tedy započata bezpečnostními opatřeními po útocích z 11. září 2001.\n\nZískané informace jsou státy provozujícími systém Echelon využívány pro diplomatické, vojenské, ale i komerční účely. Americká vláda v době prezidenta Billa Clintona žádala po NSA a CIA o podporu amerického obchodu, Vládní ústředí komunikací GCHQ, které zastupuje Velkou Británii se oficiálně podílí na ekonomické prosperitě země.\n\nAnalýza systému Echelon se zaměřovala na kontrakty evropských a asijských firem, uskutečňované pro vlády mimoevropských zemí. NSA pomocí Echelonu odposlechla telefonní hovory hovořící o kritériích zakázek, ceně (úplatcích) a dalších a ty předala ministerstvu průmyslu a obchodu, které se (dosud nezmapovaným způsobem) dostaly k americkým firmám, jež měly ještě možnost do jednání vstoupit s výhodnější nabídkou.\n\nNejúčinnější ochranou před systémem Echelon je kódování a šifrování odesílaných zpráv. To samo o sobě nedokáže zamezit získání zpráv systémem, ale jeho činnost ztíží. Zejména pokud se použije silných šifrovacích algoritmů (např. AES) a dostatečně dlouhých klíčů ( >128 bitů). Na tyto se dříve vztahovalo americké embargo o vývozu (USA řadí tyto klíče k vojenským systémům), ale v současné době jejich export není omezen a může je používat kdokoliv.\n\n\nPodobné systémy zachytávání a analýzy mezinárodní komunikace vyvinuly a používaly během Studené války i Sovětský svaz a Čína. Vlastní systém (nazývaný Frenchelon) provozuje Francie.\n\nBěhem nedávné doby své vlastní záchytné stanice podobné Echelonu vybudovaly Dánsko, Holandsko či Švýcarsko. \n\n\n"}
{"id": "87839", "url": "https://cs.wikipedia.org/wiki?curid=87839", "title": "Veřejné záchodky v Kawakawa", "text": "Veřejné záchodky v Kawakawa\n\nVeřejné záchodky v Kawakawa jsou veřejné záchodky na Gilles Street, hlavní ulici novozélandského městečka Kawakawa. Stavba je posledním dílem rakouského architekta Friedensreicha Hundertwassera, který měl nedaleko Kawakawa svůj domov. Současně se jedná o jediné Hundertwasserovo dílo na jižní polokouli. Veřejné záchodky v Kawakawa jsou jedny z mála veřejných záchodků, které jsou turistickou atrakcí pro svůj vzhled, ne pro svůj účel. \n\nOd roku 1975 až do své smrti v roce 2000 žil Hundertwasser na Novém Zélandu nedaleko městečka Kawakawa a považoval se za Novozelánďana. V roce 1998 vyhlásila radnice v Kawakawa, že hodlá obnovit 40 let staré veřejné záchodky v centru města, načež se Hundertwasser dobrovolně nabídl navrhnout design. Průběh stavby také osobně kontroloval.\n\nPro stavbu byly použity keramické mísy, které zhotovili studenti Bay of Islands College. Cihly použité na stavbu pochází z bývalé budovy banky Bank of New Zealand.\n\nToto dílo je vysoce ctěno. Obdrželo mnoho cen, mezi nimi např. certifikát \"Creative Places Awards 2000\", udělované agenturou Creative New Zealand.\n"}
{"id": "87841", "url": "https://cs.wikipedia.org/wiki?curid=87841", "title": "Jeřice (rozcestník)", "text": "Jeřice (rozcestník)\n\nNázev Jeřice má více významů:\n"}
{"id": "87843", "url": "https://cs.wikipedia.org/wiki?curid=87843", "title": "IDNES.cz", "text": "IDNES.cz\n\niDNES.cz (iDNES) je zpravodajský portál na českém internetu provozovaný společností MAFRA, která vydává také deníky \"Mladá fronta DNES\", \"Lidové noviny\" a \"Metro\". Většinovým majitelem společnosti byl od roku 1994 do roku 2013 německý , v červnu 2013 celou skupinu MAFRA koupil podnikatel Andrej Babiš prostřednictvím svého holdingu Agrofert.\n\nPortál iDNES.cz je v provozu od 12. ledna 1998, měsíčně jej navštíví více než 4 miliony čtenářů. Obsahově úzce spolupracuje s MF DNES. Šéfredaktorkou iDNES.cz je od 31. srpna 2015 Naděžda Petrová.\n\nV desetileté historii ankety Křišťálová Lupa získal portál iDNES.cz desetkrát první místo za nejlepší zpravodajství. Projekty iDNES.cz uspěly i v dalších kategoriích. Jízdní řády iDNES.cz byly v roce 2011 druhé v kategorii Nástroje a služby, o rok později vyhrála aplikace iDNES.cz v kategorii Mobilní služba. V roce 2011 byla vyhlašována kategorie All Star, v níž iDNES.cz obsadil třetí místo. Dalším oceněním byla Zvláštní cena serveru Lupa.cz v roce 2013 pro projekt Stratocaching, jenž spoluorganizovala redakce Technet.cz.\n\nZa roky 2000 a 2001 získala redakce iDNES.cz cenu Český zavináč za Nejlepší zpravodajství. O rok později získal iDNES.cz prvenství v kategorii Nejlepší sportovní stránka.\n\nOd 1. listopadu 2012 došlo k omezení diskuzního fóra, diskutující už nebudou moci vystupovat pod přezdívkami, ale na webu se bude zobrazovat jejich jméno a příjmení. Redakce iDNES.cz argumentuje tím, že přechod k „neanonymní“ diskuzi může debatu kultivovat.\n\n\n"}
{"id": "87844", "url": "https://cs.wikipedia.org/wiki?curid=87844", "title": "Povříslo", "text": "Povříslo\n\nPovříslo je druh provazu, sloužící původně především ke svazování snopů. Vyrábí se z obilných stonků (slámy). Povříslo je prakticky svazek stébel obilí, pro zvětšení délky se rozdělí na dvě poloviny, zkroutí se a udělá na svazku uzel. Celý svazek stébel obilí pak slouží ke svázání snopu. Snopy obilí se pak po 6 ks až 8 ks stavěly k sobě do kruhu, klasy směrem nahoru, vznikali tzv. panáci, aby obilí na slunci vyschlo. \n\nVýroba povřísel byla součástí žní. Vyráběly je především ženy a děti, a svazovaly jimi posečené obilí do snopů. Výroba povřísel postupně upadla, protože díky mechanizaci sklizňových prací nebylo třeba vázat snopy. Snopy začal vázal automatizovaně pojízdný samovazný stroj nazývaný samovaz ihned po pokosení stébel.\n\nJeště v 70. letech 20. století se vyráběla povřísla z provázku, na jehož konci bylo místo uzlíku přivázané dřívko, které usnadňovalo vázání snopů lnu.\n\n"}
{"id": "87845", "url": "https://cs.wikipedia.org/wiki?curid=87845", "title": "Wien", "text": "Wien\n\nWien může znamenat:\n\n\n"}
{"id": "87846", "url": "https://cs.wikipedia.org/wiki?curid=87846", "title": "Snop", "text": "Snop\n\nSnop (zdrobněle snopek i snůpek) je svazek obilí, který je vytvořen svázáním přiměřeného množství posekaných stébel obilí při sklizni – při žních.\n\nZa sekáčem postupovla obvykle žena, která vázala obilí do snopu. Původně se vázalo povříslem, později konopným provázkem. Sisalový provázek byl používán především při mechanizované sklizni samovazy. Samovaz obilí posekal a samočinně svázal do snopů, které odhazoval na zem. Pokud nebylo obilí ihned sváženo do stodol, bylo na poli sestaveno 12 snopů do tzv. panáků nebo 15 snopů do tzv. mandelů (stará jednotka mandel = 15 kusů), kde bylo zrno ve snopech částečně chráněno před povětrnostními vlivy a škůdci. Mandel měl 9 snopů postavených svisle klasy nahoru, na které bylo položeno na sobě šest (3+2+1) snopů naležato, aby do mandele při dešti nezatékala voda. Současně mohlo obilí před svozem vyzrát a doschnout.\n\nSvoz snopů obilí se původně prováděl ve volném čase hospodáře a povozu, až po posekání celé úrody obilí. Sváželo se do stodol. Ruční mlácení cepem (oddělování zrna od klasů) probíhalo až v zimě nebo případně za nepříznivého počasí. Mlácení cepy probíhalo na mlatě. Od začátku 20. století se však stále častěji používal strojní výmlat. Vznikaly hospodářské spolky drobných zemědělců, které si pořídily společnou mlátičku, která putovala postupně po jednotlivých členech spolku. Po nástupu velkých mlátiček, za kolektivního hospodaření, se obilí sváželo přímo k mlátičce. Tento postup sklizně byl označován jako trojfázová sklizeň.\n\nPo nástupu obilních kombajnů byl tento postup sklizně opuštěn pro svou časovou náročnost a vysokou pracnost. V období přechodu na sklizeň kombajny byly přechodně používány řádkovače, které nevázaly snopy a ukládaly posečené obilí do řádků na zem, odkud je kombajn s namontovaným sběracím zařízením zvedl a vymlátil. Obilí na zemi mohlo doschnout, nehrozilo polehání a vydrolení stojícího klasu. Tento postup sklizně byl označován jako dvoufázová sklizeň.\n\nDnes se tyto technologie nepoužívají. Ke sklizni obilí se používají výhradně obilní kombajny, které v jedné fázi obilí posečou a vymlátí. Z pole je samostatně odváženo vymlácené zrno, a případně i sláma; ta se však v současnosti váže do velkých balíků (dříve hranolového, později válcového tvaru). Za kombajny zůstávají na poli k zaorání plevy, případně i rozsekaná sláma. Tento postup sklizně byl označován jako jednofázová sklizeň.\n\nPůvodní, více méně ruční způsob sklizně (sečení kosou, vázání do snopů) se výjimečně používá v případě, kdy je sláma důležitějším produktem než zrno a je třeba zachovat nepoškozená stébla, např. pro výrobu slaměných vánočních ozdob. \n\nV České republice má řada obcí snop ve svém obecním znaku.\n\n"}
{"id": "87849", "url": "https://cs.wikipedia.org/wiki?curid=87849", "title": "Stodola", "text": "Stodola\n\nStodola je zemědělská stavba, určená k uskladňování objemných zemědělských produktů (obilí, sláma, seno). Dříve byla součástí téměř každého statku.\n\nStodola je velká jednoduchá stavba, často největší budova zemědělské usedlosti. Nejčastěji má obdélníkový půdorys s dvojicí velkých vrat uprostřed protilehlých delších stran. Bývá jednopodlažní, výška obvykle dosahuje několika metrů. \n\nProstor mezi vraty býval užíván jako mlat – místo k ručnímu mlácení obilí. Průvan mezi otevřenými vraty byl využíván k odlučování plev od zrna. Později sem bývala umístěna strojová mlátička, řezačka a další stroje s možností pohonu ze stabilního motoru, nebo ze žentouru poháněného silou dobytka. Další prostory stodoly (tzv. perny) pak sloužily jako sklad sena a slámy, nářadí, zemědělských strojů... Perny byly od mlatu odděleny nízkou přepážkou, tzv. oplotní. V prostoru stodoly se mohly konat lidové veselice (svatby, posvícení ...)\n\nNejstarším dokladem existence stodol na území Čech je jméno vsi Stodůlky (dnes součást Prahy). Jednoduché objekty na skladování vymlácené slámy existovaly již ve středověkých vesnicích. Specifickou formou v době pozdního středověku a raného novověku byly tzv. polygonální stodoly s vícebokými pernami a vysokými střechami, v minulosti běžné např. na Voticku, Podblanicku, Českomoravské Vysočině, v okolí Poličky a na Opavsku. Polygonální stodola je vyobrazena mimo jiné v heraldické výzdobě klenby chrámu sv. Barbory v Kutné Hoře. Dnes se zachovaly poslední z nich např. v Širokém Dole a Telecí u Poličky, Martinicích u Votic a ve Veletíně na Voticku, Borku u Kozojed na Plzeňsku nebo v Těchobuzi u Pacova. Další jsou přenesené do muzeí v přírodě. V jihozápadních Čechách se stavěly stodoly pravoúhlé, avšak s archaickým krovem \"na osla\". Jejich znakem byly nízké perny a vysoká střecha.\nMladší stodoly mají obvykle vyšší stěny. Stavěly se často z druhotně použitého dřeva jako roubené, hrázděné, nebo i zděné z kamene či cihel. Typickým znakem jsou větrací otvory a štěrbiny ve stěnách peren, někdy provedené jako mřížovina z cihel v dekorativní vazbě. Mladší stodoly dosud v mnoha vesnicích ohraničují z vnější strany v souvislých řadách \"humna\" a jsou přístupné ze záhumenní cesty.\nSpecifickou formou jsou podélně průjezdné, tzv. špaletové stodoly na Hané (Příkazy u Olomouce) a podélně průjezdné stodůlky orientované kolmo k záhumenní cestě na Slovácku (Hrubá Vrbka).\n\nStodola bývá někdy nesprávně zaměňována s jinými hospodářskými stavbami, zejména s tzv. kolnou (stavba na uskladnění vozů, zemědělských strojů a nářadí).\n\n\n"}
{"id": "87861", "url": "https://cs.wikipedia.org/wiki?curid=87861", "title": "Mamografie", "text": "Mamografie\n\nMamografie (či mamografické vyšetření) je rentgenové vyšetření prsu za účelem odhalení počátku rakovinného bujení u žen, provádějící se vestoje na speciálním přístroji, zvaném mamograf. \n\nMamografické vyšetření prsu je doporučováno ženám ve věku od 45 let věku, ačkoliv se údaje o tom, kdy je nejlepší se vyšetření nejdříve podrobit, velice různí. Tato metoda je úspěšná, protože zvyšuje pravděpodobnost nalezení a úplného vyléčení nádoru. U mladých žen pod 40 let však má výrazně menší rozlišovací schopnost a ozáření naopak zvýší celoživotní riziko rakoviny.\n\nVyšetření mamografem avšak nedokáže zcela spolehlivě lékaři říci, zdali se jedná v jeho daném případě „o zhoubný nádor, tukovou bulku nebo benigní zhuštění tkáně, a také selhává u mladších žen s pevnými prsy a těch, které mají pro rentgenové záření hůře prostupnou tkáň.“\n\nDle iDnes.cz je „v České republice ročně odhaleno 7 000 až 7 500 nových nádorů prsu, drtivá většina se díky screeningu zjistí v počátečních dvou stadiích, kdy je lze zcela vyléčit. Pokročilých nádorů rozšířených do těla je 400 až 500 ročně.“\n\nMezinárodní agentura pro výzkum rakoviny (IARC) červnu 2015 zveřejnila ve vědeckém časopise New England Journal of Medicine názor odborného panelu, podle kterého existují dostatečné důkazy pro efektivnost mamografického vyšetření u žen mezi 50 a 69 lety, u žen ve věku 40 až 49 let existují pouze omezené důkazy a za nedostačující označil důkazy u žen mladších 40 let a starších 69 let.\n\nTzv. kumulativní riziko úmrtí na rakovinu prsu vyvolané radiací z mamografického vyšetření pohybuje mezi 1 až 10 případy na 100 tisíc vyšetřených žen, podle věku ženy, frekvence a trvání vyšetření.\n\nNěkolik studií upozorňuje na riziko falešné diagnózy nebo přediagnostikování („overdiagnosis“), kdy je ženám diagnostikován nádor prsu, ačkoli nejde o zhoubný tumor.\n\n"}
{"id": "87864", "url": "https://cs.wikipedia.org/wiki?curid=87864", "title": "Screening", "text": "Screening\n\nScreening je v lékařství vyšetřování předem definované skupiny lidí za účelem vyhledávání chorob v jejich časných stádiích, kdy pacient ještě nemá potíže a příznaky nebo jsou tyto příznaky spolehlivě identifikovatelné jen časově nebo finančně nákladným procesem. \n\nCílem screeningu je brzké rozeznání nemoci v naději, že se včasným zásahem a péčí podaří snížit úmrtnost a strádání. I když může screening vést k časnější diagnóze, ukazuje se, že ne pokaždé testy prospějí testované osobě. Nadměrná diagnóza, chybná diagnóza a vytváření falešného pocitu bezpečí jsou potenciální nežádoucí účinky screeningu.\n\nScreening znamená proces třídění a má 3 odlišné významy: \nBenefit předběžného vyšetření spočívá především v tom, že:\n\n"}
{"id": "87865", "url": "https://cs.wikipedia.org/wiki?curid=87865", "title": "Rentgen", "text": "Rentgen\n\nRentgen (Röntgen, Roentgen) může znamenat:\n\n\n"}
{"id": "87866", "url": "https://cs.wikipedia.org/wiki?curid=87866", "title": "Intravilán", "text": "Intravilán\n\nIntravilán je souhrnné označení pro zastavěné plochy obcí, popřípadě pro zastavěné plochy a plochy určené k zástavbě. Nezastavěná část obce se označuje jako extravilán.\n\nIntravilánem se někdy rozumí část území obce (resp. jejího katastrálního území), která je z větší části zastavěna. Zahrnuje samotné zastavěné plochy a k nim přiléhající plochy – zahrady, pozemní komunikace, soukromou a veřejnou zeleň, vodní toky a vodní plochy. V takovém případě je hranice mezi intravilánem a extravilánem obvykle vedena po společném vnějším obvodu zastavěných a přiléhajících ploch. Do intravilánu obvykle nejsou zahrnovány osamělé budovy, menší osady, osamocené průmyslové a zemědělské budovy či areály. Intravilán zpravidla vyplňuje vnitřek katastrálního území dané obce, extravilán pak zbytek, většinou po obvodu katastrální hranice.\n\nTermín „intravilán“ je používán zejména v architektuře, geodézii a územním plánování.\n"}
{"id": "87870", "url": "https://cs.wikipedia.org/wiki?curid=87870", "title": "Sýpka", "text": "Sýpka\n\nSýpka nebo špýchar (z něm. \"Speicher\", česky též \"špejchar\", \"špejchárek\") je stavba, která je určená k uskladňování zrní, tedy vymláceného obilí.\n\nŠpýchary byly budovány jako přízemní, zvýšené, jedno- či vícepatrové věže, které byly často opatřeny pavlačí, přístupnou po schodech zevnitř nebo z vnější strany. Do vyšších podlaží se ukládalo lehčí zrno, nížeji těžší obilí. Sloužily však i k úschově jiných produktů (např. uskladňování ovoce), nářadí, odložených předmětů, v létě i k přespávání.\nStávaly mimo obydlí tak, aby byly dobře viditelné z domu a zejména, aby byly bezpečné před ohněm. Později byly připojovány k zadní části obytného traktu či tvořily součást průčelí usedlosti. Stavební zvláštností je usazení špýcharu nad vjezdovou branou (Opavsko, Českomoravská vysočina). Budova, kde špýchar byl připojen přímo k síni, je označována jako špýcharový dům.\n\nZpočátku byly roubené, celá konstrukce byla opatřena 5–8 cm vrstvou mazaniny s izolační schopností. Takové špýchary se slaměnými či šindelovými střechami stávaly v jihozápadních Čechách, Slezsku, severním a východním Slovensku, západním Maďarsku. Obloukovité klenutí stropu bylo později nahrazeno rovnými stropy a pevně usazenou střechou. Dřevo nahradily hliněné nepálené či pálené cihly a kámen. V severozápadních Čechách se objevovaly špýchary hrázděné. Nejstarší objekty pocházejí ze 16. století (Soběnice u Litoměřic, Čížov u Jihlavy), zděné ze 16. století se dochovaly v Písečném nad Dyjí.\n\nV sýpce bylo zrní uskladněno v přibližně 1 m vysoké vrstvě na podlahách. Sýpka byla jednou z nejdůležitějších staveb rozsáhlejších hospodářství. V dobách, kdy množství zemědělské produkce vyjadřovalo bohatství, byly budovány sýpky jako honosné stavby, které tvoří dodnes dominantu mnoha obcí.\n\nDnes je obilí skladováno převážně v silech.\n\nK obecnému rozšíření samostatně stojících sýpek došlo hlavně v 18. a 19. století v souvislosti s rozvojem obilnářského hospodaření (opatření Josefa II. z r. 1782 přikazující budovat obecní sýpky (tzv. \"kontribučenská sýpka\"). Příkladem může být \"josefinský\" špýchar v Týnu nad Vltavou a v Těchobuzi (počátek 19. st.), který měl fungovat jako první obilní záložna v Česku.\n\n\n"}
{"id": "87871", "url": "https://cs.wikipedia.org/wiki?curid=87871", "title": "Sosna", "text": "Sosna\n\nSosna může znamenat:\n\n\n\n"}
{"id": "87876", "url": "https://cs.wikipedia.org/wiki?curid=87876", "title": "Kulový mlýn", "text": "Kulový mlýn\n\nKulový mlýn je mlýn, který rozmělňuje mletý materiál pomocí koulí z tvrdého materiálu, nejčastěji ušlechtilé oceli.\n\nSkládá se z komory (obvykle ve tvaru válce), v níž je umístěn drcený materiál spolu s koulemi. Válec se pohybuje a přesýpající se koule postupně drtí materiál, v němž jsou vloženy. Kulové mlýny umožňují velice jemné semletí i relativně tvrdých materiálů.\n\nTypickým využitím kulových mlýnů je mletí slinku při výrobě cementu, nebo některých rud. Kulové mlýny se běžně používají také v tepelných elektrárnách k drcení uhlí nebo při výrobě pěnového skla. Též se používají v krematoriích na drcení kostí (kremulátory).\n"}
{"id": "87879", "url": "https://cs.wikipedia.org/wiki?curid=87879", "title": "Letná", "text": "Letná\n\nLetná je pomístní název a jméno kopce stojícího u Vltavy severně od centra Prahy a čtvrti na tomto kopci, často též zkrácené označení nezastavěné části jeho vyvýšené planiny, která se nazývá Letenská pláň. Letná leží v jihozápadní části současné Prahy 7, na části katastrálních území Bubeneč a Holešovice (původně Bubny), a obvykle se k ní kromě parkové části Letenských sadů počítá i zástavba na holešovickém (bubenském) úbočí kopce a na severní straně pláně až ke Stromovce. Letná bývá vyjmenovávána mezi 9 původními pražskými kopci. Území lze zhruba vymezit Vltavou na jihu, Badeniho ulicí na západě, Stromovkou na severu a Bubenskou ulicí resp. Holešovickým nádražím na východě.\nPůvodně se nazývala \"Leteň\" nebo \"Letná pole\", název mohl znamenat dobře sluněné místo; podle jiného názoru mohl název vyjadřovat odlesněné místo s rozhledem na pražskou kotlinu. Svůj význam získala už ve středověku, kdy se tu v roce 1420 nacházel vojenský tábor v roce Zikmunda Lucemburského, později též tábory habsburské, francouzské, pruské, švédské atd. Strategický význam pláně při každém obléhání Prahy tak bránil rozvoji nějakého stabilnějšího osídlení; existuje hypotéza, že název vsi Letňany pochází od migrantů z Letné. Tento strategický význam se dochoval až do druhé poloviny 20. století – v srpnu 1968 na Letenské pláni běžně přistávaly vojenské vrtulníky sovětské invazní armády.\n\nV oblasti byly zejména vinice a zahrady, stavba jednoho z dávných viničných lisů (Weinpress) byla udržována i v moderní době, ale do dnešní doby se z ní dochovalo jen sklepení.\n\nV roce 1088 král Vratislav II. území Letné spolu s Bubny věnoval zakládací listinou Vyšehradské kapitule.\n\nPrvní přímá zmínka o Letné pochází z roku 1261, kdy zde Přemysl Otakar II. pořádal korunovační hostinu. Dodnes se jedna z hlavních ulic v bubenečské části Letné jmenuje Korunovační.\n\nV letech 1584–1593 byl vrch na příkaz císaře Rudolfa II. prokopán od Vltavy v místech těsně západně od dnešního Štefánikova mostuRudolfovou štolou, která byla určena k zásobování rybníka v Královské oboře čerstvou vodou. Štola vede pod ulicemi Nad štolou a Čechova a celá stavba se víceméně dochovala dodnes, včetně domků na obou koncích štoly.\n\nStráň byla od Prahy velmi špatně dostupná, teprve ve 20. letech 17. století nechal Albrecht z Valdštejna prokopat letenským hřbetem strmou cestu, tzv. myší díru, v místech dnešní ulice Pod Bruskou.\n\nPůvodní letohrádek Belvedere na Letné, který postavil hrabě Fr. Valdštejn v roce 1715, vyhodili do povětří Francouzi roku 1742. Pražané pak podle něj pojmenovali nejméně pět dalších staveb, mezi nimi Letohrádek královny Anny, dva hotely a jednu kavárnu.\n\nDo roku 1860 měl na Letné vinici baron Jakub Wimmer, od roku 1860 byla stráň a pláň přeměňována na park podle francouzských vzorů.\n\nRoku 1830 v těsné blízkosti Letné byla ukončena Lánská koněspřežka, historicky druhá železnice v zemi, roku 1831 Chotkova silnice propojila Letnou s Malou Stranou.\n\nTeprve koncem 19. století začala být Letná soustavněji osidlována, a to zejména od východu, od Holešovic, a od severu, od Bubenče. Výstavba pokračovala v meziválečném období v první polovině 20. století.\n\nV roce 1884 byla po jihozápadním úpatí zavedena linka pražské koňky, od 8. září 1898 elektrifikovaná.\nV roce 1891 se nedaleko konala Jubilejní výstava, v jejímž rámci kromě samotného Bubenečského výstaviště u severního úpatí vznikla na jižním úbočí první pražská lanová dráha, navazující na linku koňky (lanovka jezdila do roku 1916 a v letech 1926–1935 v její trase jezdily pohyblivé schody). V rámci výstavy roku 1891 byla také postavena severojižním směrem přes pláň a Oveneckou ulicí první česká elektrická dráha, roku 1893 na severním konci prodloužená západním směrem k Místodržitelskému letohrádku, roku 1900 byl provoz elektrické dráhy zastaven. 2. července 1900 vznikla tramvajová trať kolem Vltavy pod Letnou, z Malé Strany do Holešovic. Od 21. listopadu 1908 jezdí tramvaj přes Letenskou pláň, od 30. ledna 1910 jezdila tramvaj Chotkovou silnicí a od 31. května 1912 Badeniho ulicí.\n\nUž od konce 19. století vznikaly projekty reprezentativních vládních a veřejných budov na Letenské pláni. Bylo však potřeba vyřešit dopravní spojení Letné s historickým jádrem Prahy, se Staroměstským náměstím. Letenský svah navazoval na asanační oblast Starého Města a Josefova. Architekt a stavitel Jan Zeyer navrhl Městské radě roku 1893 že se svými společníky zrealizuje širokou asanační třídu směrem k řece (dříve Mikulášská třída, dnes je to Pařížská třída), v jejím pokračování nový most a dále silnici na Letenskou pláň (vyhlídkovou serpentinou). Součástí návrhu bylo zřízení elektrické dráhy v nové ulici, přes most a dále až ke Stromovce. Městská rada nepřijala Zeyerovy požadavky a jeho plán nebyl rozpracován.\n\nNový most v prodloužení později postavené asanační třídy byl vybudován v letech 1905–1908 (dnes je to Čechův most). Návrhy na dopravní spojení s Letnou se lišily v provedení průkopu do letenského svahu: zářez do svahu, prokopání svahu až k jeho rozpůlení anebo vybudování tunelu do svahu (např. projekt Jana Kouly z roku 1897, projekty Bohumila Hypšmana, Antonína Engela, Pavla Janáka, Jana Šachla a Vlastislava Hofmana z roku 1909, Antonína Balšánka z roku 1918, Aloise Dryáka, Bedřicha Bendelmayera, projekty Josefa Štěpánka a Bohuslava Fuchse z roku 1924 a projekty Jana Zázvorky a Ferdinanda Fencla z roku 1928).\n\nPo připojení předměstí k Praze, Staroměstské náměstí nebylo jíž jediným centrem vnitřní Prahy. Státní regulační komise roku 1924 vytyčila okružní komunikaci od mostu Legií přes Národní třídu, ulici Na Příkopě a Revoluční třídu až k mostu Štefánikovu, kde se napojovaly rampy na Letnou, cesty po pláni vedly k Mariánským hradbám a na Pražský Hrad. Rampy měly vést po povrchu letenské stráně a stát se součástí dopravního okruhu, avšak nebyly postaveny.\n\nDopravní spojení s Letenskou plání se uskutečnilo v roce 1953, kdy byl vybudován letenský tunel navazující na Štefánikův most.\n\nJednosměrná trojkolejná tramvajová smyčka Špejchar na místě dřívějších studentských kolejí byla zprovozněna současně s novou linkou metra A 13. srpna 1978 pod vlivem koncepce, v níž tramvaje měly hrát zejména roli napáječů na metro, k pravidelné dopravě sloužila jen do roku 1991. Do léta 2005 zde denně stávala operativní záložní tramvaj z vozovny Vokovice. 17. února 1982 se stala u vjezdu do smyčky vážná dopravní nehoda, kdy v důsledku převrácení tramvaje typu T1, která najela plnou rychlostí na chybně přestavenou výhybku, zemřelo 7 cestujících, 12 jich bylo těžce zraněno.\n\n \nPostupem času se z nezastavěné plochy Letenské pláně stalo důležité shromažďovací, zábavní a rekreační místo celé Prahy; již koncem 19. století a zejména pak ve 20. století se zde nacházela některá významná sportoviště, například také první pražská dostihová dráha, nejdelší klopená cyklistická dráha v Praze, býval zde i dřevěný fotbalový stadion Slavie Praha a sletiště pro Všesokolské slety (II. až IV.), které se tam konaly víceméně pravidelně v šestiletých intervalech od roku 1891, přičemž druhý probíhal převážně na Výstavišti v Královské oboře u příležitosti Jubilejní výstavy. Třetí spojený s Českoslovanskou národopisnou výstavou v roce 1895 se již odehrával na novém sokolském sletišti na Letné. K jubilejnímu IV. sletu všesokolskému v roce 1901, konanému na sletišti Letná od 28. června do 1. července, byla vydána rozsáhlá série kolorovaných pohlednic, zachycující pohledy z Letné na Pražský hrad. V roce 1907 se zde konal velký V. Všesokolský slet, k němuž byla i nově otevřena velká místní Sokolovna již s ročním předstihem a v roce 1912 poslední předválečný šestý Všesokolský slet, kdy na ploše při jen jednom cvičení mužů předvedlo své umění v neděli 30. června současně téměř 12 tisíc Sokolů. Dobové panoramatické fotografie ukazují jejich vyrovnané řady, přítomnost nářadí pro rozcvičování v prostoru mezi cvičištěm a tribunami, a odhadem asi 50 tisíc diváků na zcela zaplněných tribunách (ze strany fotografa bylo dalších 50 tisíc, dámy vždy v slušivých širokých převážně bílých kloboucích, snímky byly ve formátu A3 reprodukovány jako příloha kalendáře na rok 1913). Tento Slet byl také natáčen firmou „Kinofa“ a jako téměř hodinový film byl promítán v kinech.\n\nNa poválečný VII. všesokolský slet (1920) dojížděl již na koni Hektorovi denně prezident Masaryk. Tribuny byly rozšířeny až k letenské vodárně pro 150 000 diváků. Sokolská vystoupení sledoval T.G. Masaryk se svou ženou paní Charlottou ze zvláštní kryté tribuny. Zájem diváků o slet v nové republice, podpořený panem prezidentem, se stal do té doby nevídaným. Bylo jasné, že pro další slety Letenská kapacita nepostačuje, a proto byl pro výstavbu nového sletiště vyhledán Strahov (1926).\nKromě toho se zde konaly vojenské přehlídky, manifestace, zejména od roku 1977 každoroční prvomájové průvody, ale i protestní demonstrace. V mrazivé sobotě a neděli 25. i 26. listopadu 1989 se zde shromáždilo téměř 800 000 lidí a tyto dny se staly zlomovými v Sametové revoluci, protože jako první z masových shromáždění toho týdne byly celé přenášeny přímým přenosem Československé televize. Před zcela zaplněnou plání v sobotu 21. dubna 1990 zde sloužil koncelebrovanou mši papež Jan Pavel II. při své první návštěvě Československa (jako „Svatý otec“, v roce 1974 se jako arcibiskup kardinál Karol Wojtyla účastnil v Litoměřicích pohřbu Štěpána Kardinála Trochty, bojovníka proti fašizmu i komunizmu).\n\nMísto také občas slouží též coby stanoviště pro pořádání cirkusových představení. Pořádají se zde také přehlídky modelářské činnosti, dětské drakiády a jiné podobné společenské akce náročné na volný prostor. Velká plocha Letenské pláně ostatně dodnes láká mnohé amatérské sportovce ke sportovním hrám všeho druhu (fotbal, lakros, vybíjená, tenis, badminton apod.).\n\nDnes je Letenská pláň vnímána spíše jako rekreační oblast, přehlídky či demonstrace se zde konají již velmi zřídka, avšak ku příkladu 23. 6. 2019 a 16. 11. 2019 na letenské pláni demonstrovalo okolo 250 000 lidí při demonstracích pořádaných spolkem Milion chvilek pro demokracii, namířených především proti premiérovi Andreji Babišovi.\n\nPáteř letenské komunikační sítě tvoří ve východozápadním směru ulice Milady Horákové, která se na Letenském náměstí štěpí do dvou směrů: rovně s malou odchylkou linie doleva vede Veletržní ulice s provozem automobilů, mírně doprava pokračuje s tramvajovou tratí ulice Milady Horákové; ta končí na Strossmayerově náměstí proti novogotickému kostelu sv. Antonína postavenému okolo r. 1900, kde ji příčně křižuje ulice Dukelských hrdinů. Od Veletržní se pak o něco dále v podobném úhlu odděluje doleva Strojnická ulice s jednosměrným provozem od Pražského výstaviště. Na Letenské náměstí z jihu vyúsťuje Letenský tunel, na protější straně křižovatky je hlavním tahem Korunovační ulice, která míří severozápadním směrem do nitra Bubenče. Jihovýchodní strání k budovám Národního technického muzea stoupá Kostelní ulice. Na východě letenský kopec ohraničuje severojižním směrem ulice Dukelských hrdinů, vedoucí z nábřeží kapitána Jaroše k Pražskému výstavišti, na západě vede severojižním směrem z pláně do údolí Badeniho ulice a na ni navazující ulice Chotkova a pro pěší strmá ulice Pod Bruskou, lidově zvaná Myší díra.\n\nVe východní a severní části Letné byly postaveny v souvislých blocích městské domy. Kostelní ulice se jmenuje podle kostela sv. Klementa, postaveného v letech 1659–1677 na místě původní románské goticky přestavěné stavby z doby před 13. stoletím, která shořela roku 1603.\n\nČást zastavěné stráně je charakteristická tupými i ostrými úhly ulic, parcel i domů. Letenská secese je přehlídkou mnoha různých směrů secesní architektury, od romantismu po purismus. Několik novorenesančních domů zde postavil architekt Jan Zeyer. V roce 1888 byla dostavěna novorenesanční letenská vodárenská věž v Korunovační ulici. V roce 1913 přestala sloužit vodárna, v letech 1977–1978 byl zrušen i vodojem a přečerpávací stanice, dnes jsou ve věži klubovny a čajovna. Historizující sokolovna ve Strojnické ulici je z roku 1906, dobudovaná v roce jubilejního V. všesokolského sletu, který se konal v červnu a červenci toho roku právě na Letné. Na rohu ulice Dukelských hrdinů a Kostelní stojí nedaleko hřbitova novorenesanční pražské Městské lázně z roku 1904.\n\nV meziválečném období přibyly funkcionalistické stavby, například Veletržní palác (1928) na východním úpatí a bytové domy Zemské banky (1939) s prodejnou Baťa a kinem Oko na východním úbočí Letné. Architekti Josef Havlíček a Otto Kohn a Karel Kohn jsou autory funkcionalistických šestipatrových železobetonových obytných domů „Molochov“ s keramickým obkladem, plochou střechou a ustupujícím posledním patrem, v ulici Milady Horákové č. o. 72–96 z let 1936–1938. Konstruktivistická pošta v ulici Milady Horákové pochází z roku 1930.\n\nNa východní straně Letenské pláně sídlí v konstruktivistické budově od architektů Roškot – Krejcar – Zázvorka z let 1935–1939 (někdy lidově zvané \"kachlíkárna)\" Ministerstvo vnitra České republiky s novou dostavbou. V těsném sousedství se nachází i budovy Národního technického muzea a Národního zemědělského muzea, vyprojektované Milanem Babuškou, které byly dokončeny v roce 1941. V této části pláně se zanořuje Letenský tunel, který od 26. září 1953 spojuje pláň s nábřežím Edvarda Beneše, nábřežím kapitána Jaroše a Štefánikovým mostem. Po druhé světové válce také vzniklo západně od muzeí Gymnázium Nad Štolou (1961–1963).\n\nKoncem 30. let zpracoval architekt Josef Gočár plán zastavění Letné, který však nebyl realizován.\nNa severní straně pláně se rozkládá sportovní areál, jemuž dominuje stadion Sparty Praha; v současné době se jmenuje Generali Arena. Před 2. světovou válkou zde byl i stadion Slavie. V dřevních dobách dostihového sportu bývala na Letné i dostihová dráha (klusácký stadion) a sokolské sletiště.\n\nNa severu Letné, v těsném sousedství s Buštěhradskou dráhou a Stromovkou, se nachází Akademie výtvarných umění v Praze (dokončena 1902). Nedaleko, směrem k Bubenči, stojí novogotický Místodržitelský letohrádek, jehož historie sahá k roku 1261.\n\nV severozápadní části Letenské pláně je vybudována mimoúrovňová křižovatka tunelového komplexu Blanka na vnitřním Městském okruhu, který touto oblastí vede pod zemí.\n\nV západní části Letenské pláně byla po obrovských škodách vzniklých zatopením Národní knihovny na Starém městě při povodních v r. 2002 plánována výstavba nové budovy Národní knihovny a v souvislosti s ní zrušení tramvajové smyčky Špejchar a přilehlého parkoviště autobusů. Z různých důvodů nakonec z tohoto projektu sešlo.\n\nPůvod Letenských sadů je kladen do roku 1860. V jihovýchodní části sadů se od roku 1960 nachází významná památka, tzv. Bruselská restaurace, přemístěná sem z výstavy Expo 58 v Bruselu, která je součástí tehdejšího výstavního komplexu Československa. Do poloviny roku 1991 ještě jako restaurace sloužila, poté zcela zchátrala. Po z památkového hlediska sporné rekonstrukci slouží od roku 2001 jako kanceláře reklamní agentury. Vlastní výstavní Bruselský pavilon ve tvaru tří prosklenými křídly propojených kubusů bez oken byl znovu postaven na Pražském výstavišti, kde na podzim 1991 vyhořel a poté byl stržen. Budova restaurace byla zanesena na Seznam světového kulturního dědictví UNESCO.\n\nV místech bývalé horní stanice letenské lanovky a bývalého depa a výchozí stanice Křižíkovy letenské tramvaje z roku 1891 stojí novorenesanční Letenský zámeček z roku 1863 s komplexem restaurací a na opačném konci parku novobarokní Hanavský pavilon. U zámečku stojí budova novorenesančního kolotoče, který byl původně pavilonem Jubilejní zemské výstavy roku 1891 a v roce 1894 byl přemístěn na nynější místo; v roce 1994 z něj byl ukraden původní orchestrion.\n\nV letech 1949–1955 byl na jižní hraně pláně, s výhledem na Prahu, v rámci Stalinova kultu osobnosti budován Stalinův pomník, známý pod lidovým názvem \"Fronta na maso\"; bylo to celosvětově největší sousoší daného typu. Slavnostně odhalen byl – již po Stalinově smrti a těsně před oficiálním odsouzením jeho kultu – po setmění 1. května 1955, zbourán v listopadu 1962 (odstřelem železobetonové konstrukce).\n\nProstory pod pomníkem sloužily po roce 1989 krátce jako rockový klub označovaný názvem Prostory pod Stalinovým pomníkem, vysílalo odtud i jedno z prvních českých soukromých radií, Radio Stalin, později přejmenované na Radio 1. Od roku 1991 stojí na původním podstavci pomníku pohyblivý metronom sochaře Vratislava Nováka z roku 1991, postavený zde v rámci Všeobecné československé výstavy. Na podzim roku 1999 před senátními a komunálními volbami vlál na podstavci obří billboard ODS s portrétem Václava Klause v silně nadživotní velikosti. V roce 2000 se konala veřejná soutěž na využití prostoru po pomníku, zvítězila společnost Underwater World Oceanarium s návrhem oceanária. Oceanárium však zde nakonec postaveno nebylo, otevřeno bylo v roce 2002 na Výstavišti pod názvem Mořský svět.\n\nNa jihozápadní straně Letenské pláně stojí od roku 1898 novobarokní Hanavský pavilon, který byl původně také součástí Jubilejní výstavy v roce 1891. Od roku 1971 slouží jako restaurace. Patří k němu i vyhlídková terasa.\nNaproti tramvajové smyčce Špejchar se nachází několik menších vil z přelomu 19. a 20. století, část ve značně zchátralém stavu, z nichž některé už demolici podlehly a další čeká kvůli nové výstavbě, například tunelu Blanka. V sousedství tramvajové smyčky je blok domů, z nichž rohový dům Milady Horákové č. o. 95 je bývalá legendární restaurace Na Špejchaře, původně zájezdní hostinec z poloviny 19. století, a je od roku 1991 užíván jako misijní dům mormonskou církví. Ze zadní strany téhož vilového bloku je významné zejména velvyslanectví Izraele, které do režimu v oblasti výrazně zasahuje mj. bezpečnostními opatřeními, například částečným trvalým uzavřením ulice Na Špejcharu. V ulici Na Špejcharu má své pražské sídlo též Obec křesťanů.\n\nV jihozápadní části Letenské pláně se nalézají Letenské sady, na bývalé baště sv. Máří Magdaleny Kramářova vila (postavena 1908–1914), skalnatá přírodní památka Letenský profil a zbytky barokního opevnění Prahy, navazuje bývalá bašta sv. Tomáše, nyní zastavěná vilami. Původně Letenský hřbet pokračoval dále k dnešním Chotkovým sadům, Královské zahradě a Mariánským hradbám, ale zčásti ho oddělily dva dopravní průkopy: nejprve tzv. Myší díra (proražená po roce 1620 na popud Albrechta z Valdštejna), a později Chotkova silnice (1831).\n\nPo jižním úpatí Letné vede nábřeží Edvarda Beneše a nábřeží kapitána Jaroše, které s centrem Prahy spojují Štefánikův a Čechův most. Na nábřeží stojí přemístěná Kaple svaté Máří Magdaleny, bývalá Občanská plovárna (dříve nazývaná též Plovárna pod Letnou) a v místech bývalé vojenské plovárny, na okraji Malé Strany, nynější budova vlády nazývaná podle původního určení Strakova akademie.\nMalý pomníček na domě poblíž \"Krále železnic\" u vyústění ulice Dukelských hrdinů připomíná, že zde žil jeden z posledních popravených totalitním režimem z čistě politických důvodů Vladivoj Tomek, jehož trest byl vykonán již v právě nově pojmenované ČSSR v symbolické datum 17. listopadu 1960.\n\n\n"}
{"id": "87880", "url": "https://cs.wikipedia.org/wiki?curid=87880", "title": "Doomsday Engine", "text": "Doomsday Engine\n\nDoomsday Engine je samostatný herní engine, umožňující v operačních systémech Windows 98, Windows XP Mac OS X a Linux spustit hry Doom (a jeho modifikace Ultimate Doom, Final Doom), Doom 2, Heretic a Hexen. \n\nJeho autorem je Fin Jaakko Keränen, který na něm pracuje již od roku 1999, kdy vytvořil první verzi. Aby bylo jednotlivé hry možno spustit, jsou zapotřebí samostatné Dll knihovny, které jsou celkem 3: jDoom.dll, jHeretic.dll a jHexen.dll. Po nich jsou také nazvané jednotlivé modifikace těchto her: jDoom, jHeretic a jHexen. \n\nVedle možnosti spuštění těchto her ve jmenovaných operačních systémech však Doomsday Engine nabízí ve hrách také řadu vylepšení jakými je vysoké rozlišení, možnost nahrazení spriteů 3D modely všech předmětů, zbraní, monster a objektů, možnost aktivovat ve hře prostorový EAX zvuk (včetně 5.1 kanálů), dynamické světelné efekty, vylepšení původních textur pomocí bilineárního a trilineárního filtrovnání a překryvných vzorků s vysokým rozlišením (momentálně obsaženy u Doomu, Doomu 2) nebo pomocí textur úplně nových (momentálně obsaženy u Hereticu, Hexenu), a jiné prvky, známe z moderních akčních 3D her. Samozřejmostí bylo odstranění bugů z původních verzí hry.\n\n"}
{"id": "87881", "url": "https://cs.wikipedia.org/wiki?curid=87881", "title": "Helmut Newton", "text": "Helmut Newton\n\nHelmut Newton (31. října 1920, Berlín, Německo – 23. ledna 2004, Los Angeles, USA) byl německý fotograf, který se proslavil především erotickými módními fotografiemi pro časopis Vogue.\n\nHelmut Newton, původním jménem Helmut Neustäedter, se narodil 13. října 1920 v berlínské městské části Schöneberg. Pocházel z dobře situované židovské rodiny. Jeho matka Claire se po smrti svého prvního muže provdala za Maxe Neustädtera, který pocházel z chudé slezské rodiny. Po prvním muži převzala továrnu na knoflíky a přezky na opasky. Helmutův bratr Hans byl synem z prvního manželství, Helmut z druhého.\n\nJako malý byl Helmut velice rozmazlován, z čehož vyplývá jeho neschopnost se soustředit delší dobu na konkrétní věc (neustále střídal zájmy,jako malé dítě hračky,u ničeho nevydržel déle než 3 dny). Jeho maminka ho stylizovala jako dívku a malý Helmut nosil dlouhou dobu účes jako páže. Otec se nakonec rozhodl sám zakročit a z Helmuta udělat muže. Nechal ho ostříhat a přihlásil ho na gymnastiku a plavání, které se později stalo jeho vášní.\n\nV útlém věku měl také přístup k časopisům svého bratra – Das Magazin, který obsahoval nahé modelky, jejichž popisovanou vizáž (vysoké úzké podpatky) lze nalézt na mnoha Newtonových fotografiích (v jeho rekvizitách, které často při focení používal, najdeme také lesklé černé dámské boty na velmi vysokém podpatku). Jeho první emotivnější zážitek, jímž se nechal později inspirovat, byla slavná Červená Erna, známá berlínská prostitutka s rudými vlasy a vysokými červenými jezdeckými botami, kterou mu ukázal při jedné vycházce jeho bratr. Mezi další inspirace patřily knihy od Arthura Schnitzlera nebo Stefana Zweiga, plné erotických náznaků. Helmutův otec tyto knihy uzamykal v domácí knihovně, avšak Helmut si k nim cestu našel.\n\nHelmut Newton našel vztah k fotografii již ve svém mládí jako student reálného gymnázia. Svůj první fotoaparát Agfa Box Tengor si pořídil v roce 1932. První snímky z tohoto fotoaparátu vznikly v podzemní dráze, poslední fotografie však byla vyfocena na povrchu (snímek věže), a ta byla rozhodujícím okamžikem pro kariéru fotografa. Kolem roku 1933 pravidelně v novinách Berliner Illustrierten Zeitung obdivoval snímky Martina Munkácsiho nebo Heinze Perckhammera, konkrétně fotografie modelek v BMW. Sám vyhledával knihy a časopisy, aby se mohl vzdělávat v oboru fotografie. V té době byl velice známým fotograf Brassaï, jehož tvorbu také Newton zaznamenal a pokoušel se fotografovat noční Berlín.\n\nNewton nikdy neskrýval svou sexuální náruživost v mladších letech. Za zmínku stojí, že ponechával nebo nechával přimalovávat modelkám pod očima kruhy, protože se tehdy věřilo, že jsou projevem nadměrného masturbování.\n\nKrátce pracoval jako poslíček pro dva fotografy, kteří pracovali pro noviny. V roce 1934 vyšly Norimberské zákony a Helmut musel z reálného gymnázia odejít. Začal navštěvovat Americkou školu v Berlíně. Ta donutila Helmuta rychle se přizpůsobit studiu v angličtině; tehdy nemohl tušit, že tento jazyk mu bude v budoucnu tak užitečný. Ukázalo se však, že jeho vztah k fotografií (a též dívkám) byl mnohem silnější než škola. Ze školy nakonec odešel a rozhodl se stát kameramanem u jednoho příbuzného v Londýně, s čímž jeho otec nesouhlasil, a proto se nakonec rozhodl pro dráhu fotografa. Život Židů se přiostřil a jeho otec se dostal do potíží s továrnou.\n\nKvůli emigraci podstoupilo mnoho Židů programy dalšího vzdělávání. Aby Helmut mohl vykonávat své řemeslo, nastoupil jako učedník u známé berlínské fotografky Yvy (Else Simonové). Yva fotografovala portréty nebo módní fotografie. Fotografie Palomy Picassové vznikla v souvislosti s dívkou, která pracovala v laboratoři u Yvy a nosívala monokl, jenž Helmuta velmi zaujal. Tento monokl patří jako jiné předměty do rekvizit, které často s sebou nosíval Helmut na focení (na obrázku je Paloma Picassová). Ateliér Yvy byl učedníkům večer po práci k dispozici. Tady Helmut fotil své přítelkyně, ustrojené podle módních časopisů, a přál se stát fotografem slavného časopisu Vogue. Zhruba po roce a půl nemusel Helmut díky své píli za učení už platit, ale sám dostával od studia malé kapesné. Osud Yvy jako Židovky však na rozdíl od Helmuta Newtona skončil tragicky – v koncentračním táboře.\n\nNewton měl veliké štěstí a získal pas, aby mohl vycestovat. V osmnácti letech se vydal na cestu do Číny. Kvóty na přijímání Židů v Anglii a Americe byly vyčerpány, jediná země, která přijímala, byla Čína. Loď však cestou zakotvila v Singapuru, kde komise vybírala novou pracovní sílu na základě dovedností a vzdělání. Newton byl vybrán a začal pracovat jako fotograf pro noviny Straits Times. Tam se mu však nedařilo a brzy ho propustili. Jeho partnerkou se stala o mnoho starší členka komise Josette Fabienová. Ta pomohla Helmutovi otevřít si ateliér v obchodním domě Robinson's, aby se mohl živit jako portrétní fotograf. Více než fotografii se však Helmut oddával své o mnoho let starší milence, která si na něj po čase začala dělat příliš velké nároky, což Helmuta odrazovalo.\n\nVálka začala hrozit i v Singapuru, proto byli Židé internováni do tábora Tatura One v Austrálii. Život v táboře byl pro Helmuta relativně pohodlný. Po dvou letech byl spolu s dalšími internovanými propuštěn a pracoval jako sběrač broskví v Sheppartonu ve Viktorii. Po sklizni neměl příliš na vybranou a byl nucen se v Melbourne přihlásit do armády. Dosud byl Helmutův život více zábavou než povinnostmi, a ani služba v armádě nebyla výjimkou, jak popisuje ve svém životopise. V roce 1946 když opouštěl australskou armádu, se rozhodl, že si kvůli vysněné kariéře změní jméno z Neustaedter na Newton.\n\nPo nějakou dobu se snažil prorazit jako umělecký fotograf nabízením svých fotografií v obchodech s oblečením. Později, již ženatý s June, fotografoval portréty a svatby. Jeho žena mu vypomáhala v kanceláři s prodejem. Po nějaké době začal s módními fotografiemi a snímky pro katalogy, avšak obchodu se moc nedařilo, protože fotografie musely odrážet trendy z Ameriky a nebylo možné rozvíjet vlastní styl. Příležitost na sebe nedala dlouho čekat a Helmut dostal nabídku na vydání anglického \"Vogue\" v Austrálii a v roce 1956 mu byla nabídnuta dokonce jednoletá smlouva nezávislého spolupracovníka Vogue v Londýně.\n\nHelmut s June se odstěhovali do Evropy, kde začala jeho kariéra ve Vogue. Začátky pro něj nebyly lehké, se svými fotografiemi nebyl spokojen ani on, ani redakce, a tak dostával k focení rubriky s modelkami, které mu osobně ani moc neimponovaly. Počáteční neúspěchy lze připisovat i jeho velké nechuti k Londýnu, která vyvrcholila odjezdem do Paříže. V Paříži dostal nabídku pracovat v Jardin des Modes (vydavatelství Condé Nast), v té době nejrevolučnějším módním časopise v Evropě. V roce 1957 pracoval v Berlíně pro časopis Constanze, aby mohli nadále vést se ženou nákladnější život v Paříži. Práce pro Constanze byla velmi náročná, ale Helmut věděl, že aby se mohl prosadit jako významný módní fotograf, musí nejprve pracovat jako redakční fotograf v časopise.\n\nVelkou oporou pro Helmuta byla jeho žena June, která ho nikdy nezrazovala v jeho práci. Začátkem roku 1959 odjel Helmut zpět do Austrálie, kde pracoval pro australské vydání Vogue, jeho žena jako herečka dostala pracovní nabídku v Londýně, po půl roce následovala Helmuta do Austrálie. Dva roky uplynuly a Helmut se rozhodl vrátit do Paříže, protože si byl vědom toho že v Austrálii kariéru fotografa neuskuteční. Nebyl se svou prací stále spokojen i přesto, že se mu s partnerem Henrym Talbotem velmi dařilo. Navzdory jeho nepostradatelnosti v australském Vogue odjel Helmut do Evropy naplnit svůj sen.\n\nV Paříži pracoval pro francouzské vydání Vogue. Jeho provokativní erotické snímky často se sadomasochistickými nebo fetišistickými podtexty byly i přes svou odvážnost úspěšné. Občas také pracoval pro londýnskou pobočku Vogue a kromě jiného fotografoval i pro módní časopis Queen. Časem získal v oboru jméno a byl uváděn jako autor fotografií, čehož by jako reklamní fotograf nikdy nedosáhl. Vzhledem k práci v různých konkurenčních časopisech a okolnostem z toho vyplývajícím byl po sporu se šéfredaktorkou francouzského Vogue v roce 1964 z časopisu propuštěn. Další pracovní nabídku získal v Elle, po dvou letech práce se však do Vogue vrátil, neboť tam došlo ke změně šéfredaktora. Jeho žena díky tomu, že dokázala nemocného Helmuta zastoupit při jedné důležité zakázce, ho v 70. letech následovala v profesi fotografky.\n\nV roce 1965 dostal Helmut nabídku pracovat pro pobočku Vogue v New Yorku. Nabídka z New Yorku byla velkou výzvou pro ještě ne tolik známého fotografa, který si tak mohl vydobýt slávu, o níž tolik snil. Přístup americké šéfredaktorky Mrs. Vreelandové však byl poněkud jiný, než na jaký byl Helmut zvyklý z Evropy. Často se musely snímky předělávat, a práce v ateliéru pro něho byla utrpením (velice rád pracoval venku). Dva roky se pokoušel vyhovět náročným přáním Mrs. Vreelandové, ale nakonec s prací pro americký \"Vogue\" skončil.\n\nO několik let později, v roce 1971, se rozhodl pracovat znovu pro americký Vogue, tentokrát pro šéfredaktora Alexandra Libermana. Musel se přizpůsobit americkému stylu fotografie a být mnohem střídmější; zatímco evropská společnost přijímala Helmutovy fotografie s nadšením, v americkém prostředí procházely jeho fotografie vlastně cenzurou. V té době měl již zdravotní potíže. Posedlost slávou a penězi ho nutila často tvrdě pracovat beze spánku a za konzumace velkého množství tvrdých cigaret a kávy. Následkem byla těžká mrtvice. Nezlomen fyzicky se ovšem s novým zápalem vrhl do práce – ještě poměrně slabý se dal do focení spodního prádla v hotelovém pokoji, kde bydlel.\n\nV roce 1972 byl Helmut znovu hospitalizován kvůli katetrizaci srdce. Při zákroku bylo zjištěno, že Helmut trpí srdeční arytmií, což ho v práci samozřejmě výrazně omezovalo. Rok nato podstoupil léčbu elektrošoky, které arytmii na čas vyléčily, ovšem zanedlouho se nemoc vrátila.\n\nZdravotní problémy zásadně ovlivnily tvorbu Helmuta Newtona. V této době vzniklo mnoho snímků se sexuální tematikou. Modelky působily agresivně, rázně, odvážně, byly postaveny do realistického prostředí. Na jeho fotografiích se setkáváme až s jakýmsi skrytým odporem a zároveň chtíčem ve společnosti luxusu a prestiže. „Co se mi zdá zajímavé, funguje ve společnosti s určitým tabu – a módní fotografie je o tomto druhu společnosti,“ říká Newton. Tento nekonvenční přístup přinesl Helmutovi slávu mezi módními fotografy.\n\nV roce 1976 byla vydána publikace White Woman, která nesla Helmutovo jméno. Kniha svým obsahem byla v té době nezvyklá, vycházela z výběru snímků vytvořených v této době a v souvislosti s ní přišel nový pojem – pornografická elegance. Navzdory negativní recenzi amerického publicisty, která vyšla se prodalo v Americe za první týden 1500 výtisků. Následovala řada dalších knih a katalogů. Helmut Newton’s Illustrated – Newtonův vlastní časopis, jehož šéfredaktorkou byla jeho žena June, byla vydána ve čtyřech výtiscích a mají dnes sběratelskou hodnotu.\n\nV roce 1981 zažádal Newton se svou ženou o monacké občanství, které se jim podařilo získat a odstěhovali se do Monte Carla. V té době musela jeho žena June podstoupit operaci, což bylo pro sobeckého, v mládí velice rozmazlovaného Helmuta obrovským utrpením. Helmut všechno neustále fotografoval, i June při hospitalizaci. Fotoaparát byl pro něj bariérou mezi ním a realitou před objektivem, jak říkával. Tehdy si uvědomil, co pro něj jeho žena znamená, kolik mu dodávala po celou dobu síly. Musel užívat antidepresiva. Ta mu však pomohla se znova postavit na nohy a pokračovat v práci. Přišla nabídka z italského Vogue. Ve věku 79 let stále pokračoval ve své profesi, a to nejen pro Vogue.\n\nDne 24. ledna 2004 podlehl Helmut Newton ve věku 83 let následkům automobilové nehody, kdy se snažil se svým Cadillacem vyhnout na Sunset Boulevardu protijedoucímu autu a narazil do zdi. Newton odjížděl z hotelu Marmont, který mu několik let sloužil jako rezidence v Jižní Kalifornii. Jeho ostatky jsou pohřbeny na Státním hřbitově III, Berlin-Schöneberg, Stubenrauchstraße 43-45.\n\nVětšina fotografií byla pořízena dvěma fotoaparáty Canon z roku 1991, kromě nich užíval i polaroidový přístroj. Helmut Newton velice nerad pracoval ve studiu a studia pouze pronajímal. Na focení využíval ponejvíce pětisetwatovou žárovku a mnoho různých baterek na noční snímky. Veškeré své nápady si zapisoval. Při přípravě focení byl naprosto precizní a často se připravoval na jedno focení mnoho dní. Náklady však zůstávaly většinou nízké.\n\nHelmutova sláva se tu a tam neobešla bez prohřešků. Při fotografování pro francouzský \"Vogue\" krátce po stavbě berlínské zdi se mu podařilo na jedné fotografii zachytit pamětní desku mladíka, který se snažil přes zeď uprchnout, byl však postřelen a vykrvácel. Po vydání \"Vogue\" vypověděly časopisu všechny německé firmy smlouvy na reklamy a modelka, která pózovala, nesehnala v souvislosti s těmito fotografiemi práci; také pózující policisté byli propuštěni. Tehdejší šéfredaktorka \"Vogue\" však Helmutovi nic nevyčítala.\n\nPráce pro \"Vogue\" byla potěšením i utrpením – neustálé vymýšlení nových témat, kde se fantazii meze nekladou; fotografování přílohy, která obsahovala 250–300 modelů šatů; módní přehlídky ad. 23 let fotil Helmut Newton pro \"Vogue\". Kromě \"Vogue\" pracoval také například pro \"Elle, Marie Claire, Queen, Nova, Playboy\" nebo \"Stern\".\n\nPři realizaci zakázky využíval Helmut Newton také čas ke své soukromé práci. Zákazníkům předkládal pak všechny fotografie, ale samozřejmě že jeho soukromý archív tvořily nakonec v mnohem větší míře jeho soukromé práce než části realizovaných zakázek.\n\nJeho práce poukazuje na to, jak byl Newton fascinován ženami. Na jeho fotografiích najdeme ženy jako prostitutky, ženy jako muže. Veškerá tato inspirace pramení z Newtonova zájmu o ženy, o sexualitu, noční život prostitutek nebo i o kabaretní výstupy transsexuálů. Jedná se o část společnosti, kterou za denního světla běžně nespatříme a kterou společnost skrývá; Helmut Newton dokázal tuto její část jakýmsi způsobem přiblížit a nabídnout ji veřejnosti, aby ji přijala. Zároveň však neměl úplně pozitivní vztah k pornografii, byla pro něho hranicí, kterou nechtěl překročit, a přesto se jednou odhodlal nafotit pornografické snímky. Vzhledem ke svému četnému cestování nacházel inspiraci také v různých zemích. Mezi fotografy, kteří jej ovlivnili, patřili Brassaï a doktor Erich Salomon.\n\nHelmutova fantazie neznala mezí. V roce 1966 nafotil pro Queen sérii fotografií modelek stojících v interiéru, zatímco venku se odehrávalo bitevní drama. Tento návrh nebyl však přijat s nadšením. Mezi další připadlo focení umělých pannen z výkladních skříní, sadistické či masochistické náměty inspirované díly Arthura Schnitzlera a Stefana Zweiga, snímky s námětem paparazziú nebo s korzety a sádrovými obvazy, téma „nahá a oblečená“, která v roce 1981 vyvrcholila v sérii fotografií pro francouzský a italský Vogue a řada dalších.\n\nHelmut Newton byl také portrétní fotograf. Nafotil mnoho slavných a významných osobností, také řadu hereckých hvězd, jako je Sigourney Weaver, Catherine Deneuve, Sofia Lorenová nebo Raquel Welchová.\n\nHelmut rád užíval nových technologií nebo se snažil fotografování oživit něčím novým a dosud neužívaným. Tak vznikly pomocí kruhového blesku fotografie modelek s červenýma očima. \"La Machine de Newton\" – vynález, pomocí nějž se mohla modelka fotografovat sama. Přístroj se příliš neosvědčil, snímky nepatřily mezi nejlepší.\n\nZa svou práci získal mnoho ocenění – cenu Tokyo Art Directors' Club, ceny American Institute of Graphic Arts awards a vyznamenání Germany's Kodak Award za fotografické knihy. V roce 1989 byl jmenován „Chevalier des Arts et des Lettres“ francouzským ministrem kultury. V roce 1990 získal cenu Grand Prix national de la photographie, v roce 1992 byl oceněn „Grosses Bundesverdienstkreuz“ federální spolkovou republikou Německo a „Chevalier des Arts, Lettres et Science“ Monakem. V roce 1999 mu uděli magazín Life cenu „Life Legend Award for Lifetime Achievement in Magazine Photography“, k jeho 80. narozeninám nakladatelství Taschen společně s designérem Philippem Starckem vytvořili monografii nazvanou Sumo, která váží 30 kg a obsahuje 480 stran. Kniha je podepsána samotným Helmutem Newtonem. Jedná se o limitovanou edici 10 000 výtisků a její součástí je speciálně navržený stolek.\n\n\n"}
{"id": "87887", "url": "https://cs.wikipedia.org/wiki?curid=87887", "title": "Ivo Vodseďálek", "text": "Ivo Vodseďálek\n\nIvo Vodseďálek (8. srpna 1931 Praha – 19. září 2017) byl český básník, výtvarník a podnikatel v cestovním ruchu.\n\nPo maturitě pracoval v dělnických profesích jako montér a stavební dělník, v letech 1953 až 1988 byl zaměstnaný jako projektant v národním podniku Chemoprojekt. V letech 1950–1953/1955 vedl spolu s Egonem Bondym samizdatovou edici \"Půlnoc\". V ní publikoval krátkou sbírku \"Trapná poesie\", která se stala proklamací autorova vlastního literárního stylu. Hlavními motivy jsou trapnost, stud, bezradnost nad nenaplněnými očekáváními uměleckými i politickými.\n\nOd roku 1960 organizoval létání volnými balony, dosáhl kvalifikace pilot-instruktor. V letech 1991–1997 byl majitelem a provozovatelem cestovní a letecké dopravní kanceláře Adyton. Žil střídavě v Praze a ve Vysokém nad Jizerou, rodišti svých předků.\n\nLiterární díla mu začala oficiálně vycházet až v 90. letech. Jeho první manželka (1952–1955), Dana Prchlíková (nar. 1931), přezdívaná Dagmara, publikovala dvě básně v edici \"Půlnoc\" a její jméno dalo název Bondyho sbírce \"Dagmara aneb Nademocionalita\" (1952).\n\n\nLaureát Ceny Revolver Revue za rok 2006.\n\n"}
{"id": "87899", "url": "https://cs.wikipedia.org/wiki?curid=87899", "title": "The Beach Boys", "text": "The Beach Boys\n\nThe Beach Boys je jedna z nejvlivnějších a nejúspěšnějších hudebních skupin 20. století. Od roku 1961 nahrála desítky hitů a alb, z nichž mnohé se staly klasickými.\n\nPůvodně se tato skupina skládala ze zpěváka, muzikanta a skladatele Briana Wilsona (zpěv, baskytara, klávesy), jeho bratrů Carla (zpěv, kytara, příležitostně baskytara) a Dennise (zpěv, bicí, vibrafon a klávesy), jejich bratrance Mike Love (zpěv, živě také saxofon a např. theremin ve skladbě \"Good vibrations\") a přítele Alana Jardine (zpěv, kytara).\n\nThe Beach Boys vznikli v roce 1961 v kalifornském Hawthornu. Během krátké doby se stala nejpopulárnější americkou skupinou, o pozici nejúspěšnější skupiny bojovali se svým největším rivalem – Beatles. Význam Briana Wilsona pro hudbu 60. let je srovnatelný s Paulem McCartneym (astrology by mohlo zajímat, že se narodili v odstupu pouhých dvou dnů). Byl geniálním skladatelem, inovoval hru na baskytaru. Beach Boys založili (ještě před Beatles) jedno z prvních hudebních vydavatelství ve vlastnictví muzikantů, ve stejné době se začali věnovat progresivnímu rocku (album Pet Sounds bylo vydáno během doby, kdy Beatles natáčeli Revolver.)\n\nSkupina se uvedla písněmi o surfování, rychlé jízdě autem a děvčatech (po textové stránce často nepříliš zajímavými až stupidními). Hudbu složil téměř výhradně Brian a skladby otextovali Mike Love nebo Brianovi kamarádi (například C. Christian). Hudební styl Beach Boys byl inspirován skupinou \"Four Freshmen\" (americká vokálně instrumentální skupina 50. let), kytarovou technikou Chucka Berryho a zvukovými stěnami Phila Spectora (použití několika nástrojů hrajících stejný part, nahrávka pak působí mohutnějším, plastičtějším dojmem). Během první poloviny šedesátých let natočili přes desítku alb (průměrně cca 2 ročně) s texty na stále stejná témata (až na čestné výjimky) a hudebně příliš nevybočující ze zaběhlého stylu. Až do roku 1966, kdy vydali jedno z nejoceňovanějších alb rockové historie – \"Pet Sounds\". Všechny skladby (mimo tradicionálu \"Sloop John B.\") složil Brian a otextoval Tonny Asher. Byl to skok od stylu bez obsahu ke „kapesním symfoniím“. A snad proto album u amerického publika propadlo. V anketě anglických hudebních časopisů se naopak paradoxně Beach Boys podařilo v tomto roce předstihnout Beatles a stát se nejoblíbenější skupinou.\n\nPíseň \"Never Learn Not To Love\" otextoval přítel Dennise Wilsona, známý vrah Charles Manson.\n\nV roce 1969 zahráli v Praze, v Lucerně, v Bratislavě a narychlo i v Brně na Zimním stadionu. Celkem tedy tři koncerty. \n\nKapela prošla mnoha změnami stylu i obsazení. Brian Wilson se stal závislým na drogách, Dennis Wilson zemřel v roce 1983, Carl Wilson v roce 1998. Zbylí členové se soudí o autorská práva.\n\n\n\n"}
{"id": "87902", "url": "https://cs.wikipedia.org/wiki?curid=87902", "title": "Piaristické náměstí", "text": "Piaristické náměstí\n\nPiaristické náměstí se nachází v historickém centru Českých Budějovic na místě bývalého hřbitova, asi 100 metrů severozápadně od náměstí Přemysla Otakara II., ze kterého k němu vede Piaristická ulice.\n\nSoučasné dláždění pochází z roku 1995 a na některých kamenech jsou motivy připomínající hřbitovní minulost tohoto místa. Na místě byly prováděny archeologické výzkumy zaměřené jednak na hřbitov (existoval od 13. do 18. století), jednak na pozůstatky pravěkého osídlení, které zde byly zaznamenány. Z jihu náměstí ohraničuje dominikánský klášter s kostelem Obětování Panny Marie (nejstarší a historicky nejcennější budovy města, založené spolu s městem v roce 1265), ze západu na klášter navazující polygonální bašta z 15. století, v níž je umístěna galerie, a solnice (zbrojnice), ve která byla v roce 2019 otevřena restaurace.\n\nV průchodu k České ulici se nacházejí sousoší Nejsvětější Trojice a Ukřižování od Josefa Dietricha z let 1741–1742.\n\nSloup Nejsvětější Trojice je zakončen korintskou hlavicí. Podstavec nese nápisy:\n\nPatu kamenného krucifixu objímá lkající Marie Magdaléna, vlevo od ní stojí Panna Marie, vpravo svatý Jan Evangelista. Podstavec nese nápis:\n"}
{"id": "87903", "url": "https://cs.wikipedia.org/wiki?curid=87903", "title": "Ralf Schumacher", "text": "Ralf Schumacher\n\nRalf Schumacher (* 30. června 1975, Hürth-Hermülheim poblíž Kolína nad Rýnem) je německý závodník, bývalý pilot Formule 1, který naposledy závodil za tým Toyota. V současnosti závodí v německém šampionátu cestovních vozů DTM. Je mladším bratrem sedminásobného mistra světa, Michaela Schumachera.\n\nSe závoděním začal Ralf ve třech letech na trati v jeho domovském městě, v Kerpenu, která patřila jeho rodičům. Po ziscích druhých míst z národních motokárových šampionátů, přešel Schumacher do výkonnějších strojů, do Německé Formule 3, to bylo v roce 1995. Zde byl celkově druhý, což ale nebyl jeho vrchol sezóny. Vyhrál totiž prestižní pouliční závod v Macau, který v minulosti vyhrál i jeho bratr Michael. Tehdy porazil svého budoucího týmového kolegu, Jarna Trulliho a dva další jezdce F1, Pedro de la Rosu a Norberta Fontanu.\nRalf se poté přesunul na rok 1996 do japonské Formule Nippon, kterou vyhrál a hned na další rok už měl podepsanou smlouvu s týmem Jordan, který působil ve Formuli 1.\n\nRalf Schumacher debutoval v roce 1997 a hned ve třetím závodě vystoupal na stupně vítězů, konkrétně to bylo v Grand Prix Argentiny. I přesto Schumacher nedokončil více než polovinu závodů a sezónu zakončil na 11. místě se ziskem 13 bodů, a byl poražen stájovým kolegou Giancarlem Fisichellou.\nNásledující rok byly vozy Jordan poháněny motory Mugen-Honda, které byly schopny vítězit a tak Ralf skončil druhý v Grand Prix Belgie, kterou vyhrál jeho týmový kolega a ex-mistr světa, Damon Hill. V dalším závodě dojel Ralf třetí. Počet nedokončených závodů z první poloviny sezóny se ale na Ralfově celkovém umístění projevil, a tak skončil desátý, se ziskem 14 bodů.\n\nNa další roky se Ralf upsal Williamsu a pro budoucnost to byl rozhodně krok správný. Ralf byl třikrát na stupních vítězů a sezónu skončil s 35 body na 6. místě, což se považovalo za veliký úspěch, protože v roce 1999 poháněly vozy Williams zastaralé motory Supertec. Ralf mohl litovat snad jen toho, že jeho nástupce v Jordanu Heinz-Harald Frentzen dvakrát vyhrál a obsadil čtyři místa na stupních vítězů.\n\nRok 2000 byl pro některé možná zklamáním. Williams podepsal smlouvu s BMW, se kterým už se dalo vyhrávat. Ralf ale stále zatím nevyhrál, a přesto, že ho auto zradilo jen čtyřikrát a přesto, že byl v týmu zkušenějším pilotem, získal jen tři pódiová umístění. S 24 body skončil celkově pátý.\n\nV roce 2001 ale smůlu prolomil a vyhrál hned třikrát, v San Marinu, Kanadě a v Německu. Tato sezóna je jeho nejlepší v kariéře, když získal 49 bodů (což sice není jeho maximum, ale skončil v pořadí nejvýše) a celkově skončil čtvrtý.\n\nDobrá umístění pokračovala i v sezóně 2002, ale nakonec skončil až za týmovým kolegou, Juanem Pablem Montoyou. Celkově byl tak jako v minulé sezóně čtvrtý ale získal 42 bodů, vyhrál pouze jednou, v Malajsii.\n\nV roce 2003 vyhrál Schumacher Grand Prix Evropy (na Nürburgringu) a Grand Prix Francie, a společně s Montoyou vybojovali pro Williams konečné druhé místo v poháru konstruktérů v letech 2002 a 2003. V této sezóně také získal Ralf nejvíce bodů, 58, i tak to ale stačilo jen na 5. místo.\n\nSezóna 2004 se Ralfovi vůbec nevyvedla. 20. června 2004 měl Ralf vážnou havárii na okruhu Indianapolis. Při havárii na něj působilo přetížení 78G, což je jedno z nejvíce naměřených přetížení v motorismu. Výsledek bylo veliké otřesení a dvě menší fraktury na páteři. Ralf byl odvezen do blízké nemocnice, kde pobyl čtyři dny, a poté strávil doma měsíc v posteli. Promeškal tak 6 závodů, avšak na poslední 3 se vrátil a obsadil 9. místo, když stačil nasbírat 24 bodů.\n\nGrand Prix USA jakoby byla pro Ralfa prokletá, protože na stejném místě havaroval i v roce 2005, kde tomu výrazně dopomohly pneumatiky a byl to jakýsi začátek fiaska Grand Prix USA 2005. V tom roce už ale Ralf jezdil za Toyotu, jelikož Williams ho propustil kvůli velkým finančním požadavkům. V prvních 12 závodech byl porážen stájovým kolegou, Jarnem Trullim. Své první stupně vítězství v Toyotě vybojoval Ralf v Maďarsku, kde se hnal za druhým místem, které ale nakonec uhájil jeho bratr Michael. Tým Toyota zvolil pro závěrečné 3 závody specifikaci vozu typu B pro vůz TF105. A přineslo to výsledky, Ralf získal v Japonsku pole position a o týden později v Číně skončil třetí. Tato modifikovaná verze vozu pomohla Schumacherovi získat šesté místo v poháru jezdců, a skončil tak 2 body před Trullim, kterému typ B absolutně nesedl.\n\nRalf podepsal s Toyotou i na rok 2006, ale v prvním závodě sezóny byla Toyota hodně vzadu. Malajsie už přinesla Ralfovi osmé místo a třetí závod v Austrálii úspěch, čímž bylo třetí místo. To bylo ale také poslední pódium. V dalších závodech Ralfova Toyota mnohokrát selhala. Čtvrté místo z Grand Prix Francie se dá brát jako velký úspěch. V Maďarsku skončil šestý a v Turecku a Japonsku sedmý. I tak ale porazil svého stájového kolegu Trulliho, na druhou stranu byla sezóna zklamáním pro něj i pro Toyotu, oproti roku 2007 to byla ale sezóna úžasná. Celkově tak Ralf skončil s 20 body na 10. místě.\n\nRalf Schumacher vybojoval pro Toyotu bod v prvním závodě nové sezóny, v Austrálii. Tam porazil svého stávajícího kolegu Trulliho, který dokončil závod o místo za ním. Poté se ale dařilo spíše Trullimu. Ten skončil v dalších dvou závodech dvakrát sedmý, za to Ralf patnáctý a dvanáctý. A v podobném duchu se odehrávala celá sezóna. V Grand Prix Španělska se Ralf zapletl do kolize s Alexanderem Wurzem, čímž se propadl do hloubi pole. Poté stejně kvůli mechanickým potížím odstoupil. Monako bylo dalším zklamáním, Ralf startoval až z 20. místa a skončil jako šestnáctý, 0,9 sekundy za Trullim. V té době měl Jarno Trulli podepsanou smlouvu s Toyotou až do konce roku 2009, zatímco Ralfovi měla smlouva vypršet na konci sezóny. A Ralfovy výsledky napovídaly tomu, že by si měl hledat místo někde jinde, ovšem on tvrdil že je vše v pořádku a smlouva už je skoro na stole.\n\nDalší bod přišel až v Kanadě, kde se tedy po startu z 18. místa propracoval na 8. místo. A to i přesto, že se v první zatáčce dostal do problémů s Rubensem Barrichellem a Davidem Coulthardem. V dalších závodech, ve Velké Británii a Evropě se Ralf pohyboval v bojích o bodované pozice, ovšem musel odstoupit. Nejdříve kvůli mechanické poruše a poté po kolizi s Nickem Heidfeldem, z týmu BMW Sauber.\nZraky příznivců Ralfa se upíraly k Maďarsku, kde vybojoval v minulosti první pódium pro Toyotu. Startoval z dobrého 5. místa a vypadalo to na konečně slušný závod. Zpočátku se držel Fernanda Alonsa a nakonec se umístil na nejlepší pozici v sezóně, na 6. místě. Že by se Ralf konečně chytil? Kdepak, v Turecku pokazil hned kvalifikaci, když v ní skončil šestnáctý, oproti devátému Trullimu. Nakonec dojel dvanáctý a dokonce před Trullim, ten ale vyjel po boji s Giancarlem Fisichellou mimo trať. Další závody už body nepřinesly a už i Ralf začínal chápat, že jeho dny u Toyoty jsou nadobro sečteny. Sezóna 2007 byla pro Ralfa úplně nejhorší v kariéře.\n1. října 2007 prohlásil Ralf, že opouští Toyotu a bude hledat novou výzvu. V té sezóně měl po Kimim Räikkönenovi druhý nejvyšší plat.\n\nPřed i po Schumacherově oficiálním odchodu z Toyoty, se šířily spekulace o jeho možném spojení s několika týmy Formule 1. Ucházel se o místo u McLarenu, kde bylo volné místo po Fernandu Alonsovi, ale byl odmítnut. Dlouho jednal se svým dlouholetým poradcem a šéfem týmu Toro Rosso, Franzem Tostem o možné angažmá u jeho týmu. Toro Rosso ale prodloužilo smlouvy se Sebastianem Vettelem a Sébastienem Bourdaisem. I přesto si byl Schumacher jistý, že bude v roce 2008 závodit.\n\nSchumacherův definitivní konec byl zpečetěn v prosinci 2007, když se účastnil testováni u týmu Force India a ucházel se o místo po boku Adriana Sutila. Nicméně poté, co byl nejpomalejší ze všech účastníků testu prohlásil, že už nemá zájem závodit pro tento tým a že se tedy v roce 2008 ve Formuli 1 neobjeví. Místo u Force India nakonec získal Giancarlo Fisichella, Schumacherův týmový kolega z debutové sezóny 1997.\n\nPo 2 sezónách mimo Formuli 1 se Schumacherovy zkušenosti ocitly v hledáčku nových týmů US F1, Hispania (HRT F1 Team), Virgin Racing a Lotus Racing pro rok 2010. Všechny nabídky ale Ralf odmítnul.\n\nV lednu se Ralf objevil na portugalském okruhu Estoril, kde testoval pro Mercedes DTM. V únoru nakonec Ralf oznámil, že se zúčastní mistrovství vozů DTM v roce 2008 v týmu Trilux AMG Mercedes, s vozem AMG Mercedes-Benz C-Klasse, specifikace pro rok 2007.\n\nNA začátku února testoval Schumacher podruhé vůz Mercedes na okruhu Estoril. Později prohlásil, že pro Mercedes bude jezdit v roce 2008 v sérii DTM.\n\nKe svému přestupu do DTM měl Ralf hodně co říct:\n\"Samozřejmě že vím, že ani média ani diváci mě nepovažují za nejlepšího jezdce všech dob a ani to není mým cílem. Během mých posledních tří let ve Formuli 1 jsem neměl moc úspěchů a znělo to až podivně, když Norbert během našeho rozhovoru zmínil, že jsem nedávno dokázal vyhrát dva závody Formule 1 v rozmezí pouhých 8 dnů. Nicméně, jsem stále ten stejný Ralf jako tenkrát, stejný jezdec, který má zálibu v motorsportu a který chce závodit s nejlepšími.\"\n\n\"Nyní to můžu dělat v DTM, což jsem věděl už od poloviny 90. let kdy jsem byl vycházejícím pilotem ve Formuli Junior a Formuli 3, které se jezdily v rámci programu DTM. Tenkrát jsem snil o ježdění v takových závodech. Mám rád tuto sérii, prostředí, skvělé fanoušky. A mám rád Mercedes - se kterým jsem měl první možnost testovat vůz Formule 1 v roce 1996 a který ví, jak by má kariéra ve Formuli 1 dopadla, když bych přijal nabídku McLarenu Mercedes být jejich testovacím jezdcem pro rok 1997. \"\n\n\"Ale já jsem chtěl závodit a to je to, co chci dělat i teď, o více jak 10 let později. Budu se v DTM učit, budu tvrdě pracovat a snažit se nevnímat, pokud mě budou lidé kritizovat v případě problémů v prvních několika závodech.\"\n\nRalf v první sezóně získal 2 bodovaná umístění, když nejlépe dojel na 7. místě v Barceloně a na 8. místě na Nürburgringu. Nováčkovskou sezónu zakončil celkově 14. místem se 3 body a byl druhým nejlepším jezdcem v jen rok staré Mercedes C-Class za Garym Paffettem.\n\nV dalších sezónách jezdil v týmu HWA Team. V roce 2009 skončil se ziskem 9 bodů na 11. místě. O rok později byl až na 14 .místě s pouhými 3 body, vybojoval ale pole position na okruhu Nürburgring.\n\nNejlepší sezónu zažil v roce 2011, kde vybojoval dvě pódiová umístění. Skončil třetí v úvodním závodě na Hockenheimringu a druhý na okruhu Red Bull Ring. Celkově skončil se ziskem 21 bodů na 8. místě.\n\nV sezóně 2012 opět upadl do průměru a se čtyřmi bodovanými umístěními skončil na 17. místě se ziskem 10 bodů.\n\nHelma Ralfa Schumachera je podobná té, kterou nosí jeho bratr Michael. Ralfova je žlutá s černým vrškem s hvězdami. Stejně jako Michael změnil Ralf v roce 2000 barvu helmy, když vyměnil černou barvu na vršku helmy za žlutou.\n\nV říjnu roku 2001 se Ralf oženil s Corou-Caroline Brinkmannovou, bývalou modelkou. 23. října se jim narodil syn David.\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n\n\n\n\n\n"}
{"id": "87905", "url": "https://cs.wikipedia.org/wiki?curid=87905", "title": "Kvaropo", "text": "Kvaropo\n\nKvaropo (Čtveřice) je sbírka básní, kterou se v roce 1952 představila čtveřice mladých básníků (William Auld, John Dinwoodie, John Francis, Reto Rossetti) a založila tak tzv. skotskou školu esperantské poezie.\n"}
{"id": "87908", "url": "https://cs.wikipedia.org/wiki?curid=87908", "title": "Třaskavina", "text": "Třaskavina\n\nTřaskaviny jsou skupinou výbušin, jejíž hlavní vlastností, která je výrazně odlišuje od ostatních skupin výbušin, je velmi rychlý přechod od explozivního hoření k detonaci. Třaskavina uvedená v činnost se nejdříve rozhoří, přejde do explozivního hoření a nakonec detonuje. Tomuto ději se říká akcelerace výbušné přeměny a celý jej lze měřit pouze v mikrosekundách. Třaskaviny jako jediné ze základních skupin výbušin jsou reprodukovaně schopny této akcelerace.\n\nDalší významnou vlastností třaskavin je jejich citlivost k vnějším podnětům. Třaskaviny lze uvést k detonaci jednoduchým způsobem, ať už mechanicky (třením, nárazem, nápichem) nebo dodáním tepelné energie (žár, elektrická jiskra).\n\nTřaskaviny jsou v praxi využívané jako iniciátory pro vyvolání detonace méně citlivých výbušin, nejčastěji trhavin. Proto jsou označovány jako \"primární výbušiny\". Schopnost uvést trhavinu v detonaci se nazývá iniciační mohutnost třaskaviny. Ta je závislá na akceleraci výbušné přeměny a také na \"brizanci\" třaskaviny.\n\nBrizancí třaskaviny se rozumí ničivé působení třaskaviny na její bezprostřední okolí rázem detonačních zplodin. Brizance roste se zvyšující se počáteční hustotou třaskaviny a s její detonační rychlostí. Samozřejmě i ostatní výbušiny se vyznačují určitou brizancí.\n\nNejmenší množství třaskaviny, které uvede do plné detonace trhavinu, se nazývá \"mezní náplň třaskaviny\". Plnost detonace trhaviny se posuzuje průrazem olověné destičky. Mezní náplň je samozřejmě různá podle použité třaskaviny a trhaviny. Ovlivňuje ji také hustota a tedy lisovací tlak třaskaviny a trhaviny, průměr náloží a celkové provedení zkoušky.\n\nJak již bylo zmíněno výše, třaskaviny se vyznačují velkou citlivostí k vnějším podnětům. U všech popsaných zkoušek se vyhodnocuje dolní a horní mez citlivosti. Dolní mez citlivosti je takové zatížení, při kterém již nedojde s určitou pravděpodobností k iniciaci třaskaviny. Horní mez citlivosti je naopak takové zatížení, při kterém s určitou pravděpodobností vždy dojde k iniciaci.\n\n\nFlegmatizace je snížení citlivosti třaskaviny, zpravidla přídavkem měkké látky, která obalí jednotlivé krystaly třaskaviny a tím ji znecitliví. Jako flegmatizátory jsou používány např. parafín, včelí vosk, asfalt.\n\nSenzibilizace je zvýšení citlivosti třaskavin či její směsi přídavkem látek s vyšší tvrdostí, které zvýší pravděpodobnost iniciace způsobené narušením krystalů. Jako senzibilizátor se používá např. mleté sklo.\n\nPři lisování třaskavin se zvyšuje jejich hustota a tím brizance, ale naopak se snižuje jejich citlivost. Tento jev se může u některých třaskavin vyhrotit až v totální ztrátu výbušinářských vlastností – třaskavinu nelze iniciovat, je tzv. přelisovaná. Dochází k tomu např. u třaskavé rtuti při 50 MPa.\n\nMěděný váleček je umístěn pod ocelovým pístem, na němž je umístěna náložka třaskaviny. Po iniciaci se ráz výbuchu přenese přes píst na váleček, dojde k jeho stlačení. Stlačení válečku se změří a vypovídá o brizanci.\n\nObdoba Kastovy zkoušky, měří se stlačení olověného válečku.\n\nV písku o známé granulaci uloženém v ocelové bombě se uvede k detonaci zkoušená nálož, posuzuje se změna granulace po detonaci (nadrcení písku).\n\nMěří se vychýlení kyvadla, které je poblíž náložky umístěné v hmoždíři.\n\n"}
{"id": "87912", "url": "https://cs.wikipedia.org/wiki?curid=87912", "title": "Kostel svatého Vojtěcha (České Budějovice)", "text": "Kostel svatého Vojtěcha (České Budějovice)\n\nFarní kostel svatého Vojtěcha stojí v Českých Budějovicích v ulici Emy Destinové v městské části Čtyři Dvory poblíž kampusu Jihočeské univerzity a ústavů Akademie věd ČR.\n\nZbudován byl v letech 1938–1939, jeho projektantem byl pražský architekt Jaroslav Čermák, stavbu řídil českobudějovický stavitel František Stašek. Jde o podélný kostel s asymetricky umístěnou věží. Jeho čelní stěnu zdobí obrovský dřevěný kříž a ze dřeva vyřezané sochy sv. Vojtěcha a pruských válečníků od sochaře a řezbáře Josefa Vítka.\n\nJe střediskem farnosti sv. Vojtěcha, která byla zřízena v roce 1990 a zahrnuje městské části Českých Budějovic ležící na levém břehu Vltavy. Farnost spravují salesiáni, přilehlá fara je zároveň sídlem Salesiánského střediska mládeže. Mše svaté jsou slouženy denně kromě pondělí.\n\n"}
{"id": "87917", "url": "https://cs.wikipedia.org/wiki?curid=87917", "title": "Nitrace", "text": "Nitrace\n\nNitrace je chemická reakce, při které dochází k navázání nitroskupiny na organický zbytek (R).\n\nChemické reakce a výrobní postupy, při kterých působením kyseliny dusičné (obvykle ve směsích s různě koncentrovanou kyselinou sírovou, takzvanou nitrační směsí) vznikají z organických sloučenin nitrosloučeniny. Například nitrací alifatických hydroxysloučenin se získávají jejich estery, nitráty (např. nitroglycerin, nitroglykoly). Obdobně působením na aromatické uhlovodíky nebo jejich substituční deriváty (elektrofilní aromatická substituce) se získávají příslušné nitrosloučeniny (např. nitrobenzen, nitrotolueny). Nitrace probíhá v provozně náročných podmínkách (toxicita látek, riziko explozí, korozní problémy).\n\nNitrace benzenu ve směsi koncentrovaných kyselin dusičné a sírové za 50 °C. Mechanismus reakce popisují následující rovnice:\n\nK nitraci se převážně používá nitrační směs s kyselinou sírovou, která zde působí jako katalyzátor.\n\n"}
{"id": "87922", "url": "https://cs.wikipedia.org/wiki?curid=87922", "title": "Suzuka (Mie)", "text": "Suzuka (Mie)\n\nSuzuka (: 鈴鹿市; \"Suzuka-ši\") je japonské město ležící v prefektuře Mie asi 80 km jihozápadně od Nagoji.\n\nK 31. březnu 2006 mělo město 199 975 obyvatel a hustotu osídlení 1 027 obyvatel na km². Celková rozloha města činí 194,67 km².\n\nMěsto bylo založeno 1. prosince 1942.\n\nOd roku 1987 se na závodním okruhu v Suzuce pravidelně jezdí Velká cena Japonska. Okruh má jako jediný v mistrovství tvar „osmičky“ a je mezi jezdci velmi populární. Vedle okruhu stojí \"Škola bezpečného řízení Honda\", kterou absolvovaly tisíce řidičů aut a motocyklů, včetně policistů a instruktorů, z celého světa.\n\n\n"}
{"id": "87929", "url": "https://cs.wikipedia.org/wiki?curid=87929", "title": "Ian Curtis", "text": "Ian Curtis\n\nIan Kevin Curtis (15. července 1956 – 18. května 1980) byl spoluzakladatel, zpěvák, textař a frontman kapely Joy Division.\n\nNarodil se 15. července 1956 v Manchesteru, vyrůstal v Macclesfieldu, kde navštěvoval tamější střední školu The King's School. Brzy v sobě objevil básnický talent a lásku k hudbě. Byl ovlivněn spisovateli Williamem Burroughsem, J. G. Ballardem a Josephem Conradem. Jeho hudebním vzorem byl David Bowie a Iggy Pop, jehož desku The Idiot si údajně pustil těsně před sebevraždou. Literární odkazy se promítly do druhého a zároveň posledního alba kapely Joy Division s názvem \"Closer\". Například píseň \"Colony\" byla inspirována povídkou \"V Kárném táboře\" od \"Franze Kafky\"\n\nV roce 1975 se oženil s Deborah Woodruff, v době svatby mu bylo pouhých 18 let. Výchovu dcery Natalie (narozena 16. dubna 1979) komplikovala Ianova domácí nepřítomnost a také milenka Annik Honoré, se kterou se seznámil po jednom z koncertů.\n\nOd roku 1977 působil v Joy Division jako zpěvák, kytarista, skladatel a textař. Při vystupování Ian „vynalezl“ jedinečný taneční styl, který připomínal epileptický záchvat, jímž ve svém životě doopravdy trpěl (epileptický záchvat Corrine Lewisové, ženy trpící epilepsií, jež za ním přišla do práce, aby získala zaměstnání, ho údajně inspirovala k napsání písně \"She´s Lost Control\") – publikum při vystoupeních si tak nemohlo být jisto jestli tancuje, nebo má opravdu záchvat. Několikrát se v průběhu koncertu přímo na pódiu zhroutil a musel být odnesen. \n\nLékaři mu proti záchvatům předepsali množství léků, jelikož si sami nebyli jistí, jaký medikament bude fungovat. Frustrovaný Ian však nevěřil v naději na vyléčení, čím dál více propadal depresím a alkoholu. Jeho zdraví se ke konci života v souvislosti s častým vystupováním kapely zhoršovalo. 18. května 1980 spáchal ve svém bytě sebevraždu oběšením na prádelní šňůře. Stejným způsobem skonala i anglická dramatička Sarah Kane, jejímž idolem byl právě Ian Curtis a jehož hudbu si před sebevraždou pouštěla.\n\nNa jeho náhrobku je, kromě jména a životních dat, vytesáno i heslo \"Love will tear us apart\", tedy jméno asi největšího hitu kapely Joy Division.\n\nV roce 2007 vešel do kin biografický snímek s názvem \"Control\" mapující krátký život Iana Curtise. Režisér Anton Corbijn se zaměřil na vyjádření niterních pocitů a myšlenkových pochodů Curtise, kapela Joy Division zůstává spíše na pozadí. Film čerpá především ze vzpomínkové knihy \"Touching from a Distance\", jejíž autorkou je Ianova manželka Deborah. Titulní postavu ztvárnil Sam Riley, mj. zpěvák skupiny \"10 000 Things\".\n\n"}
{"id": "87931", "url": "https://cs.wikipedia.org/wiki?curid=87931", "title": "Marius (jméno)", "text": "Marius (jméno)\n\nMarius (v Čechách také často Márius) je mužské křestní jméno latinského původu – vykládá se jako „pocházející z rodu Mariů“ (římský šlechtický rod, základem je zřejmě latinské mas, maris=\"muž\"). Podle církevního kalendáře má svátek 19. ledna.\n\n\nJednou z v zahraničí nejrozšířenějších variant tohoto jména je jméno \"Mario\".\n\n\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\n\n\n"}
{"id": "87933", "url": "https://cs.wikipedia.org/wiki?curid=87933", "title": "Šlapací tramvaj Sylvestra Krnky", "text": "Šlapací tramvaj Sylvestra Krnky\n\nŠlapací tramvaj Sylvestra Krnky je dnes už zcela zapomenutý, kuriózní dopravní prostředek z roku 1895. K sestrojení této tramvaje vedla Krnku především snaha přijít s něčím novým. Lidé v té době odmítali určité způsoby pohonů dopravních prostředků z různých důvodů. Parní tramvaj znečišťovala okolí kouřem, elektrická tramvaj byla zpočátku kritizována kvůli hornímu vedení trolejí. Koňka byla zase moc pomalá, a tak se hledaly různé způsoby pohonu. S jedním originálním – šlapacím, přišel právě Sylvestr Krnka – český vynálezce (známý především jako puškař). Představil veřejnosti tramvaj s jedinečným pohonem ve svých sedmdesáti letech. Do vozu se vešlo dvacet sedících cestujících, uprostřed měl oddíl pro „kočího“ a konduktéra.\n\nZákladem soustavy byl hydraulický \"tlakostroj\" umístěný uprostřed vozu. Ten obsluhovala jedna nebo dvě osoby, pouhým šlapáním nebo vahou svého těla. Tímto uvedla stroj do pohybu a pomocí brzdové soustavy jej mohla opět zastavit. Šlapání se přenášelo na jednoduché páky spojené pomocí dvou hydraulických válců. Zpočátku bylo třeba vyvinout trochu více síly, než se stroj rozjel. Poté už to šlo ovšem snadno. Rychlost tramvaje se rovnala koňce a někdy byla i větší. Na rovném terénu jezdila celkem lehce, žádné velké tělesné namáhání nebylo potřeba ani v plně obsazeném voze. Při velkém stoupání a při rozjezdu může kromě jednoho již šlapajícího cestujícího na druhé straně „přišlapovati i konduktor“, jak dokládá článek z Národní politiky 18. ledna 1895. \n\nDráha, po které vůz jezdil, byla provozována během \"Národopisné výstavy českoslovanské\" na pražském Výstavišti od 15. května do 23. října roku 1895. Trať byla dlouhá 500 m a nacházela se ve východní části Výstaviště. Vedla od východu poblíž tehdejší železniční zastávky podél oplocení k tzv. \"Jaroměřské chalupě\". Šlapací tramvaj Sylvestra Krnky byla pěknou atrakcí, ale z praktických důvodů se pochopitelně neujala, a tak po skončení výstavy zmizela neznámo kam. O jejím dalším osudu už nejsou žádné zprávy.\n\n\n"}
{"id": "87943", "url": "https://cs.wikipedia.org/wiki?curid=87943", "title": "Reverse Address Resolution Protocol", "text": "Reverse Address Resolution Protocol\n\nReverse Address Resolution Protocol (RARP) se v počítačových sítích s IP protokolem používá k získání vlastní IP adresy počítače při znalosti MAC adresy (tu každý počítač zná, má ji v trvalé paměti síťové karty).\n\nVysílající vyšle \"RARP dotaz (RARP request)\" obsahující vlastní MAC adresu. Dotaz se posílá na MAC broadcast, tedy všem počítačům v dané fyzické síti. V ní by se měl nacházet RARP server opatřený tabulkou obsahující IP adresy příslušející jednotlivým MAC adresám. Server prohlédne tabulku a pokud v ní najde MAC adresu tazatele, pošle mu zpět \"RARP odpověď (RARP reply)\" s IP adresou, kterou si má nastavit.\n\nRARP umožňuje centrální správu IP adres, trpí však dvěma významnými nedostatky:\n\n\nDůsledkem těchto nevýhod je, že se RARP prakticky nepoužívá. Pro automatickou konfiguraci stanic se častěji nasazují lepší protokoly DHCP nebo BOOTP.\n\nRARP je definováno v z roku 1984.\n\n"}
{"id": "87950", "url": "https://cs.wikipedia.org/wiki?curid=87950", "title": "Prodaná nevěsta", "text": "Prodaná nevěsta\n\nProdaná nevěsta je komická opera o třech dějstvích Bedřicha Smetany na libreto Karla Sabiny. Bedřich Smetana ji napsal v letech 1863–1866, premiéru měla 30. května 1866 v Prozatímním divadle v Praze. Zásluhou Emmy Destinnové byla v roce 1909 opera uvedena v Metropolitní opeře v New Yorku. Premiéru dne 19. února 1909 dirigoval Gustav Mahler. Opera byla uvedena v němčině v překladu Maxe Broda. Později tamtéž 28. února 1941 premiérován anglický překlad (přeložil M. Marshall) zásluhou Jarmily Novotné, dirigoval Bruno Walter.\n\nNa vesnici začíná pouť. Lidé se scházejí a radují se, že nastává sváteční čas. Mařenka s Jeníkem však mají jiné starosti – právě dnes má přijít na námluvy ženich, kterého Mařence rodiče vybrali. Mařenka ujišťuje Jeníka, že se ho přesto nevzdá, a stejné vyznání chce také od něj. Zdá se jí totiž, že bůhví proč váhá a snad dokonce myslí na jinou. Vyptává se Jeníka na jeho minulost, o které toho nikdo moc neví. Jeník vypráví, že ho kdysi macecha vyhnala z domova a on se musel sám protloukat světem. Nakonec si s Mařenkou slibují věrnost navzdory všemu zlému.\nTo už se však blíží dohazovač Kecal spolu s Mařenčinými rodiči, Krušinovými. Snaží se získat jejich důvěru a přesvědčit je, že syn bohatého sedláka Míchy ze sousední vsi je pro Mařenku ten nejlepší ženich. Navíc připomíná Krušinovi jeho letitý dluh vůči Míchovi a závazek, že dá svou dceru jeho synovi. Ovšem Krušina si vzpomíná, že Mícha měl syny dva, ale Kecal ho ujišťuje, že ten první se nevydařil, ani doma není a ženichem rozhodně nebude. Tím má být Vašek, kterého Kecal Krušinovým vylíčí jako dokonalého muže a vzor všech ctností. Přemoženi Kecalovou výřečností Krušinovi konečně souhlasí. Ne tak ovšem Mařenka, která se vmísí do jejich rozhovoru. Z úmluvy rodičů s Kecalem si nic nedělá a oznamuje, že již má svého milého, a toho se nevzdá. Když nepomůže chlácholení ani výhrůžky, rozhodne se Kecal věc domluvit s Jeníkem osobně. Vesnická slavnost je mezitím v plném proudu, tančí se veselá polka.\n\nZábava pokračuje u piva. Pijáci si ho nemohou vynachválit, Jeník však nade všechno řadí lásku, zatímco Kecal rozkládá o všemocných penězích, na něž se snaží Jeníka nalákat. Kecal si Jeníka odvádí stranou a pijáci se dávají do tance.\nDo vsi přichází Vašek. Není to ale onen „vážený a vzácný ženich“ podle Kecalových slov, je nesmělý, dětsky naivní, a navíc koktá. V nadšení i rozpacích z toho, že mu rodiče chystají svatbu, ještě netuší, co ho čeká. Vyhlédne si ho Mařenka – kterou Vašek ještě nikdy předtím neviděl – a namluví mu, že s Krušinovic dcerou ho čeká peklo, zatímco kterési děvče prý po něm touží. Prostomyslný Vašek uvěří a prohlásí, že je-li ona dívka tak hezká jako Mařenka, vezme si ji.\nKecal zatím přesvědčuje Jeníka, aby se vzdal Mařenky ve prospěch zisku a jisté bohaté dívky, která má almaru, dukáty, dvě krávy, selátko, husy a kachny, a vysvětluje Jeníkovi, že každý má jen tu svou za jedinou a každý jen v té vidí všechny krásy světa a rozumný že ustoupí před Mařenkou. Když Jeník odmítá všechny návrhy odstupného, Kecal mu vyhrožuje, že ho jako přespolního vyženou ze vsi. Uprostřed dohadování Jeník náhle obrátí a s odstoupením Mařenky za tři sta zlatých nakonec souhlasí. Dokonce chce s Kecalem sepsat smlouvu a trvá na tom, aby v ní bylo výslovně napsáno, že Mařenku může dostat pouze syn sedláka Míchy a že se tím zároveň smaže dluh Krušinových. Kecal odchází připravit smlouvu a Jeník se mu zpovzdálí vysmívá. Mařenky by se přece nikdy ve skutečnosti nevzdal! Smlouvu s Kecalem nicméně před mnoha svědky podepíše a ke všeobecnému pohoršení Mařenku za tři sta zlatých prodá.\n\nPopletený Vašek si zoufá – podle přání rodičů si bude muset vzít Mařenku, a ta ho přece má usoužit k smrti! Z jeho chmur ho vysvobodí kočovní komedianti, kteří právě přijeli do vsi. Jejich principál svolává publikum, ohlašuje nevídanou produkci a část z ní hned předvede. Vašek je z komediantů celý pryč a dává se do řeči s tanečnicí Esmeraldou. Principál se ovšem dovídá, že jejich hlavní atrakce, kankán s „živým“ medvědem, se nemůže konat – komediant Franta, který se obléká do medvědí kůže, se totiž opil tak, že se neudrží na nohou. Principál se rozhodne navléknout do kůže Vaška a spolu s Esmeraldou ho přemluví.\nVašek se svěřuje své matce Hátě, že se Mařenky bojí. Nepřesvědčí ho ani Kecal s Míchou – Vašek Mařenku nechce. Kecal s Míchovými tuší, že Vaška kdosi navedl, a jejich obchod je ohrožen. To potvrdí sám Vašek, když tváří v tvář Mařence prozradí, že je to právě ona, kdo ho před „Mařenkou“ varoval. Vše se vysvětlí a zbývá jen přesvědčit Mařenku. Ta chce ale zůstat o samotě a všechno si rozmyslet. Nemůže uvěřit, že by ji její milý mohl zradit.\nNyní se vrací za Mařenkou Jeník a chce jí vysvětlit, jak to s jejím prodejem ve skutečnosti je. Uražená Mařenka o vysvětlování nestojí a nastává hádka, do které se vmísí Kecal. Jeník mu slíbí, že Mařenku přesvědčí, a Mařence pak líčí, jaké ji s „Míchovým synem“ čeká štěstí.\nVšichni očekávají, jak se Mařenka rozhodla. Ta překvapivě oznamuje, že své rodiče dobrovolně poslechne. Sedlák Mícha však v Jeníkovi pozná svého prvorozeného syna – a ten se hlásí o své právo. Podle smlouvy mu přece jako „Míchovu synovi“ patří Mařenka. Oklamaný Kecal hanbou uteče. Vtom nastane zděšení – komediantům prý utekl medvěd! Z medvědí kůže se však vyklube Vašek, rozzlobená Háta ho žene lidem z očí, Mícha se smíří se synem a všichni se radují, že Jeník dostal svou Mařenku.\nPo svém návratu ze švédského Göteborgu v roce 1861 Bedřich Smetana usiloval o vytvoření původní české opery. Vhodné libreto se mu však podařilo získat teprve po roce od všestranného spisovatele, básníka a novináře Karla Sabiny. Tímto libretem bylo historické drama \"Braniboři v Čechách\" se silnou nacionalistickou a sociální tendencí. Přestože libreto bylo z hlediska dramatické výstavby velmi nedokonalé, Smetanovi se ho podařilo naplnit hutným, patetickým a pěvecky nesmírně náročným hudebním výrazem. K jeho nedostatkům však na druhé straně patří formální nevyhraněnost (střídání principů prokomponované a číslové opery) a nepřirozená hudební deklamace českého textu.\nIhned po dokončení \"Braniborů v Čechách\" se Bedřich Smetana rozhodl pro kompozici nové opery. Dle vlastních slov z pozdější doby jej k tomu přiměly výtky wagnerianismu jeho předchozí opery a pochybnosti o tom, zda je schopen psát v lehčím „národním“ slohu. Smetana ovšem pojal úmysl vytvořit národní komickou operu velice vážně. Libreto, které pro něj i tentokrát napsal Karel Sabina, nechal nejprve v roce 1863 zevrubně přepracovat. Přesný postup jeho práce není znám, přesto je zřejmé, že se nová opera rodila velmi pomalu a že Smetana pečlivě hledal adekvátní hudební styl. Jako první z celé opery vznikla – netypicky z hlediska dobových zvyklostí – předehra, a to v úpravě pro klavír a čtyři ruce. Tužková skica opery byla pak dokončena až v říjnu 1865. Partituru Bedřich Smetana dopsal 15. března 1866. Mezi původními verzemi některých čísel opery a jejich konečným zněním v partituře jsou často velké rozdíly, svědčící o tom, že Smetana hledal jejich optimální podobu průběžně až do poslední chvíle.\n\n\"Prodaná nevěsta\" si od své premiéry vydobyla zasloužený obdiv obecenstva a později i světové renomé. Dodnes je stálicí repertoáru českých operních divadel a trvalou součástí zlatého fondu světové opery. Její finální podobě, v níž je již po desetiletí uznávána, však předcházel poměrně komplikovaný vývoj iniciovaný samotným autorem díla. Smetanova \"Prodaná nevěsta\" totiž byla původně rozdělena pouze do dvou aktů, řada dnes velmi známých a populárních čísel a výstupů v ní původně vůbec nefigurovala, a navíc byla psána jako singspiel – místo zpívaných recitativů obsahovala mluvenou prózu. Vývoj opery k definitivnímu tvaru lze sledovat v tomto přehledu:\n\nDvě jednání, mluvená próza. V rámci 1. jednání byla po scéně Krušinových s Mařenkou a Kecalem zařazena Vaškova árie, poté próza a duet Mařenky a Vaška, pak scéna Jeníka s Kecalem (v pořadí „Nuže, milý chasníku“, „Znám jednu dívku“, próza „Jak pravím...“). 2. jednání bylo stejné jako dnešní třetí, ovšem bez skočné a bez árie Mařenky a naopak s původním kupletem principála a Esmeraldy „Ten staví se svatouškem“ (po slovech „...prováděti umí jako my!“).\n\n29. ledna 1869 byla uvedena \"Prodaná nevěsta\" v nové Smetanové úpravě. 1. jednání bylo rozděleno na dvě proměny, první část končila duetem Mařenky a Vaška, druhá část začínala nově připsaným mužským sborem („To pivečko to věru je nebeský dar“). Pak následoval duet Jeníka s Kecalem, árie Jeníka a finále. Na začátek 2. jednání Smetana vložil polku a k recitativu Mařenky „Ó, jaký žal“ připojil novou árii „Ten lásky sen“.\n\n1. června 1869 se opera objevila v další autorské úpravě. Byla již rozdělena na tři jednání, polka byla přesunuta na konec 1. jednání a navazoval na ni nový tanec furiant. Z 1. do 2. jednání byla přesunuta Vaškova první árie a scéna s Mařenkou a Vaška (na dnes známé místo po pijácké scéně), do 3. jednání Smetana zařadil novou skočnou.\n\nPoslední revize \"Prodané nevěsty\" poprvé zazněla 25. září 1870. Zásadní změnou bylo nahrazení mluvené prózy zpívanými recitativy. Hudební čísla byla seřazena do dnes známého pořadí. Z komediantské scény definitivně vypadl kuplet principála a Esmeraldy, který byl již při předchozích uvedeních \"Prodané nevěsty\" považován za nevhodný.\n\n\n\n"}
{"id": "87951", "url": "https://cs.wikipedia.org/wiki?curid=87951", "title": "Halloween documents", "text": "Halloween documents\n\nHalloween documents (dále HD) je označení pro několik důvěrných zpráv Microsoftu o budoucím postupu týkajícím se svobodného software (zejm. Linuxu). První i druhý HD se dostaly v říjnu 1998 do rukou E. S. Raymondovi, který je okamžitě zveřejnil na svých webových stránkách (byly sepsány Vinodem Valloppillilem a Joshe Cohenem). Microsoft připustil jejich pravdivost.\n\nHD označují svobodný software za velkou hrozbu pro dominanci Microsoftu na trhu se software a navrhují postupy, jež by mohly rozvoj svobodného software narušit. Dále potvrzují, že některé produkty v rámci svobodného software jsou schopné svou kvalitou konkurovat produktům Microsoftu — toto vzbudilo velký ohlas v kontrastu s oficiálními, reklamními prohlášeními společnosti.\n\nPo vydání prvních dvou HD došlo k úniku a zveřejnění několika dalších a sepsání několika apokryfů — parodií.\n\nPozn.: Ne všechny HD jsou zveřejněné interní dokumenty (tj. 1., 2., 7. a 10.), jeden (3.) je veřejným prohlášením, ostatní byly sepsány E. S. Raymondem jako reakce na různá s nimi spojená témata.\n\nZpráva sepsaná zaměstnancem Microsoftu Vinodem Valloppillilem. Popisuje výhody svobodného software a postupy jak potlačit jeho rozvoj.\n\n\nPoslední strategie je označována jako „embrace, extend and extinguish“ — tedy získání silné pozice v nějakém odvětví, pozměnění standardů a využití změny proti konkurenci.\n\n\"Linux OS Competitive Analysis: The Next Java VM?\" popisuje základní principy Linuxu, a vzrůst jeho popularity.\n\nProhlášení (od Aurelie van den Berg, ředitelky Public Relations v Nizozemsku) vydané jako odpověď na zveřejnění HD 1 a 2.\n\n"}
{"id": "87952", "url": "https://cs.wikipedia.org/wiki?curid=87952", "title": "Pečatniki (stanice metra v Moskvě)", "text": "Pečatniki (stanice metra v Moskvě)\n\nPečatniki ( ) je stanice moskevského metra. Pojmenována byla podle stejnojmenné oblasti.\n\nStanice se nachází na Ljublinské lince, zhruba v její střední části. Je konstruována jako hloubená, pilířová, s ostrovním nástupištěm, založená 8 m pod povrchem. Stanice má jeden výstup, vedený po pevném schodišti z východního konce nástupiště do rozsáhlého povrchového vestibulu. Také západní strana nástupiště je ukončena schodištěm, to se však nikam nenapojuje (výstup zatím nebyl dostavěn). Na obklad stěn za nástupištěm byl použit šedý mramor, na podlahu několik druhů žuly a na obklad sloupů pak mramor růžový. Nedaleko stanice se nachází i depo, obsluhující celou Ljublinskou linku (před stanicí směrem k němu vede odbočka). Pečatniki slouží veřejnosti od 28. prosince 1995, stanice byla otevřena jako součást úseku Čkalovskaja – Volžskaja.\n\n"}
{"id": "87953", "url": "https://cs.wikipedia.org/wiki?curid=87953", "title": "Anglický setr", "text": "Anglický setr\n\nAnglický setr je psí plemeno náležející do skupiny setrů. Jedná se primárně o lovecké plemeno, nicméně jeho zástupci se uplatní se i v různých dalších činnostech a sportech. Ve starší literatuře se někdy uvádí jako setr Lawerackův.\n\nSetři zřejmě pocházejí patrně ze křížení pointera se španěly, ale také francouzskými a španělskými ohaři, jehož cílem bylo zaručit zachování vrozené vlastnosti – vystavování (tj. zastavení před zvěří), která byla známa již z doby před naším letopočtem.\n\nNázev „setr“ je z anglického „to set“ – přikrčit, sednout. Takto se uplatňovali setři především v dobách, kdy se zvěř chytala do sítí a lovečtí psi zůstali v této poloze přikryti sítí spolu se zvěří. Poté byli setři chováni pro lovecké vlastnosti bez ohledu na vzhled. Byli využíváni především pro kvalitní „vystavování“ a hledání drobné zvěře (koroptve, křepelky) na velké vzdálenosti. Na aportování zvěře střelené byli používáni spíše španělé a především statnější retrívři.\nPlemeno jako takové vyšlechtil reverend Harrison na konci 18. století, šlo mu však spíše o praktické vlastnosti, než o vzhled. Vzhledem setrů a zejména jejich barevnými rázy se začal chov zabývat až od roku 1830. O dnešní podobu anglického setra jako elegantního štíhlého psa se zasloužili Edward Lawerack, který položil základy moderchní chovné linie, a jeho následník Purcell Llewellin. První výstavou, na níž účinkovali angličtí setři, je výstava, která proběhla v Newcastlu 28. ledna 1859.\n\nSetr pocházející z jižní Anglie má bílou barvu s většími či menšími tečkami, stříkanci a plotnami barvy citrónově žluté (lemon belton), oranžové (orange belton), játrově hnědé (liver belton), černé (blue belton) nebo trikolor. Přednost se dává jemně stříkané srsti po celém těle (belton) před velkými barevnými plotnami. Toto zbarvení je dochováno dodnes.\n\nTělo setra je velmi elegantní, mrštné, pokryté krásnou dlouhou hedvábnou srstí. Zezadu na hrudních končetinách jsou vytvořeny „praporce“, na pánevních „kalhoty“ a na ocase „vlajka“. Hlava je dlouhá, nikoli však špičatá nebo úzká, lebka kulatá. Charakteristický je velmi dobře znatelný týlní hrbol a výrazný stop. Oči jsou hnědé, podle zbarvení mohou být i světlejší. Podle standardu se setři řadí mezi střední velikosti plemen, výška psa by měla být v rozmezí 65 až 68 centimetrů v kohoutku, to odpovídá váze 27 – 30 kg, feny jsou menší, 61 – 65 cm s 23 – 28 kg.\n\nSetr má hrdé držení těla a pohybuje se elegantně a mrštně, v běhu je na něj nádherný pohled. Často je proto označován za „psího aristokrata“. Vášnivě miluje lov. Má výborně vyvinutý čich, je vytrvalý a spolehlivý. V poli pracuje „s vysokým nosem“, při správném a pevném vedení je dobře ovladatelný, klidný a přesný. Využívá se na poli, ve vodě a v poslední době i v lese, kde se mu též celkem daří, byť lépe je uzpůsoben pro první dvě prostředí. Jeho původnímu stylu práce se ale více podobají soutěže typu Field Trial anglických ohařů – tzv. zkoušky dalekého hledání.\n\nAnglický setr je ze všech setrů nejklidnější, nejsnáze vycvičitelný a miluje děti. Je proto vhodný do rodiny. Hlídá a hlasitým štěkáním upozorňuje na vetřelce, nicméně v jeho případě zpravidla platí pravidlo, že „pes který štěká, nekouše“.\n\nJe živý a plný energie a vyžaduje důsledný výcvik, pevnou ruku a trpělivost. Potřebuje spoustu pohybu, nejlépe při lovu, pokud to není možné, tak spoustu pohybu na volném prostranství a dlouhodobou pozornost a hry, naopak nesnáší nudu a samotu.\n\nJe vhodný jako doprovod při běhání, lze s ním plavat či využívat ho ve „psích sportech“, jako je canicross, bikejorging, skijorging, dogtreking a jiné. Mnozí cvičí svého setra na kynologických cvičištích spolu se služebními psy ve sportovní kynologii (obrana, poslušnost, stopy, nebo také záchranářská činnost). Možné je též např. soutěžit v „Tanci se psem“ či pomáhat starým nebo nemocným lidem a dětem pomocí canisterapie. Jelikož canisterapie ovšem pro psa nepředstavuje dostatečně fyzicky náročné vyžití, je vhodné jej nejprve pořádně unavit. Snáší se dobře s ostatními psy, ale jelikož je to lovecký pes, na jiná domácí zvířata musí být zvykán postupně.\n\n\n\n"}
{"id": "87956", "url": "https://cs.wikipedia.org/wiki?curid=87956", "title": "Tepelná elektrická pojistka", "text": "Tepelná elektrická pojistka\n\nTepelná elektrická pojistka je využívána ke snížení nebezpečí v elektrickém obvodu v případě přetížení. V případě, kdy by došlo k přetížení elektrické sítě, pojistka automaticky přeruší obvod. Tím se současně ochrání i spotřebič. Pro funkci tepelné pojistky se využívá rozdílné tepelné roztažnosti dvojice kovových pásků z různých kovů (bimetal). Při průchodu proudu bimetalovým páskem dochází k jeho ohřevu a pásek se zakřivuje na stranu kovu s nižší tepelnou roztažností. Vhodně umístěný kontakt pak po dosažení určité meze prohnutí přeruší obvod. Pojistky bývají nastaveny tak, že při určité teplotě (jež je tedy závislá na velikosti procházejícího proudu) dojde k ději, jenž přeruší elektrický obvod. Tento typ pojistky bývá vestavěn přímo v drobných elektrických spotřebičích s komutátorovým motorkem (mixéry, šlehače) a v elektrickém ručním nářadí. Na stejném principu s využitím bimetalu funguje tepelná nadproudová ochrana používaná u asynchronních motorů. Tam může mít formu samostatného přístroje (tzv. motorový jistič nebo motorový spouštěč) nebo přídavného zařízení montovaného na stykač, kterým se motor spíná. Po spuštění tepelné elektrické pojistky a tedy vypnutí spotřebiče je nutné pojistku ručně zapnout.\n\nTepelná elektrická pojistka chrání hlavně před účinky dlouhodobého přetěžování. Pro dokonalou ochranu a hlavně pro ochranu před zkratem slouží přístroje, které bývají spíše součástí elektroinstalace, většinou se nemontují přímo na zařízení:\n\n\nV regulační technice je stejný princip, jako má tepelná elektrická pojistka, využíván u jednoduchých bimetalových termostatů. Například v žehličce, u jednoduchých elektrických topidel.\n\n"}
{"id": "87957", "url": "https://cs.wikipedia.org/wiki?curid=87957", "title": "Epika", "text": "Epika\n\nEpika, také nazývaná výpravná literatura nebo narativní literatura, je literární druh. Zahrnuje všechna vyprávění založená na příběhu. Příběh v tomto smyslu znamená záznam událostí v čase, řadu kauzálně spojených prvků. Epika bývá vymezována vůči lyrice a dramatu. Od lyriky se liší tím, že je syžetová (má dějové schéma). Od dramatu, které je rovněž syžetovým literárním druhem, se odlišuje tím, že je vyprávěná, nikoliv inscenovaná. Je taktéž možné vycházet z předpokladu, že epika je žánrem objektivním, na rozdíl od subjektivní lyriky: zatímco v lyrice subjekt tematizuje sám sebe, v epických textech zprostředkovává objekty, o nichž se vypráví.\n\nMezi epické žánry patří například román, novela, povídka, epos, pohádka, ale také epická poezie nebo anekdota a další. Pod epiku se řadí velké množství žánrů a neustále vznikají nové, v současnosti se jedná o nejoblíbenější literární druh. Existují rovněž žánry lyrickoepické, na pomezí dvou literárních druhů. Patří mezi ně například balada, romance nebo idyla.\n\nJiž Aristotelés ve své Poetice naznačuje dnešní dělení, když uvažuje o dramatu (tragédii a komedii) a hexametrické epické poezii, přičemž krátce zmiňuje také dithyrambické básnictví, které bychom mohli zařadit pod lyriku. V současnosti obecně přijímaná triáda (epika, lyrika a drama) byla nicméně v této své podobě ustálena teprve na konci 18. století v Německu. V průběhu historie se pak objevily různé další pokusy o vymezení či charakterizaci těchto literárních druhů.\n\nLiterární vědec Emil Staiger spojuje v eseji \"Základní pojmy poetiky\" (1946) epický styl (epično) s představováním, lyrický styl (lyrično) s rozpomínáním a dramatický styl (dramatično) s napětím. Uvádí však, že každé pravé literární dílo se na všech třech druhových ideách různou podílí různou měrou, a neexistuje tedy ryze epický, lyrický nebo dramatický text. Na příkladu Homéra a starořeckého básnictví upozorňuje na určité charakteristické rysy epického stylu v poezii. Jsou jimi podle něj stejnoměrnost a rovnováha (dodržování jednoho ustáleného metra), odstup vypravěče od dění, odkazování či ukazování něčeho (znázorňování určitých věcí jazykovými prostředky), jasná narýsovanost světa čili „jasnost“ epické řeči, spřízněnost s výtvarným uměním, užívání odboček a doplňků, sledování časové posloupnosti, historičnost a také vzájemnost básníka a posluchačů.\n\nStaigerovo opomíjení žánru románu, v moderní době klíčového, a jeho zaměření pouze na homérskou epickou poezii nicméně kritizuje německý naratolog Franz Karl Stanzel v díle \"Typické vyprávěcí situace románu\" (1955). Za klíčový aspekt epiky považuje Stanzel právě zprostředkovanost děje prostřednictvím vypravěče či reflektora.\n\nJedním z možných pomocných dělení epických žánrů je rozlišování na takzvanou „velkou epiku“ (epos, román), „střední epiku“ (povídka, novela) a „malou či drobnou epiku“ (bajka, pohádka, anekdota). Někdy bývá rozeznávána ještě „věcná epika“ na pomezí beletrie a publicistiky či odborné literatury (cestopis, reportáž, zpráva).\n"}
{"id": "87959", "url": "https://cs.wikipedia.org/wiki?curid=87959", "title": "HC Roudnice nad Labem", "text": "HC Roudnice nad Labem\n\nHC Roudnice nad Labem (celým názvem: Hockey Club Roudnice nad Labem) je český klub ledního hokeje, který sídlí v Roudnici nad Labem v Ústeckém kraji. Založen byl v roce 1931. Svůj současný název nese od roku 1993. Od sezóny 2017/18 působí v Ústecké krajské lize, čtvrté české nejvyšší soutěži ledního hokeje. Klubové barvy jsou modrá a žlutá.\n\nV klubu působí i oddíl ženského ledního hokeje, který v letech 2008–2017 působil v nejvyšší soutěži. Od sezóny 2017/18 působí v 1. lize, druhé české nejvyšší soutěži ženského ledního hokeje.\n\nSvé domácí zápasy odehrává na zimním stadionu Roudnice nad Labem s kapacitou 1 000 diváků.\n\nHokejový klub Roudnice nad Labem byl založen 28. srpna 1931 v restauraci „U Vágnerů”. Na zakládající schůzi klubu bylo stanoveno jméno klubu - “Hockey Club Roudnice nad Labem”. Jako účel klubu bylo stanoveno “pěstování ledních sportů“. Barvou klubu byla zvolena modrá a zlatá. Po celá ta desetiletí se mužstvo setkalo s řadou úspěchů i neúspěchů.\n\nV roce 1993 byla obnovena činnost HC Roudnice nad Labem, jako samostatné právnické osoby. Na valné hromadě samostatného klubu HC konané dne 16. září 1993 byl zvolen následující výbor HC: Jiří Teplý – předseda, Stanislav Marek – pokladník, Jiří Novák – sekretář, Václav Kosejk – kustod, dále Milan Martinec, Pavel Fárka, Jan Nenadál, Vladimír Vodochodský, Břetislav Černý a prezidentem klubu se stal Luboš Matek.\n\nHC Roudnice nad Labem se stali v sezóně 2005/06 přeborníkem Ústeckého kraje a zároveň se stali vítězem v krajské soutěži Středočeského kraje (KSM).\n\n28. srpna 2006 byla slavnostně zahájena sezóna 2006/07. Byla to patrně sezóna průlomová. Po dobrých zkušenostech ze sezóny 2005/06, patrně nejúspěšnější v celé pětasedmdesátileté historii týmu, vedení sází na vznik „B“ týmu. „A“ mužstvo hrálo KP Ústeckého kraje a „B“ mužstvo KP II. třídy Středočeského kraje. Hlavní cíl HC Roudnice byl jasný - postoupit do 2. ligy. Po úspěších v minulé sezóně a po posílení mužstva kvalitními hráči to mělo být snadnější, než loni. Tým měl 2 nové obránce, 1 útočníka a brankáře, který hrál ve 2. lize. Významnými posilami byli například bývalí Sparťané Žemlička a Šrek.\n\nVýhrou v únorovém hokejovém derby roku 2007 v Litoměřicích si Roudnice opět zajistili vítězství celé soutěže. Otevřela se tak před ní vysněná cesta - cesta do druhé ligy. Spojovacím tunelem byla ale obtížná play-off, které se tento celek nyní musel zúčastnit. Na zápasy chodily dříve pouze desítky lidí. Jak se ale zvyšoval úspěch roudnického hokeje, tak rostl i počet jejich příznivců. V té době měl „A“ tým mnoho fanoušků a pravidelných diváků.\n\nPo postupu do 2. ligy (skupina Západ) obsadil v sezoně 2007/08 HC Roudnice 10. místo a udržel se v soutěži. V sezoně 2008/09 obsadila Roudnice v základní části 20. místo a to znamená sestup do krajských přeborů. V červenci Roudnice odkoupila licenci o 2. ligu od béčka Kadaně. Po sezoně 2010/11 klub prodává licenci do HC RT TORAX Poruba 2011 a od následující sezony začal hrát pouze krajský přebor.\n\nZdroj: \n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n"}
{"id": "87963", "url": "https://cs.wikipedia.org/wiki?curid=87963", "title": "Space Shuttle Main Engine", "text": "Space Shuttle Main Engine\n\nSpace Shuttle Main Engine, zkráceně SSME ( hlavní motor raketoplánu), je raketový motor na kapalné pohonné látky používaný na amerických raketoplánech Space Shuttle. Motory jsou umístěny na zádi družicového stupně ve svazku po třech. Jako jedny z mála motorů jsou SSME znovupoužitelné. Cena jednoho se pohybuje kolem 50 milionů amerických dolarů.\n\nRaketoplán Space Shuttle má tři hlavní motory Space Shuttle Main Engine (SSME), vyrobené americkou společností Rocketdyne. Spalují kapalný vodík a kyslík z přídavné nádrže ET. Při jednom startu pracují motory nepřetržitě 520 s, celková záloha životnosti je nejméně 28 600 s, to je 7 1/2 hodiny provozu do generální prohlídky, po každém letu raketoplánu jsou odstraněny a poslány na kontrolu.\n\nRaketové motory raketoplánu pracují při extrémních rozdílech teploty. Kapalný vodík je skladován při teplotě -253 °C. Při spálení s kapalným kyslíkem je ve spalovací komoře dosažena teplota 3 300 °C, tedy teploty vyšší, než je teplota varu železa.\n\nDodávku pohonných látek do spalovacích komor těchto motorů zajišťují turbočerpadla, přičemž část kapalného vodíku je nejprve vedena stěnami trysky, které jsou tak regenerativně chlazeny. Všechny tři motory jsou uloženy výkyvně. Jejich vychylování hydraulickými ovladači řídí směr letu raketoplánu během jeho vzletu na oběžnou dráhu.\nTah motorů SSME může být nastaven mezi 67 % do 109 % nominálního tahu. Při startu je používán tah 104 %, nominální tah ve vakuu činí 3×2,1 MN.\n\n"}
{"id": "87966", "url": "https://cs.wikipedia.org/wiki?curid=87966", "title": "Pojistka", "text": "Pojistka\n\nPojistka je obecně zařízení, postup, metoda nebo smlouva, která chrání osobu nebo zařízení před následky poruch nebo neštěstí. Pojem se používá v následujících spojeních:\n\n"}
{"id": "87980", "url": "https://cs.wikipedia.org/wiki?curid=87980", "title": "Letecký výrobce", "text": "Letecký výrobce\n\nLetecký výrobce je společnost nebo jednotlivec zapojený do různých stránek konstrukce, stavby, testování, prodeje a údržby letadel nebo jeho částí, ale také raket, protiletadlových střel nebo kosmických lodí.\n\nDříve tyto byly tyto firmy v mnoha případech vertikálně integrované, a vyráběly jak draky tak i letecké motory, což však po začátku výroby proudových letadel v 50. letech 20. století prakticky již není možné.\n\nVzhledem ke složitosti moderních letadel zaměstnávají výrobci letadel vysoce kvalifikované pracovníky v mnoha oborech, od strojírenství až po odborníky na elektrická zařízení. Ve stále větší míře jsou zaměstnáváni také softwaroví experti.\n\nVelcí výrobci letadel zaměstnávají v některých případech více než 30 000 zaměstnanců. Maji celou síť dodavatelů, zajišťující dodávky kompomentů. Výrobci letadel jako Boeing a Airbus zadávají vývoj celých sekcí mnoha dodavatelům. Při vývoji nových strojů tak i dodavatele pomáhají nést případné finanční riziko.\n\nUž Otto Lilienthal vyráběl a prodával svůj kluzák \"Normalsegelapparat\". Prvním komerčně úspěšným výrobcem letadel byl v roce 1909 Louis Blériot, s přibližně 800 prodanými stroji typu Blériot XI.\n\nV Evropě působí výrobci jako Airbus Group, BAE Systems, Thales, Dassault, Saab AB a Leonardo-Finmeccanica. V Rusku jsou to Oboronprom, Sjednocená letecká korporace (zahrnující Mikojan-Gurevič, Suchoj, Iljušin, Tupolev, Jakovlev a Irkut, Berijev).\n\nDůležitými místy výroby civilních letadel na světě jsou Seattle, Wichita, Kansas, Dayton, Ohio a St. Louis v USA (Boeing), Montréal a Toronto v Kanadě (Bombardier, Pratt & Whitney Canada), Toulouse ve Francii a Hamburk v Německu (Airbus, EADS), severozápad Anglie a Bristol v Británii (BAE Systems, Airbus a AgustaWestland), Komsomolsk na Amuru a Irkutsk v Rusku (Suchoj, Berijev), Kyjev a Charkov na Ukrajině (Antonov), Nagoja v Japonsku (Mitsubishi Heavy Industries Aerospace a Kawasaki Heavy Industries Aerospace), stejně jako São José dos Campos v Brazílii (Embraer).\n\n"}
{"id": "87982", "url": "https://cs.wikipedia.org/wiki?curid=87982", "title": "Zlatá Koruna", "text": "Zlatá Koruna\n\nZlatá Koruna (původně \"Svatá koruna\", německy \"Goldenkron\", lat. \"Sancta Corona\") je obec ležící na řece Vltavě severně od Českého Krumlova. Žije zde  obyvatel. Nachází se zde bývalý středověký klášter Zlatá Koruna, který také obci dal jméno.\n\n\n\n"}
{"id": "87985", "url": "https://cs.wikipedia.org/wiki?curid=87985", "title": "Yukon", "text": "Yukon\n\nYukon nebo Yukonské teritorium (angl. \"Yukon\", \"Yukon Territory\" či \"the Yukon\") je teritorium na severozápadě Kanady. Na východě sousedí se Severozápadními teritorii, na jihu s Britskou Kolumbií a na západě s Aljaškou (USA). Jeho hlavním městem je Whitehorse. Má rozlohu 482 443 km², což z něj dělá 9. největší součást Kanady.\n\nYukon leží na předělu kontinentální části Severoamerického kontinentu s poloostrovem Aljaška.\nKrátký úsek jeho severního okraje tvoří pobřeží Severního ledového oceánu (konkrétně Beaufortova moře), naopak jeho jihozápadní cíp ústí téměř (až na cca 20 km území USA) k vodám Tichého oceánu (Aljašského zálivu).\n\nZnačnou část a současně povodí stejnojmenné řeky tvoří Yukonská pahorkatina. Yukon se rozkládá na severní části Skalistých hor, nejvyšší vrcholy (zejména v jižní části této oblasti) jsou současně nejvyššími vrcholy celého tohoto pohoří. Ve velehorských průsmycích a údolích se nachází větší množství ples a horských jezer. Největším jezerem teritoria je jezero Kluane s plochou 409 km². Na jihovýchodním, jihozápadním a severozápadním okraji teritoria se rozkládají čtyři větší národní parky.\n\nDo Yukonu zasahuje rozsáhlé pohoří Kordillery. Většina (19 z 20) nejvyšších hor Kanady leží právě v tomto teritoriu, včetně vůbec nejvyšší kanadské hory Mount Logan (5959 m).\n\nTeritorium obývá asi 31 000 obyvatel, z nichž něco málo přes 23 000 žije v jeho hlavním městě, které je situováno cca 80 km od jeho jižní hranice. Teritorium je pojmenováno po řece Yukon. Dopravní spojení má větší podíl letecké dopravy, jediná větší pozemní komunikace vede jižní částí teritoria a spojuje hlavní město na západě s aljašským městečkem Tok, městem Watson Lake na jihovýchodě Yukonu, a amerického Skagway na jihu, při pobřeží Aljašského zálivu.\n\nDruhým největším městem teritoria je Dawson City. Právě zde po svém delším pobytu na Yukonu zemřel český cestovatel a dobrodruh Jan Eskymo Welzl.\n\nZ Whitehorse (hlavního města teritoria) vede na sever Klondike Highway, asfaltovaná silnice s množstvím různých zajímavostí až do Dawson City a pak dále na Aljašku. Několik kilometrů před Dawson City odbočuje doprava Dempster Highway, prašná silnice, která vede na sever do delty řeky Mackenzie a jako jediná silnice v Kanadě překračuje polární kruh. Silnice je speciálně konstruována, aby vydržela na permafrostu a nezabořila se.\n\n\n"}
{"id": "87988", "url": "https://cs.wikipedia.org/wiki?curid=87988", "title": "Pec", "text": "Pec\n\nPec je zařízení pro tepelné zpracování surovin i výrobků (keramických, kovových, plastových, skleněných, textilních atd.), pro pečení potravin (např. pečiva), tepelnou přípravu jídel, případně vytápění chalupy. Průmyslové pece jsou zařízení či stavby, sloužící ke zpracovávání materiálů za vysokých teplot. Teplo pro provoz pece se získává obvykle spalováním, ale existují například i elektrické pece (odporové, indukční, obloukové).\n\n\n\n\n\n"}
{"id": "87991", "url": "https://cs.wikipedia.org/wiki?curid=87991", "title": "Sonet duo", "text": "Sonet duo\n\nSonet duo byl československý kufříkový cívkový magnetofon, který vyráběl podnik Tesla v letech 1959 až 1966.\n\nTesla Sonet duo ANP210 je přímým nástupcem magnetofonu Tesla Sonet ANP201. Sonet duo je kufříkový, cívkový (reel-to-reel) magnetofon vyráběný v tehdejším Československu. Magnetofon je elektronkový (nikoli tedy tranzistorový, ani kombinace tranzistorů a elektronek jako u Tesla Sonet B3). Magnetofon byl vyráběn v letech 1959 až 1966 a prodáván byl v maloobchodní síti za 2300,- Kčs.\n\nPřístroj mající hmotnost 12 kilogramů využívá napájení z elektrické sítě a je koncipovaný jako monofonní dvoustopý (tam a zpět) neboli půlstopý magnetofon. Sonet duo disponuje dvěma rychlostmi posuvu pásku (proto \"duo\"), s rychlostí 4,76 nebo 9,53 cm/s (1⅞\"/sec a 3¾\"/sec), přičemž při rychlosti 9,53 cm/s má kmitočtový rozsah 50 Hz až přibližně 12 000 Hz (resp. poloviční, při poloviční rychlosti). Magnetofon lze provozovat s cívkami do max. průměru 13 cm (přesněji 127 mm neboli 5 palců), což při použití normálního pásku vyráběného až do začátku šedesátých let dvacátého století, zajistilo 30 minut záznamu/reprodukce (resp. 45 minut při dlouhohrajícím pásku z téže doby) na jedné straně cívky, případně dvojnásobek při poloviční rychlosti. Šíře pásku je standardní 6,3 mm (¼\" - čtvrtina palce). Záznam zvuku je možný z mikrofonu (vstup na horním krytu), z gramofonu s krystalovou přenoskou (vyhrazený vstup vzadu) a pak univerzálním vstupem (též vzadu) z rozhlasového přijímače, magnetofonu případně i televizoru. U těchto přístrojů se předpokládal diodový výstup.\n\nMagnetofon sice používal elektronky, přesto se díky robustní konstrukci vyznačoval poměrně vysokou spolehlivostí. Vedle toho obsahoval též jeden reproduktor vyráběným národním podnikem Tesla Valašské Meziříčí.\n\nStal se tak prvním komerčně úspěšným československým magnetofonem.\n\nV časopise Sdělovací technika (1964/5) vyšel článek \"Úprava frekvenční charakteristiky magnetofonu „Sonet Duo“ TESLA ANP 210,\" který popisoval úpravu kmitočtové charakteristiky a nastavení předmagnetizace u magnetofonů Sonet Duo určených pro export do tehdejší Německé spolkové republiky. Kmitočtový rozsah těchto magnetofonů se podařilo zvýšit až k hranici 14 kHz.\n\nNa přístroj byl 23. února kolem roku 1966 v Liptákově zaznamenán výbuch, který při hledání komína v jedné z místních chat rozmetal truhlu s pozůstalostí českého velikána Járy Cimrmana.\n\n"}
{"id": "87994", "url": "https://cs.wikipedia.org/wiki?curid=87994", "title": "Armatura", "text": "Armatura\n\nArmatura (lat. výzbroj) může mít následující významy:\n\n\n"}
{"id": "87995", "url": "https://cs.wikipedia.org/wiki?curid=87995", "title": "Ibi", "text": "Ibi\n\nIbi,též Qakare Ibi nebo Aba byl egyptský faraon z 8. dynastie během prvního přechodného období. Sídlil v Mennoferu a pravděpodobně neměl moc nad celým Egyptem. Ibi je znám především díky své pyramidě v Sakkáře.\n\nO Ibim pocházejí zmínky ze tří zdrojů, z abydoského seznamu králů, turínského královského papyru a z jeho pyramidy v Sakkáře, kde je pohřben. V turínském královském papyru je uvedena délka Ibiho vládnutí „2 roky, 1 měsíc a 1 den”.\n\nExistenci Ibiho dokládá jeho pyramida, kterou objevil v roce 1932 francouzský archeolog Gustav Jéquier. Ibova pyramida je poslední stavba postavená v Sakkáře, nachází se severovýchodně od Shepseskafovy hrobky a poblíž písečné pyramidy Pepiho II. Ibova pyramida byla ve srovnání s pyramidami panovníků Staré a Střední říše miniaturou, její základna měla rozměry pouze 31,5 x 31,5 m. Stavba nebyla orientována na žádný kardinální bod, spíše byla na severozápadní a jihovýchodní ose. Byla postavena jen z hrubě opracovaných kvádrů z vápence, pečlivěji byla vybudována pouze podzemní část této hrobky. Místo obvyklého tunelování však bylo podzemí pyramidy vybudováno pouze vykopáním jámy. Vzhledem ke své nekvalitní konstrukci se s největší pravděpodobností brzy rozpadla. Dnes ji připomíná pouze kráter v poušti.\n\nNa severní straně budovy Jéquier našel koridor dlouhý osm metrů a pokrytý vápencem, vedoucí dolů se sklonem 25° k velkému žulovému zábradlí. Za tímto zábradlím se nachází pohřební komora. Jak koridor, tak stěny pohřební komory byly popsány pyramidovými texty. Na západní straně pohřební komory jsou nepravé dveře a obrovský žulový blok, na kterém kdysi stál sarkofág krále. Na východní straně je serdab pro sochu boha Ka.\n\nVedle východní strany pyramidy byla kaple, která sloužila jako chrám kultu mrtvého krále. Vstup do kaple se nacházel na severní straně stavby. Uvnitř chrámu byla hned za pyramidovou stěnou hala, v jejíchž troskách se nalezly nepravé dveře, kamenné umyvadlo, alabastrové misky a nástěnné malby.\n"}
{"id": "87998", "url": "https://cs.wikipedia.org/wiki?curid=87998", "title": "Armaturní hlava", "text": "Armaturní hlava\n\nArmaturní hlava je příslušenstvím lokomotivního parního kotle. Jsou v ní umístěny uzavírací kohouty rozvodu páry k armaturám kotle a pomocným mechanismům lokomotivy. Neslouží ale k přívodu páry k válcům a stavoznakům.\n\nArmaturní hlava nahradila původní mnohočetné vývody páry přímo z kotle a tím zjednodušila jeho konstrukci. Armaturní hlava má navíc samostatný uzávěr, takže je možné například opravovat kohouty i tehdy, je-li kotel pod tlakem. Tím zvýšila bezpečnost a usnadnila údržbu lokomotivy.\n\nArmaturní hlavy velkých lokomotiv byly poměrně rozměrná zařízení s až několika desítkami kohoutů. Byly tak obdobou ovládací části palubních desek moderních dopravních prostředků.\n"}
{"id": "87999", "url": "https://cs.wikipedia.org/wiki?curid=87999", "title": "Cetviny", "text": "Cetviny\n\nCetviny (německy \"Zettwing\") byl městys na pravém břehu řeky Malše v okrese Český Krumlov na hranicích Československa a Rakouska. V roce 1921 v něm žilo 520 obyvatel ve 102 domech. Po druhé světové válce bylo převážně německé obyvatelstvo vysídleno. V padesátých letech se staly Cetviny součástí hraničního pásma, většina zbývajících obyvatel byla vystěhována a většina budov zdemolována.\nDnes v Cetvinách stojí tři stavení a kostel Narození Panny Marie gotického původu, za komunismu používaný jako strážní stanoviště. Katastrální území Cetviny je nyní součástí obce Dolní Dvořiště.\n\nMísto se nachází v nadmořské výšce 648 m na levém břehu řeky Malše, jež tvoří státní hranici mezi Českou republikou a Rakouskem.\n\nCetviny byly ve 13. století založeny německými osadníky, kteří sem přišli k rámci Velké středověké kolonizace, podporované v Čechách především Přemyslem Otakarem II., v té době jako českého, tak i rakouského panovníka. Gotický kostel Narození Panny Marie stál už v roce 1347. V roce 1418 byla trhová osada, ležící na obchodní stezce, povýšena na město a dostala městský znak a právo pořádat trhy. Cetviny byly živým městysem až do roku 1938, kdy měly asi 650 obyvatel, byl zde pivovar a továrnička na výrobu kos (40 tisíc ks/rok), ročně se zde konalo 5 trhů. Po roce 1945 bylo všechno německé obyvatelstvo vystěhováno, od roku 1951 se Cetviny staly součástí nepřístupného hraničního pásma a v roce 1956 bylo prakticky celé městečko (cca 120 domů) zbouráno, vyjma kostela, školy a celnice. Zbořeny byly i nedaleké vesnice Mikulov (Böhmdorf), Janova Ves ((Johannesdorf), Lhota (Neustift) a Dolní a Horní Příbrání (Untere und Obere Sinetschlag). Vedle kostela byla postavena kasárna Pohraniční stráže.\n\nOd roku 1990 bylo hraniční pásmo zpřístupněno včetně prostoru Cetvin. O pět let později iniciovala českobudějovická diecéze rekonstrukci zcela devastovaného kostela Narození Panny Marie, které byly realizovány především za finančního přispění původních obyvatel i dalších institucí včetně občanského sdružení vzniklého v roce 2001. Náročné opravy byly dokončeny roku 2003 a 6. září téhož roku byl kostel znovu vysvěcen.\n\n\n\n"}
{"id": "88008", "url": "https://cs.wikipedia.org/wiki?curid=88008", "title": "Magnetofon", "text": "Magnetofon\n\nMagnetofon (hovorově \"magneťák\" nebo \"magič\", kazetový také \"kazeťák\") je elektro-mechanický přístroj, který zachycuje informace na podlouhlý pás zmagnetovatelného materiálu, obvykle na speciální magnetofonové pásky. Nejčastěji je používán k záznamu zvuku, ale existují i digitální magnetofony pro záznam digitálních dat. Další obdobou jsou videorekordéry sloužící k záznamu videa.\n\nPrvní magnetofon byl představen již v roce 1899 dánským inženýrem Valdemarem Poulsenem. Záznam byl prováděn na kovový drát.\n\nPozději byly vyvinuty speciální magnetické pásky. První prakticky použitelný páskový magnetofon firmy AEG (Magnetofon K1), byl předveden v Německu v roce 1935. Cívkové magnetofony se postupně staly výbavou nahrávacích studií i domácností. V sedmdesátých letech 20. století byly cívkové magnetofony vytlačeny ze sektoru spotřební elektroniky magnetofony kazetovými. V současné době je záznam na magnetický pásek vytlačován záznamy na CD, DVD a digitální paměťové moduly.\n\nU běžných výrobků z oblasti spotřební elektroniky se vyvinuly dva základní typy:\nObě varianty byly vyráběny v přenosném i stolním provedení.\n\nCívkové magnetofony se rozšířily během 50. a 60. let 20. století. Postupně se zvyšoval počet záznamových stop z původní jedné na dvě a pak 4. Velké cívkové magnetofony v HI-FI provedení se svými parametry částečně blížily profesionálním magnetofonům používaným v běžném rozhlasovém či televizním vysílání. Cívkové magnetofony se kromě nahrávacích studií také používaly coby přenosná záznamová zařízení v rozhlasovém a televizním vysílání, jednalo se o tzv. \"reportážní magnetofony\". Magnetofony se také běžně používaly pro speciální odposlechovou činnost v armádě, policii a v praxi různých tajných služeb (techniky špionáže). Ornitologové (a zoologové vůbec) je používali pro záznamy ptačího zpěvu (či různých zvukových projevů i u jiných zvířat). Magnetofony se také používaly pro „živé“ nahrávky koncertů, divadelních představení, improvizovaných řečnických projevů apod., dále též sloužily při natáčení zvuku k filmům. Československý rozhlas začal magnetofon používat roku 1938.\n\nDnes jsou starší klasické analogové techniky záznamu zvuku často nahrazovány novější technikou digitální. \n\n\n"}
{"id": "88009", "url": "https://cs.wikipedia.org/wiki?curid=88009", "title": "Eleaté", "text": "Eleaté\n\nEleaté neboli Elejská škola patří do předsókratovské filosofie. Filosofický směr i jeho škola vznikly někdy v šestém až pátém století před naším letopočtem. Jako první antický filosofický směr se zabýval řešením otázek naprosto obecně: (metafyzika). Prvním autorem myšlenky \"neproměnlivého jsoucna\" byl Xenofanés z Kolofónu. Za zakladatele je považován Parmenidés.\n\nEleaté jsou známí především jako odpůrci hérakleitovských názorů (\"Vše plyne\") a svou teorií poznání, přikládající obrovský význam logickému myšlení, jež může být někdy v podivných rozporech se smyslovým poznáním, jak dokázal zejména Zenón. Jejich názory velmi ovlivnily vývoj dialektiky (jíž na metavědu povýšil právě Hérakleitos) a jak bezprostřední antické, tak i moderní filosofie.\n\nJe označován za předchůdce nebo spíše inspirátora Elejské školy. Svou myšlenkou neproměnlivého jsoucna se mezi Eleaty rozhodně řadí, ale do Eleje přišel z Iónie ještě před vznikem školy.\nJe znám především kritikou antropomorfních představ lidí o bozích, nelíbilo se mu tedy přisuzování lidských vlastností, zlozvyků, ctností, způsobů a podob bohům. Bůh je podle něj jednotný, nepodobný smrtelníkům podobou ani myslí a je odlišný od všeho, co si dokážeme představit, nehmotný nemateriální a nejdokonalejší, jednotný stejně jako svět, a bůh i svět jsou totéž, je nehybný a vše ovládá myšlenkou.\n\nMimo jiné to byl umělec-básník a bytostný kritik řeckého poetismu, přičemž se dostal k několika ontologiím.\n\nJe zakladatel Elejské školy a narodil se přímo v Eleji. Nesouhlasí s herakleitovým názorem na bytí (vše vzniká a zaniká, v jednu chvíli je a v druhou není). Tvrdí, že \"bytí je stálé a vyplňuje vždy a vše, nebytí není a nemůže být ani myšleno. Bytí je věčné, stálé, neměnné, souvislé, homogenní, nepřerušené, nedělitelné a nemá vzniku ani zániku.\"\n\nJeho gnoseologie je jasná: Jediné správné poznání je rozumem a myslit a být je totéž. Smyslové poznání je zavádějící a jeho výsledkem je pouhé zdání a domněnky. Poznat jevy lze jedině zastavením smyslů, což je možné jen v pojmu (ideji, potažmo myšlence).\n\nJe považován za otce racionalismu a ontologie jako takových.\n\nPodporoval Parmenidovy názory tvorbou Aporií, které dokazovaly, že na smyslovém poznání je něco špatně, čímž výrazně inspiroval rozvoj logiky. Později je pak ještě rozvedla dál Megarská škola.\n\n"}
{"id": "88014", "url": "https://cs.wikipedia.org/wiki?curid=88014", "title": "Když (báseň)", "text": "Když (báseň)\n\nKdyž (v originále \"If\") je známá báseň Rudyarda Kiplinga. Byla napsána v roce 1895 a poprvé publikována v kapitole \"Rewards and Fairies\" z \"Brother Square Toes\", sbírce povídek a básní z roku 1910. Kipling v ní vystihl obraz a ideál mužných vlastností a požadavky na statečného člověka v životním zápase v přemáhání každodenních všelidských problémů.\n\nBáseň se těší stále velké popularitě, především mezi Brity. V roce 1995 byla zvolena nejoblíbenější britskou básní v hlasování stanice BBC.\n\nNejznámější český překlad pořídil Otokar Fischer, existuje ale více variant překladu. Překlad Otokara Fischera zhudebnil a zpívá písničkář Pepa Nos a také skupina Taxmeni.\n\nÚryvek básně je umístěn nad vstupem hráčů na centrální dvorec tenisového klubu All England Lawn Tennis and Croquet Club ve Wimbledonu.\n\n"}
{"id": "88026", "url": "https://cs.wikipedia.org/wiki?curid=88026", "title": "Krystalová porucha", "text": "Krystalová porucha\n\nKrystalové poruchy (neboli \"poruchy krystalové mřížky\") jsou odchylky od tzv. ideální krystalové mřížky. V místě poruchy většinou dochází k termodynamické nerovnováze. Aby tato nerovnováha přešla do rovnovážného stavu, který je energeticky méně náročný, dochází v okolí poruchy k deformaci krystalové mřížky (např. atomy se posunují směrem k neobsazenému místu v mřížce).\n\nBodová porucha je narušení kontinuity mřížky v jednom bodě vlivem defektu. Bodové defekty jsou obecně vakance, intersticiály, substituce a jejich modifikace.\n\nNeobsazený uzel mřížky, který vzniká přechodem částice z tohoto uzlu např. do intersticiální polohy. Vakance mohou nést náboj nebo jsou elektroneutrální. Může docházet k tzv. difúzi vakance neboli k jejímu přemisťování v mřížce a to až na povrch. Migrace a vznik vakancí, a jiných bodových defektů mřížky, úzce souvisí s pravděpodobností udanou Boltzmannovou statistikou a tím i s teplotou.\n\nČástice je jakoby „navíc“ v takovém místě krystalové mřížky, ve kterém by za normálních podmínek žádná částice být neměla. Zpravidla jde o částici, která se uvolnila ze své normální polohy v mřížce (tato porucha tedy úzce souvisí s poruchou předchozí) a přešla do mezimřížkové (intersticiální) polohy. Částice v intersticiální poloze může taktéž difundovat.\n\nVlastní částice krystalu je nahrazena částicí cizorodou (příměsí, nečistotou). Například máme křemíkový krystal, do kterého dodáme pár atomů germania a ty substituují atomy křemíku.\n\nJde o kombinaci předchozích dvou poruch (do krystalu se dostává cizorodá částice, která se navíc nachází v intersticiální poloze). Tato porucha také vykazuje schopnost difundovat, takže při kombinaci s vakancí může přecházet v předchozí poruchu - nečistotu v mřížkové poloze.\n\nČárová porucha neboli dislokace mřížky znamená, že porušená oblast má čárový charakter.\n\nJedná se o typ poruchy, při níž chybí souvislá část atomů a tím dochází k deformaci mřížky v jejím okolí. Můžeme si to představit tak, že máme pravidelný čtverec atomů složený z 10×10 atomů a uprostřed čtverce chybí např. 5 atomů v řadě za sebou, které by zde za normálních okolností byly ve svých mřížkových polohách. Vlivem toho dojde v daném místě k deformaci posunem okolních atomů směrem do mezery. Jinými slovy se jedná o \"přímkové vakance\" v mřížkových polohách.\n\nZnamená deformaci části mřížky, která se projeví hromadným posunem větší či menší skupiny částic oproti jejich poloze v dokonalém krystalu. Lze si to představit tak, že máme objemovou mřížku atomů, kterou uprostřed \"nastřihneme\" a obě nastřižené části vůči sobě posuneme od sebe o pár atomových vzdáleností. Výsledná mřížka se jeví jako šroubovice. Je to způsobeno zejména tím, že při růstu krystalu se preferují jisté plochy více než jiné.\n\nPorucha vzniká nahromaděním dislokací v místě krystalografických rovin.\n\nVzniká nahromaděním vakancí důsledkem velkého množství nečistot v krystalu.\n\nVznikají velkým počtem dislokací.\n\n\n"}
{"id": "88033", "url": "https://cs.wikipedia.org/wiki?curid=88033", "title": "Krystalická struktura", "text": "Krystalická struktura\n\nKrystalickou strukturou neboli strukturou krystalu rozumíme konkrétní způsob rozmístění základních stavebních částic v krystalu (atomů, iontů nebo molekul).\n\nUspořádání atomů v krystalu má pak za následek specifické fyzikální a chemické vlastnosti minerálů jako například vodivost, tvrdost či hustotu. Podle typu stavebních částic rozlišujeme následující uspořádání:\n\nPlně zaplněná krystalická mřížka je ideální stav, ten je však nereálný ve skutečném světě, kde krystaly mají poruchy mřížky:\n\n"}
{"id": "88034", "url": "https://cs.wikipedia.org/wiki?curid=88034", "title": "Krystalová mřížka", "text": "Krystalová mřížka\n\nKrystalová mřížka je množina určitých myšlených abstraktních bodů, pomocí nichž se popisuje struktury krystalu, neboli vzájemná poloha částic v krystalu. Podobně jako u krystalu i zde zatím není možné dosáhnout tzv. ideální krystalové mřížky, jejíž struktura je zcela pravidelná a bez jakýchkoliv poruch.\n\nKrystalové mřížky se od sebe odlišují tvarem elementární buňky (základní buňky), jejími rozměry, polohami částic a velikostmi úhlů. Podle těchto parametrů se dělí na 7 základních typů:\n\nPlně zaplněná krystalová mřížka je ideální stav, ten je však nereálný ve skutečném světě, kde krystaly mají poruchy mřížky:\n\n"}
{"id": "88035", "url": "https://cs.wikipedia.org/wiki?curid=88035", "title": "Arthur Wellesley, 1. vévoda z Wellingtonu", "text": "Arthur Wellesley, 1. vévoda z Wellingtonu\n\nArthur Wellesley, 1. vévoda z Wellingtonu (pravděpodobně 1. května 1769 – 14. září 1852) byl britský vojevůdce a státník. Narodil se v Irsku a od roku 1787 sloužil v britské armádě jako \"Ensign\" (přibližně podporučík). V Irsku později sloužil jako pobočník dvou správců Irska a byl zvolen poslancem Irského parlamentu. Jako plukovník bojoval v Nizozemsku a Indii a byl jmenován guvernérem Seringapatamu a Mysore.\n\nZískal vynikající pověst jako generál ve španělské válce za nezávislost a po vítězství spojeneckých armád nad Francouzi roku 1813 v bitvě u Vitorie byl jmenován polním maršálkem. Roku 1815 vedl spojenecká vojska, která porazila Napoleona Bonaparteho v bitvě u Waterloo.\n\nDvakrát vykonával funkci premiéra vlády Toryů a podílel se roku 1829 na přijetí zákona zabezpečujícího emancipaci katolíků. Byl odpůrcem reformy volebních obvodů do parlamentu, ale nedokázal zabránit přijetí zákona, který prováděl jejich úpravu. Až do konce svého života byl vrchním velitelem britské armády a členem Sněmovny lordů.\n\nArthur Wellesley (původně Wesley, ale sám si roku 1789 pravopis svého příjmení změnil na Wellesley) se narodil jako čtvrtý syn Garreta Wesleye, 1. hraběte z Morningtonu, a jeho ženy Anny. Je pravděpodobné, že se narodil v Dublinu. Jako datum narození se uvádí buď 29. duben, nebo 1. květen 1769, ale jeho životopisci pokládají za pravděpodobnější datum 1. května.\n\nStudoval na škole v Dangamu, později na Whyteho akademii v Dublinu a nakonec na Brownově škole v Chelsea. Poté přestoupil na Eton College, kde studoval v letech 1781 až 1784. Malé úspěchy na této škole a nedostatek financí po smrti jeho otce vedly roku 1785 k přestěhování Arthura a jeho matky do Bruselu.\n\nO rok později nastoupil do francouzské královské akademie jezdectví v Angers, kde se naučil skvěle jezdit na koni a zdokonalil se ve francouzštině. Ke konci roku 1786 se vrátil do Anglie.\n\nS ohledem na finanční potíže rodiny mu jeho bratr Richard zajistil v březnu 1787 přijetí do armády, kde sloužil jako podporučík. V říjnu téhož roku byl na přímluvu svého bratra zařazen do funkce pobočníka nového správce Irska a v prosinci byl povýšen na poručíka. V době služby v Dublinu měly jeho povinnosti společenský charakter – návštěva plesů, doprovázení hostů a poskytování rad svému veliteli.\nO dva roky později se zapojil do politiky a byl zvolen poslancem dolní komory irského parlamentu. Roku 1791 byl povýšen do hodnosti kapitána. V té době se zahleděl do Kitty Pakenhamové, dcery hraběte z Longfordu. Jeho nabídka k sňatku byla ale jejím bratrem odmítnuta, protože byl považován za mladého, zadluženého a s malou perspektivou. Aby zvýšil své renomé, koupil si vyšší šarži (v té době to byl běžný postup v anglické armádě). Roku 1793 se stal majorem a v září si za peníze půjčené od svého bratra koupil hodnost podplukovníka.\n\nRoku 1793 byl vévoda z Yorku vyslán do Vlámska jako velitel vojsk, které měly připravit invazi do Francie. Roku 1794 se k nim připojil i pluk, ve kterém sloužil Wellesley. V době tohoto vojenského tažení dosáhl funkce velitele brigády. Jeho vojsko zajišťovalo linie u řeky Waal. Tažení skončilo neúspěchem a Yorkova armáda se vrátila roku 1795 zpět. Jemu tato akce přinesla první užitečné vojenské zkušenosti. Uvědomil si důležitost přípravy vojenských akcí velením, naučil se používat opakovanou střelbu proti postupujícím liniím nepřítele a uvědomil si důležitost podpory z moře.\n\nPo návratu byl znovu zvolen poslancem Irského parlamentu. Doufal, že by se mohl stát ministrem války v irské vládě, ale nový správce Irska mu nabídl pouze méně významnou pozici, kterou odmítl a vrátil se zpět ke svému pluku v Southamptonu. Jeho oddíl byl vyslán do Indie a do Kalkaty dorazil v únoru 1797.\n\nPo několika měsících byl vyslán na krátkou expedici na Filipíny. Poté, co se vrátil do Indie, se dověděl, že jeho starší bratr Richard se stal guvernérem Indie. Součástí rozšíření teritoria spravovaného Východoindickou společností bylo vyslání vojenských sil pro dobytí Seringapatamu. Asi 24.000 vojáků pod velením generála Harrise bylo vysláno do Madrasu a v srpnu se k nim připojil i Wellesley se svým plukem.\n\nPo rozsáhlých a pečlivých logistických přípravách (jejich hlavním organizátorem byl on sám) vyrazilo jádro armády na 400 km pochod džunglí z Madrasu do Mysore. První střet se sultánovým vojskem se odehrál v mírném údolí. Nařídil pravidelnou střelbu do řad nepřátel a sám se účastnil bitvy v přední linii. Britské vojsko přinutilo nepřátelské síly ustoupit.\n\nBezprostředně poté, co dorazili k Seringapatamu, zahájili Britové bitvu o Seringapatam. Obdržel rozkaz zaútočit na sousední vesnici, aby tak připravil cestu pro dělostřelectvo. Nepřítel byl dobře připraven, Britové útočili v neznámém terénu ve tmě, a tak operace skončila neúspěchem. Po několika týdnech ostřelování se podařilo narušit obranné hradby a Britové opevnění dobyli.\n\nPo bitvě se hlavní vojenské síly pod velením generála Harrise vrátily zpět a on se ve svých 30 letech stal novým guvernérem Seringapatamu a Mysore. Reformoval zde daňový a soudní systém, aby zajistil pořádek a zabránil úplatkářství. V dubnu 1802 byl povýšen do hodnosti generálmajora. V listopadu byl určen, aby vedl druhou anglo-morátskou válku.\n\nPo mnoha letech strávených v Indii požádal v červnu 1804 o návrat do Velké Británie. Za jeho zásluhy mu byl udělen Řád lázně. Poté co jeho bratrovi skončilo v březnu 1805 funkční období guvernéra, vrátili se oba bratři domů. S ohledem na jeho funkci dostal svolení ke sňatku s Kitty Pakenhamovou.\n\nRoku 1806 byl za Torye zvolen do parlamentu a dva roky zastával funkci správce Irska. Roku 1807 se stal členem tajné rady. Jeho politickou kariéru přerušila výprava do Evropy, kde se měl připojit k akcím proti francouzskému vojsku na Pyrenejském poloostrovu.\n\nNapoleon Bonaparte ovládal Evropu a roku 1807 nařídil vpád do Portugalska a Španělska. Wellesley se připravoval na výpravu do Venezuely, ale poté co vzpoura proti okupaci Francouzi v Madridu zahájila Španělskou válku za nezávislost, byl se svým vojskem vyslán do Portugalska. Roku 1808 porazil Francouze v bitvách u Rica a Vimeria, ale byl nucen odstoupit z velitelské funkce po druhé bitvě. Generál Dalrymple poté podepsal kontroverzní dohodu ze Sintry, která určovala, že britské královské námořnictvo dopravilo francouzské vojáky z Lisabonu.\n\nMezitím Napoleon dorazil do Španělska se svou armádou, aby potlačil španělskou vzpouru a nový velitel britských sil John Moore padl v bitvě u Coruñe. I když se válka s Francií nevyvíjela pro Británii dobře, bylo Portugalsko místem, kde Britové se svými spojenci vzdorovali Francii. Proto poslal vládě memorandum, ve kterém obhajoval Lisabon jako hlavní základnu, protože královské námořnictvo mohlo posílit jeho ochranu. Vláda souhlasila s tímto názorem a on byl jmenován hlavním velitelem posílených vojenských sil v Portugalsku.\n\nV dubnu 1809 zahájil ofenzívu. V bitvě u Porta překročil řeku Douro a napadl francouzské vojsko v Portu. Poté se spojil se španělskou armádou a chtěli zaútočit na Madrid. V bitvě u Talavera porazili vojsko vedené maršálem Victorem. Za toto vítězství byl povýšen do šlechtického stavu jako vikomt z Wellingtonu.\n\nRoku 1810 napadla francouzská armáda vedená maršálem Andre Massenou Portugalsko. Nálady v britském táboře nebyly příznivé a převládal názor o nutnosti evakuace z Portugalska. On ale nejdříve zpomalil postup Francouzů u Buçaca a zabránil obsazení lisabonského poloostrova vybudováním mohutných náspů. Bezradné a unavené francouzské vojsko bylo nuceno ustoupit. Wellington je pronásledoval, v bitvě u Sabugalu je porazil a donutil odejít z Portugalska. V pozdějším tažení do Španělska porazil Francouze v bitvě u Salamanca a tím osvobodil Madrid. Za odměnu byl jmenován hrabětem a později markýzem z Wellingtonu a bylo mu svěřeno velení spojeneckého vojska ve Španělsku.\n\nRoku 1813 zahájil novou ofenzívu proti Francouzům. Zaútočil na dopravní cestu, kterou byli Francouzi zásobováni, a přinutil je tak opustit Madrid a Burgos. Osobně se účastnil Bitvy u Vitorie, kde vedl oddíl vojáků proti francouzskému centru. Po několika dalších bitvách vpadla britská armáda do jižní Francie. Krátce po dobytí Tolouse dorazila zpráva o Napoleonově porážce a jeho abdikaci. Byl oslavován jako vítěz a jmenován vévodou z Wellingtonu.\n\n26. února 1815 Napoleon unikl z Elby, vrátil se do Francie a v květnu obnovil svou vládu v zemi. Wellesley proto odjel z Vídně a dorazil do Belgie, kde převzal velení nad britsko-německou armádou a spojeneckým vojskem nizozemsko-belgickým, které byly podporovány pruskými silami vedenými Gebhardem von Blücherem. Francouzi vtrhli do Belgie, porazili pruské vojsko u Ligny a vybojovali nerozhodnou bitvu s Wellingtonovým vojskem. Spojenecké vojsko bylo nuceno ustoupit, aby nabralo nové síly.\n\nO dva dny později, 18. června, došlo u Waterloo k rozhodující bitvě, která znamenala konečnou porážku Napoleona. 22. června Napoleon abdikoval a byl dopraven na ostrov Svatá Helena. Bitva u Waterloo znamenala konec napoleonských válek a je označována jako jedna z nejdůležitějších bitev historie.\n\nDo politiky vstoupil roku 1819, kdy se stal členem vlády Toryů a nedlouho poté byl jmenován vrchním velitelem britské armády. Roku 1828 byl jmenován britským premiérem.\n\nByl konzervativním premiérem a obával se, že by se anarchie iniciovaná francouzskou revolucí mohla rozšířit i do Británie. Jeho hlavním tématem prvního období jako předsedy vlády byla emancipace katolíků. Tato snaha narazila na velký odpor především ve Sněmovně lordů, kde ji Wellington obhajoval v jednom ze svých nejlepších projevů. Zákon završující emancipaci katolíků (\"Catholic Relief Act 1829\") byl přijat přes odpor mnoha Toryů a Wellington se musel spolehnout na pomoc Whigů.\n\nJeho vláda padla roku 1830. V druhé polovině roku vypukly nepokoje. Whigové, kteří nesestavovali vládu od 70. let, viděli svou šanci v realizaci politických reforem. Wellington prosazoval politiku Toryů založenou na setrvání současného politického systému a výsledkem bylo vyslovení nedůvěry vládě v listopadu 1830. Jeho nástupcem se stal Charles Grey.\n\nWhigové navrhli první reformní zákon, který byl dolní komorou parlamentu přijat, byl ale odmítnut ve Sněmovně lordů. Následovaly volby, které s převahou vyhráli Whigové. Navrhli druhý reformní zákon, který dopadl stejně jako první. Vláda sestavená Whigy odstoupila roku 1832 a Wellington nebyl schopen sestavit vládu, která by měla podporu v Dolní sněmovně. To přinutilo Jiřího IV. pověřit sestavením vlády opět Charlese Greye. Nakonec horní komora parlamentu reformní zákon přijala poté, co jí král pohrozil jmenováním nových peerů v dostatečném množství pro odsouhlasení zákona.\n\nVe vedení Toryů, kteří se postupně transformovali na konzervativce, byl nahrazen Robertem Peelem. Když se Toryové dostali roku 1834 znovu k moci, postoupil šanci stát se premiérem ve prospěch Peela. V té době ale Peel pobýval v Itálii a tak po tři týdny zastával funkci premiéra místo něho. V první Peelově vládě zastával funkci ministra zahraničí a ve druhé ministra bez portfeje a předsedy dolní komory parlamentu.\n\nZ politického života se stáhl roku 1846, i když byl stále vrchním velitelem britské armády. Konzervativní strana se mezitím roku 1846 rozdělila v názoru na dodatečné clo na dovoz obilí. Nadále podporoval Peela, zatímco většina poslanců byla jeho odpůrci.\n\nZemřel roku 1852. Jako pocta za jeho zásluhy mu byl vystrojen státní pohřeb. Byl pohřben v katedrále svatého Pavla vedle Horatia Nelsona.\n\n"}
{"id": "88038", "url": "https://cs.wikipedia.org/wiki?curid=88038", "title": "Krystalografie", "text": "Krystalografie\n\nKrystalografie je nauka, která se zabývá především studiem struktury krystalů, vývojem a poruchami jejich ideální struktury.\n\nPočáteční příspěvky k systematickému shromažďování informací o minerálech můžeme nalézt u Theofrasta (371–287 př. n. l.), krystalům se v encyklopedii \"Naturalis Historia\" věnoval Plinius starší (26–79 n. l.), jenž popsal například oktaedrický habitus a tvrdost diamantu. Georgius Agricola v díle \"Buch De natura fossilium\" vydaném v roce 1546 třídil minerály podle jejich fyzikálních vlastností a popisoval jejich geometrické tvary. Johannes Kepler formuloval na základě analýzy struktury šestiúhelníkových sněhových vloček v díle \"Strena seu de nive sexangula\" z roku 1611 tzv. Keplerovu domněnku.\n\nPrvní vědecké studie krystalů souvisely s jejich tvarem a geometrickými vlastnostmi. Nicolaus Steno objevil 1669 zákon stálosti úhlů hran. René-Just Haüy formuloval v roce 1801 tezi o periodicitě krystalových struktur. Jako první použil pojem symetrie a uvedl jej do formální definice v krystalografii.\n\nTeorie grup byla v polovině 19. století krystalografy obecně přijata. Na základě práce Leonharda Sohnckeho, který definoval 65 prostorových grup v krystalech (1876), odvodili Arthur Moritz Schoenflies a Jevgraf Fjodorov 230 prostorových skupin prvků souměrnosti krystalové strukturní mřížky (1890–1891).\n\nV roce 1914 obdržel Max von Laue Nobelovu cenu za fyziku za objev rozptylu rentgenových paprsků na krystalech. V následujících desetiletích došlo k objasnění krystalové struktury deoxyribonukleové kyseliny (Rosalind Franklinová, James Dewey Watson a Francis Crick, 1953) a inzulinu (Dorothy Crowfoot Hodgkin (1969).\n\nRok 2014 byl OSN vyhlášen Mezinárodním rokem krystalografie. Význam krystalografie jako významného vědního oboru také podtrhuje fakt, že za výzkum a objevy a související výsledky bylo do roku 2014 uděleno 29 Nobelových cen.\n\nZa fyziku\nZa chemii\nZa fyziologii a medicínu\n\n\n"}
{"id": "88041", "url": "https://cs.wikipedia.org/wiki?curid=88041", "title": "Prêt-à-porter", "text": "Prêt-à-porter\n\nPrêt-à-porter <nowiki>[pretaporté]</nowiki> (český překlad: \"připraveno na nošení\") je francouzský, mezinárodně používaný, termín z oblasti módy označující oblečení, které se prodává jako konečný produkt ve standardních konfekčních velikostech.\nČást módních značek a známých návrhářů vytváří celé kolekce \"prêt-à-porter\", které se vyrábějí v obrovských sériích a prodávají se v mnoha zemích. Další část nabízí módní kolekce v limitovaných sériích, které jsou k dispozici jen v omezeném čase i množství (často jedno roční období). Na rozdíl od exkluzivních výrobků haute couture nikdo nikdy nevlastní jedinečný kus oblečení a každý se musí smířit s horší kvalitou – nicméně ceny konfekčního oblečení podléhají globálním konkurenčním tlakům, takže jsou dostupné prakticky všem. Jeden kus běžného oblečení stojí obvykle od 300 do 30 000 českých korun v přímé závislosti na jeho typu, kvalitě použitých materiálů a módní značce.\n\n"}
{"id": "88049", "url": "https://cs.wikipedia.org/wiki?curid=88049", "title": "Oleksandr Hranovskyj", "text": "Oleksandr Hranovskyj\n\nOleksandr Hranovskyj ( , * 11. března 1976, Oděsa), v českých médiích též Aleksander Granovsky, je ukrajinský fotbalista. Hraje na postu obránce. Hrál za ukrajinskou fotbalovou reprezentaci a ruský FK Spartak Moskva . Jeho jediným působištěm v Česku byla SK Slavia Praha, se kterou podepsal smlouvu na sezonu 2005/06. V Gambrinus lize ale neodehrál žádný zápas a ze Slavie tak odešel.\n\n"}
{"id": "88050", "url": "https://cs.wikipedia.org/wiki?curid=88050", "title": "Lukáš Jarolím", "text": "Lukáš Jarolím\n\nLukáš Jarolím (* 29. července 1976, Pardubice) je bývalý český fotbalový záložník. Profesionální kariéru ukončil koncem roku 2013 v klubu SK Dynamo České Budějovice. Mimo ČR působil na klubové úrovni ve Francii, Německu a Itálii.\nOd 1. 1. 2016 působí v FK Mladá Boleslav jako asistent trenéra U21.\n\nJe synem slavného slávistického hráče a trenéra Karla Jarolíma. Začínal také ve Slavii, a to v šesti letech. Společně s otcem a bratrem Davidem odešli do Francie. Roku 1991 se vrátil do Čech, do Slavie. Zde však na něj v silné konkurenci nezbylo místo. Hostoval v Chebu a Českých Budějovicích. Poté přestoupil do Příbrami, kde se prosadil a uplatnil svůj talent.\n\nV lednu 2003 přestoupil do francouzského CS Sedan Ardennes, ale po roce zamířil do německého druholigového Fürthu. V létě 2004 se vrátil do Čech, a to konkrétně do Uherského Hradiště – Slovácka – za svým otcem, který zde trénoval. Na Slovácku zůstal i po otcově vyhazovu, avšak v létě 2005 ho následoval do Slavie. Po soutěžním ročníku 2006/07 mu skončila smlouva, kterou neprodloužil a jako volný hráč přestoupil do italské Sieny. V létě 2010 se pak vrátil zpět do pražské Slavie. Po sezoně 2012/13 zde skončil.\n\nV září 2013 si ho vyhlédl trenér Pavel Hoftych do druholigových Českých Budějovic, tam ale pobyl jen tři měsíce, v prosinci s ním klub ukončil spolupráci. V Budějovicích odehrál 10 ligových utkání ve kterých si připsal jednu branku.\n\n"}
{"id": "88051", "url": "https://cs.wikipedia.org/wiki?curid=88051", "title": "Matej Krajčík", "text": "Matej Krajčík\n\nMatej Krajčík (* 19. března 1978, Trenčín, Československo) je bývalý slovenský fotbalový obránce nebo záložník a reprezentant. Mimo Slovensko působil na klubové úrovni v Česku a Itálii. Jeho otcem je bývalý ligový fotbalista Emil Krajčík.\n\nOdchovanec slovenské Senice, působil na Slovensku také v Považské Bystrici a Malackách. V Česku hrál od dvaceti let. Od léta 2001 hrál za Horní Počernice, kde si ho vyhlédla Slavia. Do sestavy se však i kvůli zraněním neprosadil a proto odešel v létě 2004 na hostování do FK Viktoria Žižkov. V zimě odešel na hostování do SK Dynamo České Budějovice.\n\nV létě 2005 se vrátil do Slavie, kde hrál na pravé straně zálohy nebo obrany. V sezoně 2007/08 získal se Slavií mistrovský titul. Na konci roku 2008 mu ve Slavii skončila smlouva, čehož využil italský tým Reggina Calcio, v jejímž týmu od roku 2009 nastupoval. Danou sezonu však začal ve Slavii a ta v ní získala mistrovský titul. Stal se tak podruhé mistrem ČR. Po sestupu Regginy do druhé ligy se Matej vrátil do Slavie Praha. Sezona 2009/10 však nevyšla ani jemu, ani týmu Slavie a tak se v létě 2010 upsal severočeskému Jablonci.\n\nPřed jarní částí sezony 2011/12 odešel hostovat do Českých Budějovic. V létě 2012 přestoupil na Slovensko do FK Senica, odkud po roce odešel a stal se volným hráčem.\n\nMatej Krajčík debutoval v A-mužstvu Slovenska 16. 11. 2005 v kvalifikačním utkání v Bratislavě proti týmu reprezentaci Španělska (remíza 1:1). V letech 2005–2009 odehrál za slovenský národní tým celkem 18 zápasů, branku nevstřelil.\n\n"}
{"id": "88052", "url": "https://cs.wikipedia.org/wiki?curid=88052", "title": "Karel Piták", "text": "Karel Piták\n\nKarel Piták (* 28. ledna 1980, Hradec Králové) je český fotbalový záložník, od července 2016 hrající za český klub FC Olympia Hradec Králové. Mimo Česko působil na klubové úrovni v Rakousku. Mistr Evropy hráčů do 21 let z roku 2002. V letech 2006–2007 odehrál 3 zápasy za český národní tým.\n\nSvoji fotbalovou kariéru začal v Hradci Králové, kde prošel všemi mládežnickými kategoriemi.\nV roce 1998 se propracoval do prvního týmu Votroků. Za mužstvo odehrál během čtyř let dohromady 65 střetnutí, ve kterých vsítil celkem 8 branek.\n\nPřed ročníkem 2002/03 se dohodl na kontraktu se Slavií Praha. Během celého svého angažmá nastoupil k 107 zápasům, ve kterých vstřelil 29 gólů. V mužstvu vykonával pozici kapitána.\n\nV červenci 2006 přestoupil do rakouského klubu FC Red Bull Salzburg, který se pro něj stal prvním zahraničním angažmá. V sezonách 2006/07, 2008/09 a 2009/10 získal s týmem mistrovské tituly. Vstřelil 12 branek během 65 zápasů.\n\nV létě 2011 zamířil zpět do české ligy, konkrétně do Baumitu Jablonec. 17. května 2013 se podílel na vítězství ve finále Poháru České pošty 2012/13 proti Mladé Boleslavi, utkání se rozhodlo až v penaltovém rozstřelu. Piták svůj pokus neproměnil, ale rozstřel skončil poměrem 5:4 pro Jablonec (po konci řádné hrací doby byl stav 2:2). V prvním utkání třetího předkola Evropské ligy 2013/14 1. srpna 2013 skóroval z pokutového kopu proti hostujícímu norskému týmu Strømsgodset IF, Jablonec vyhrál 2:1. Trefil se i v odvetě třetího předkola 8. srpna 2013, když krásným lobem v závěru utkání stanovil skóre na konečných 3:1 pro hostující Jablonec, který tak postoupil do 4. předkola (resp. play-off předkola). Dne 17. srpna 2013 vstřelil pěknou branku do „šibenice“ (horního rohu brány) v ligovém utkání s hostujícím týmem 1. SC Znojmo, zápas skončil divokou remízou 5:5.\n\nVe čtvrtek 18. prosince 2013 přestoupil spolu s Janem Vošahlíkem z jabloneckého klubu do týmu SK Slavia Praha, kde již dříve působil. Stal se zde kapitánem. 14. března 2014 zařídil v Eden Aréně dvěma góly ligovou výhru 2:1 nad 1. SC Znojmo. Za svůj výkon byl vyhlášen mužem zápasu.\n\nV létě 2016 se stal hráčem klubu FC Olympia Hradec Králové, nováčka ČFL.\n\nNa reprezentační úrovni byl členem výběru do 21 let, který se stal mistry Evropy v roce 2002. Premiéru v seniorské reprezentaci si pak připsal 1. března 2006 v přátelském zápase proti Turecku, který skončil remízou 2:2.\n\nZúčastnil se Mistrovství Evropy hráčů do 21 let v roce 2002 ve Švýcarsku, kde česká reprezentační jedenadvacítka vyhrála svůj premiérový titul, když ve finále porazila Francii na pokutové kopy.\n\nV prvním zápase základní skupiny B 16. května prohrála česká reprezentace s Francií 0:2, trenér Miroslav Beránek poslal Pitáka na hřiště v závěru utkání. 19. května následoval zápas s Belgií konaný v Ženevě, Karel tentokrát odehrál celé střetnutí, které skončilo výsledkem 1:0 pro ČR. V posledním zápase skupiny proti Řecku odešel ze hřiště v 62. minutě, utkání dospělo k remíze 1:1.\n\nV semifinále 25. května narazil český výběr na tým Itálie. V 9. minutě prodloužení vstřelil Pospíšil zlatý gól na 3:2 a zajistil svému týmu účast ve finále, Piták v tomto zápase nenastoupil. Ve finále 28. května se ČR opět střetla s Francií. Tentokrát gól v řádné hrací době ani v prodloužení nepadl a musely rozhodnout pokutové kopy. Karel Piták absolvoval kompletní utkání a na konci mohl slavit se spoluhráči titul. Zároveň to bylo poslední vystoupení mladého hráče za reprezentační tým do 21 let.\n\nV A-mužstvu České republiky debutoval 1. 3. 2006 v přátelském zápase v İzmiru proti domácí reprezentaci Turecka (remíza 2:2). 16. srpna téhož roku nastoupil k dalšímu přátelskému utkání proti Srbsku (porážka 1:3) a 22. 8. 2007 ve Vídni proti Rakousku (remíza 1:1). Další starty v českém národním týmu si již nepřipsal.\n\n"}
{"id": "88053", "url": "https://cs.wikipedia.org/wiki?curid=88053", "title": "Michal Švec", "text": "Michal Švec\n\nMichal Švec (* 19. března 1987 v Praze) je český fotbalový záložník či obránce, od ledna 2016 působící v Bohemians Praha 1905. Mimo Česko působil na klubové úrovni v Nizozemsku a Maďarsku. Jeho fotbalovými vzory jsou bývalí čeští fotbalisté Tomáš Galásek a Pavel Nedvěd. Na kontě má i dva starty za A-mužstvo české reprezentace (oba v roce 2009).\n\nSvoji fotbalovou kariéru začal v SK Uhelné sklady Praha. Z US Praha přestoupil v deseti letech do Slavie Praha. Prošel všemi slávistickými mládežnickými kluby.\n\nDo ligového kádru Sešívaných se dostal na podzim 2003, když mu bylo teprve šestnáct let, debutoval v Poháru UEFA proti bulharskému týmu Levski Sofia. V sezoně 2007/08 získal se Slavií mistrovský titul. Za klub odehrál během celého svého působení 67 zápasů, ve kterých vstřelil 2 góly.\n\nV lednu 2008 přestoupil do nizozemského Heerenveenu, kde podepsal 4,5letý kontrakt. Klub se stal hráčovým prvním zahraničním angažmá. V roce 2009 získal s klubem nizozemský fotbalový pohár. Celkem za tým nastoupil k 83 zápasům, ve kterých dal 1 branku.\n\nV červnu 2012 téměř přestoupil do Slovanu Bratislava, nicméně k podpisu nakonec nedošlo poté, co o něj ztratil zájem trenér Slovanu Vladimír Weiss. Švec nakonec podepsal smlouvu s maďarským klubem Győri ETO. V sezóně 2012/13 vyhrál s Győri ETO ligový titul, celkem čtvrtý v historii klubu a první po 30 letech. S klubem se představil mj. v Evropské lize UEFA 2014/15, kde jeho tým vypadl ve 2. předkole s IFK Göteborg. Za klub se v 53 utkáních střelecky neprosadil.\n\nV únoru 2015 se po sedmi letech strávených v zahraničí vrátil do Slavie Praha, kde podepsal 1½-roční kontrakt do konce ročníku 2015/16. Na jaře 2016 hostoval v Bohemians Praha 1905. Celkem za tým odehrál 14 utkání, ve kterých se střelecky neprosadil.\n\nV zimním přestupovém období ročníku 2015/16 se připravoval s týmem Bohemians Praha 1905, kam následně zamířil na půlroční hostování. V létě 2016 měl nabídky z jiných klubů, ale nakonec do Bohemians natrvalo přestoupil a podepsal tříletý kontrakt.\n\nMichal Švec nastupoval za mládežnické výběry České republiky od kategorie do 16 let. Bilance:\n\nS českou reprezentací do 21 let se zúčastnil Mistrovství Evropy v roce 2007, kde ČR skončila po zápasech s Anglií (0:0), Srbskem (prohra 0:1) a Itálií (prohra 1:3) se ziskem 1 bodu na poslední čtvrté příčce základní skupiny B. Nastoupil v základní sestavě ve všech 3 utkáních.\n\nŠvec debutoval v A-mužstvu České republiky na turnaji ve Spojených arabských emirátech, kam jej pozval trenér Michal Bílek. 15. listopadu nastoupil v základní sestavě proti domácímu týmu (SAE), zápas skončil remízou 0:0, na pokutové kopy prohrál český tým 2:3. Odehrál 16 minut i ve druhém zápase 18. listopadu s Ázerbájdžánem (prohra 0:2). Jsou to jeho jediné zápasy v dresu A-mužstva.\n\n"}
{"id": "88054", "url": "https://cs.wikipedia.org/wiki?curid=88054", "title": "Pavel Fořt (fotbalista)", "text": "Pavel Fořt (fotbalista)\n\nPavel Fořt (* 26. června 1983 v Plzni) je český fotbalový útočník, od července 2015 působící v klubu TJ Jiskra Domažlice. Mimo Česko působil na klubové úrovni v Německu, Francii, Belgii a na Slovensku. Nastupuje na hrotu útoku. Jeho fotbalovými vzory jsou Zinedine Zidane a Marco van Basten.\n\nZačínal v mužstvu TJ SU Heřmanova Huť, poté přestoupil do Slavie Vejprnice, a od čtrnácti let patřil Viktorii Plzeň. Už od února 2003 byl domluven jeho přestup do Slavie Praha, který se uskutečnil v červenci téhož roku. V lednu 2007 zamířil za cca 30 miliónů korun do francouzského týmu Toulouse FC. V první sezoně Fořt branku nevstřelil, nastoupil ke třem zápasům v základu a několikrát byl střídán. Klub skončil na třetím místě. Před začátkem sezóny 2007/08 byl poslán na roční hostování do belgického mužstva FC Brussels. Dalšímu působení v FC Toulouse zamezilo zranění. V lednu 2009 se vrátil na půlroční hostování do Slavie. V sezoně 2008/09 získal se Slavií mistrovský titul. Po návratu do Francie přestoupil do německého celku Arminia Bielefeld. V létě 2011 odešel do jiného týmu z Německa, konkrétně do Dynama Drážďany, kde působil dva roky.\n\nV červenci 2013 přestoupil do slovenského klubu ŠK Slovan Bratislava, který o něj stál již v roce 2011. Hned v prvním kole Corgoň ligy 2013/14 12. července skóroval a zařídil remízu 1:1 s DAC 1904 Dunajská Streda, přičemž ještě několik dalších slibných šancí neproměnil. V prvním domácím utkání druhého předkola Ligy mistrů UEFA 2013/14 17. července 2013 neproměnil ve druhém poločase za nepříznivého stavu 0:1 nařízený pokutový kop proti bulharskému celku PFK Ludogorec Razgrad, krátce nato jej trenér Samuel Slovák nahradil na hřišti Jurajem Halenárem, který dvěma góly zařídil obrat na konečných 2:1 pro Slovan. 18. září vstřelil dva góly v ligovém utkání proti FC Nitra (výhra 5:0). V sezóně 2013/14 získal se Slovanem Bratislava ligový titul, od října 2013 do května 2014 byl však mimo hru kvůli plicní embolii. I tak nastřílel v sezoně 2013/14 v lize během 16 zápasů celkem 12 branek, za vítězným Tomášem Malcem z Trenčína zaostal o dvě trefy. Společně s Róbertem Vittekem byl nejlepším klubovým střelcem tohoto ročníku.\n\n5. července 2014 byl u výhry 1:0 nad MFK Košice ve slovenském Superpoháru. Se Slovanem se probojoval do základní skupiny I Evropské ligy 2014/15, kde číhali soupeři SSC Neapol (Itálie), AC Sparta Praha (ČR) a Young Boys Bern (Švýcarsko). V zimní pauze sezóny 2014/15 ve Slovanu Bratislava skončil.\n\nV únoru 2015 se stal hráčem klubu 1. FK Příbram, kde byl na testech. Po půl roce v týmu skončil. Za mužstvo odehrál šest utkání v lize, ve kterých vstřelil jeden gól.\n\nPřed sezónou 2015/16 zamířil do českého třetiligového týmu TJ Jiskra Domažlice, kde se stal hrajícím asistentem trenéra.\n\nV dubnu 2016 se po třinácti letech vrátil do Viktorie Plzeň, kam zamířil na hostování do konce ročníku 2015/16. Přišel z Jiskry Domažlice po oficiálním přestupním termínu (tedy s amatérským statutem) kvůli neutěšenému stavu plzeňské ofenzivy, která mj. kvůli zranění postrádala Michala Ďuriše, tou dobou nejlepšího kanonýra ligy.\n\nObnovenou premiéru za mužstvo absolvoval v ligovém utkání 9. dubna 2016 proti FC Fastav Zlín (výhra 2:1), na poslední dvě minuty nahradil Jana Holendu. Ve 25. kole proti FC Zbrojovka Brno přišel na hřiště v 76. minutě, o čtyři minuty později odcentroval z křídla do pokutového území a Jan Kopic vsítil druhý vítězný gól utkání. V ročníku 2015/16 získal tři kola před konce sezony s Viktorkou mistrovský titul, klub dokázal ligové prvenství poprvé v historii obhájit. V létě 2016 se vrátil do Domažlic. Za Viktorii odehrál čtyři ligová střetnutí, branku nedal.\n\nV létě 2015 byl osloven klubem SK Petřín Plzeň nabídkou trénovat zdejší starší dorost. Tuto nabídku přijal a začal trénovat mladé hráče v Plzni. Současně se stal i hrajícím asistentem trenéra v TJ Jiskra Domažlice. Na konci ledna 2016 získal trenérskou licenci „A“.\n\nOd roku 2016 působil coby asistent trenéra u juniorského výběru Viktorie Plzeň. Následně trénoval výběr tohoto mužstva do 18 let a v mužstvu do 19 let dělal asistenta trenéra. Od 27. června 2018 se pak stal hlavním trenérem tohoto juniorského celku, když nahradil Jiřího Kohouta, který přešel na pozici asistenta trenéra v SK Dynamo České Budějovice.\n\nPavel Fořt byl členem českých mládežnických reprezentací od kategorie do 15 let. Reprezentoval ČR na Mistrovství světa hráčů do 20 let 2003 ve Spojených arabských emirátech, kde český tým po remízách 1:1 s Austrálií a Brazílií a porážce 0:1 s Kanadou obsadil nepostupové čtvrté místo v základní skupině C.\n\nGóly Pavla Fořta v české reprezentaci do 21 let\n\n"}
{"id": "88055", "url": "https://cs.wikipedia.org/wiki?curid=88055", "title": "Stanislav Vlček", "text": "Stanislav Vlček\n\nStanislav Vlček (* 26. února 1976, Vlašim) je bývalý český fotbalový útočník, profesionální kariéru ukončil v týmu SK Slavia Praha. Poté se stal vedoucím A-mužstva Slavie Praha.\n\nJeho hlavní předností byla rychlost, rád čekal na přihrávky na hranici ofsajdu. Nebezpečný byl obzvláště, když dostal míč do běhu. Vytvářel si v zápasech hodně šancí, ale dost jich také neproměnil.\nMimo ČR působil na klubové úrovni v Rusku a Belgii.\n\nS fotbalem začínal v Jawě Divišov. Od třinácti let hrál za Bohemians, za které ještě v sezoně 1992/1993 stihl odehrát 1. československou ligu. Na jaře 1995 byl na hostování v Karviné. Odtud se vrátil zpátky do Bohemians, ale v létě 1996 přestoupil do Českých Budějovic. Tam vydržel jen jednu sezonu. V létě 1997 přestoupil do Sigmy Olomouc, ve které působil 7 sezon. V lednu 2004 odešel za trenérem Hřebíkem do Dynama Moskva, ale po jeho vyhazovu byl Vlček bez angažmá a stal se volným hráčem. V srpnu 2004 ho získala Slavia. Zde zastupoval zraněného Lukáše Jarolíma na pozici kapitána při zápase s Libercem, při kterém slávisté odešli na protest proti výkonu rozhodčího ze hřiště. Kvůli tomu byl potrestán zákazem výkonu funkce kapitána v 1. fotbalové lize na 2 roky. Jeho největším úspěchem je zatím domácí zápas třetího předkola Ligy mistrů s Ajaxem, ve kterém dal dvě branky a díky nimž postoupila Slavia v sezóně 2007/2008 poprvé ve své historii do Ligy mistrů UEFA.\n\nV polovině sezony 2007/08, když přestupoval do Anderlechtu Brusel, byl po podzimní části se sedmi góly nejlepší střelec ligy společně s mosteckým Goce Toleskim, který po odchodu Vlčka přišel do Slavie místo něj. V této sezoně také získal se Slavií mistrovský titul. Po roce a půl se ze svého angažmá v Bruselu vrátil zpět do Slavie, kde jako volný hráč podepsal smlouvu do roku 2011 s roční opcí. Na podzim roku 2012 ukončil aktivní hráčskou kariéru a stal se skautem Slavie Praha.\n\n16. listopadu 2013 nastoupil k mistrovskému utkání za TJ Jawa Divišov, kde začínal v mládeži. Odehrál celé utkání proti Neveklovu. Od 1. srpna 2014 se Stanislav Vlček stal hráčem Sk Posázavan Poříčí nad Sázavou, kde hrál společně se svým bývalým kolegou z Dynama Moskva Martinem Haškem.\n\nStanislav Vlček má za sebou 14 reprezentačních startů v českém národním A-mužstvu bez vstřelené branky.\n\nDebutoval 8. února 2000 v utkání Carlsberg Cupu v Hongkongu proti Mexiku, když se dostal na hřiště v 70. minutě. Zápas skončil výhrou českého týmu 2:1.\n\nZúčastnil se například kvalifikačního utkání na Euro 2008 17. listopadu 2007 proti Německu, které ČR vyhrála ve vyprodané Allianz Areně (65 000 diváků) 3:0. Vlček hrál závěrečných 25 minut.\n\nÚčast Stanislava Vlčka na vrcholových šampionátech:\n\nStanislav Vlček se zúčastnil Mistrovství Evropy v roce 2008, kde jako střídající hráč zasáhl do všech 3 utkání českého týmu na turnaji. V zahajovacím utkání šampionátu 7. června proti domácímu Švýcarsku se dostal na hřiště v 83. minutě za stavu 1:0 pro český tým, střídal Libora Sionka. Zápas tímto výsledkem také skončil.\n\nV dalším střetnutí proti Portugalsku (prohra ČR 1:3) střídal v 68. minutě Marka Matějovského. V posledním vystoupení české reprezentace na turnaji proti Turecku se dostal na hrací plochu v 84. minutě místo Libora Sionka a byl svědkem velkého obratu soupeře z 1:2 na 3:2, tento výsledek poslal Čechy domů po základní skupině a Turecko do čtvrtfinále.\n\n"}
{"id": "88056", "url": "https://cs.wikipedia.org/wiki?curid=88056", "title": "Rogério Márcio Botelho Gaúcho", "text": "Rogério Márcio Botelho Gaúcho\n\nRogério Márcio Botelho Gaúcho ( * 28. září 1979 v Parenense, Brazílie) je brazilský fotbalový útočník.\n\nZ Brazílie se dostal do RCD Mallorca, poté působil v bulharské Levski Sofia a ruské Samaře. V létě 2005 přišel z brazilského Barbarense na hostování do Olomouce. Po podzimu už o něj Olomouc nestála a ozvala se Slavia, ve které působil až do roku 2008. V sezoně 2007/08 získal se Slavií mistrovský titul a zahrál si i prestižní Ligu mistrů. V zimě 2008 přestoupil do slovenského týmu FC Koba Senec, kde se upsal na půl roku s možností návratu do Slavie. Následně zamířil do Slovanu Bratislava, s nímž vybojoval v ročníku 2008/09 ligový titul.\n"}
{"id": "88057", "url": "https://cs.wikipedia.org/wiki?curid=88057", "title": "Zoltán Hercegfalvi", "text": "Zoltán Hercegfalvi\n\nZoltán Hercegfalvi (* 31. prosinec 1979, Budapešť) je maďarský fotbalista hrající za klub FCU Neustadtl.\n\nV české nejvyšší fotbalové lize hrál na postu útočníka v dresu číslo 26 za klub SK Slavia Praha, odkud ale po sezoně 2005/06 odešel - klub neuplatnil opci. Ke dni 10. května 2006 odehrál v Gambrinus lize 9 zápasů a zatím nevstřelil žádný gól. Po české lize se opět přesunul do Maďarska.\n\nHrál také za maďarskou reprezentaci, v roce 2003 odehrál jeden zápas a v roce 2004 dva.\n\n"}
{"id": "88058", "url": "https://cs.wikipedia.org/wiki?curid=88058", "title": "Caravaggio", "text": "Caravaggio\n\nCaravaggio (29. září 1571 Milán – 18. července 1610 Porto Ercole; vl. jménem Michelangelo Merisi) byl italský malíř působící v Římě, Neapoli, na Maltě a na Sicílii. Začal tvořit v duchu manýrismu, později měl velký vliv na formování barokního stylu. Caravaggio je jedním z hlavních představitelů tenebrismu a naturalismu v malířství 17. století. Jeho přínos spočíval ve větší realističnosti zobrazovaných mytologických a biblických postav, jejichž předobrazem byli prostí lidé jeho doby.\n\nDříve se předpokládalo, že se narodil v obci Caravaggio v Lombardii nedaleko Milána, kde pracoval jeho otec. V roce 2007 však byl nalezen matriční zápis potvrzující jeho narození přímo v Miláně. Jeho otcem byl stavitel Fermo Merisi, který pracoval v Caravaggiu pro místního markýze, matka Lucia Aratori pocházela z místní zámožné rodiny. Dětství prožíval Caravaggio v Miláně. Když v roce 1576 vypukla epidemie moru, vrátila se rodina zpět do Caravaggia. Otec budoucího malíře i jeho strýc však nemoci podlehli.\n\nV roce 1584 nastoupil Caravaggio do učení v milánské dílně malíře Simona Peterzana, kde strávil čtyři nebo pět let. Peterzano, Tizianův žák, byl umělec, který se odvracel od tehdy módního manýrismu a přitahoval ho realismus a naturalismus. Jeho vliv na rané Caravaggiovy práce je nesporný. Dalších několik let strávil pravděpodobně ještě v Miláně a možná i v Benátkách. V roce 1591 nebo 1592 se objevil v Římě. Zde zprvu pracoval v dílně Giuseppa Cesariho, který později získal titul rytíře a byl nazýván Cavaliere D'Arpino. Michelangelo Merisi, který se podle obce, kde strávil dětství, začal zvát Caravaggio, dosáhl v Cesariho dílně prvních tvůrčích úspěchů svými obrazy zátiší a kytic. Jeho obrazy si postupně získaly pozornost římských znalců umění. Prvním jeho mecenášem se stal bratr jednoho z kardinálů, kněz Pandolfo Pucci. Za to, že Caravaggio bude kopírovat náboženské obrazy, mu poskytl stravu a přístřeší. \nPo čase však od Pucciho odešel – údajně pro jeho lakomství – a odstěhoval se ke svému příteli, malíři Grammaticovi. Ten patřil spolu s dalšími umělci, Francouzem Valentinem de Boulogne a Italem Lionellem Spadou, mezi Caravaggiovy nejbližší přátele po dobu jeho římského pobytu. Zejména de Boulogne mu pomáhal s odbytem obrazů a některé od něj sám kupoval. Valentin de Boulogne Caravaggia také v roce 1595 přiměl k namalování obrazu \"Extáze svatého Františka\", mistrovského díla, které mu otevřelo cestu do domu kardinála Francesca Maria del Monte. Ten ho ubytoval ve svém Palazzo Madama a stal se jeho nejvýznamnějším mecenášem.\n\nZabití Tommasoniho mělo pro Caravaggia ten důsledek, že musel opět z Říma uprchnout. Byl odsouzen k smrti a dán do klatby. Do Říma se už nikdy nevrátil. Rozhodl se odejít do Neapole. Zde obdržel několik zakázek, mj. namaloval \"Růžencovou Madonu\".\n\nV červnu 1607 přesídlil Caravaggio na ostrov Maltu. Doufal, že se mu podaří stát se čestným členem Řádu maltézských rytířů, což by bývalo mohlo pomoci ke kladnému vyřízení jeho žádosti o milost, kterou podal papežské kurii. V červenci následujícího roku byl mezi maltézské rytíře skutečně přijat. Z uměleckého hlediska představuje Caravaggiovo maltské období vrchol jeho tvorby. Během pěti měsíců namaloval obrazy s náboženskou a světskou tematikou, lišící se od všeho, co vytvořil do té doby. Brzy nato se ale nepohodl s jedním řádovým spolubratrem, jejich hádka skončila šarvátkou a Caravaggio byl v říjnu 1608 opět uvězněn. Z vězení utekl, aniž by vyčkal soudního procesu. Posléze se mu podařilo z Malty odplout na Sicilii, kde se usadil nejprve v Syrakusách a pak v Messině. I zde maloval. Koncem roku 1609 odjel do Palerma a odtud pokračoval opět do Neapole. Doufal, že bude omilostněn a že se bude moci vrátit do Říma.\n\nPříčina Caravaggiova úmrtí ani jeho přesné datum nejsou známy. Pravděpodobně 18. července 1610 bylo jeho mrtvé tělo nalezeno na pláži pod místní citadelou. Písemné prameny jsou natolik rozporuplné, že se nepodařilo objasnit, zda zemřel násilnou smrtí, otravou jedem nebo na neznámou horečku, jak napsaly soudobé římské noviny. Pohřben byl v kryptě místního kostela. Nedávné zkoumání za pomoci DNA potvrdilo, že předpokládané Caravaggiovy ostatky patří z 85 % skutečně tomuto malíři.\n\n Caravaggio byl vášnivý člověk a stejně tak plné emocí jsou jeho obrazy. Dějiště náboženských událostí vrátil z nebe na zemi. Nelze ho jednoznačně přiřadit mezi manýristické nebo barokní malíře – maloval oběma způsoby. Jeho obraz \"Extáze sv. Františka\" z poloviny 90. let považují někteří historikové umění za začátek barokního malířství. Proslavil se kompozicí a realismem svých děl. Toho dosáhl díky geniální práci se světlem – stíny (proslulé \"chiaroscuro\") jeho dílům dodávaly zajímavou živost a napětí. Dalo by se říci, že tím předběhl svou dobu. Protože se jeho obrazy lišily od běžných děl té doby, byl Caravaggiův styl často považován za vulgární, zejména proto, že si za modely často volil různé lidi z ulice. Jeho obraz \"Smrt Panny Marie\" vyvolal (především ze strany katolické církve) menší skandál, protože jako model pro Pannu Marii mu seděla známá prostitutka.\n\nCaravaggiovy obrazy jsou nejsilnější v zobrazování emocí a výrazu jejich aktérů. Mistrně dokázal vystihnout psychologickou povahu zobrazovaného děje. Dokázal se soustředit i na relativně podružné detaily svých obrazů. Problém mu ale dělalo zachycení pohybu. Některé jeho postavy jsou podivně strnulé. Také volba pozadí obrazů pro něj nebyla jednoduchá: ve většině případů to je nediferencovaná tmavá plocha.\n\nPo příchodu do Říma získal Caravaggio zaměstnání v dílně Giuseppe Cesariho. Na jeho obrazy, dnes většinou ztracené, maloval detaily jako ovoce a květiny. Zde se rodil začátek jeho realistického stylu. Tematicky v jeho samostatných raných pracích převažovala žánrová malba, vznikající většinou na objednávku mecenášů. Do tohoto okruhu patří např. obrazy \"Hudebníci\" (1591/1592) nebo \"Věštkyně\" (1596/1597).\n\nZa svého prvního neapolského pobytu vytvořil Caravaggio v roce 1607 obraz \"Bičování Krista\", který se stal zásadním pro vývoj naturalistického neapolského malířství. Poslední svá velká díla, plná dramatismu a napětí, namaloval na Sicílii a v Neapoli. Vůbec poslední obraz, \"Umučení svaté Uršuly\", dokončil krátce před odjezdem z Neapole.\n\nAčkoliv byly šerosvit a realistické zobrazování postav v severní Itálii známé už v 16. století, Caravaggio do těchto aspektů malby přinesl nové podněty a bezprostřednost. V Římě tím pomohl k přechodu od antiklasického manýrismu k ranému baroku. I když Caravaggio tvrdil, že jeho jedinou učitelkou byla příroda, evidentně nalezl poučení v pozdně renesanční italské malbě, zejména v Michelangelovi. Caravaggiův vliv na malířství 17. století byl značný. Ačkoliv odmítal mít žáky, naturalistický způsob malby založený na studiu jeho obrazů byl rozšířený nejen v Itálii.\n\nKladení do hrobu jeden z monumentálních Caravaggiových obrazů. Dílo pochází z kostela Chiesa Nuova v Římě, dnes Pinakotéka Vaticano. Skupina osob ukládajících Krista na kámen je přísně symetricky uspořádaná, kamenná deska úhlopříčně vyčnívá z hloubky obrazu. Ústředním motivem není samotné pomazání Krista a jeho pokládání do hrobu, ale žal Panny Marie, která oplakává mrtvého. Caravaggio se na tomto obraze vzdává klasického ideálu vznešeného, krásného a heroického obrazu člověka, jak byl zobrazován v umění renesance. Jeho postavy nevystupují jako sebevědomí hrdinové. Jsou skloněné, skrčené, ponížené. Na tomto díle můžeme obdivovat skvělé malířovo zachycení světla.\n\nV říjnu 1969 vnikli dva zloději do kaple Svatého Vavřince v Palermu na Sicílii a vyjmuli malbu \"Narození Ježíše Krista\" z rámu. Obraz nebyl nikdy nalezen. V roce 2015 byl nahrazen kopií.\n\nPravděpodobně ne více než dva Caravaggiovy obrazy se v minulosti ocitly na území Čech. Jedno malířovo dílo uvádí inventář Kunstkomory (sbírky) Rudolfa II. Když Habsburkové po třicetileté válce budovali na Pražském hradě novou obrazárnu, byl do ní zařazen i jeden Caravaggiův obraz. Jednalo se o starší verzi díla \"David s hlavou Goliášovou\" z let 1606–1607, která je dnes ve sbírkách Uměleckohistorického muzea ve Vídni.\n\nČeským malířem, na kterého měl Caravaggio největší vliv, byl Karel Škréta. Během svých pobytů v Římě ve 30. letech 17. století měl možnost některé jeho obrazy poznat z autopsie. Poučení z Caravaggiovy tvorby do sebe Škréta vstřebal, ale bezprostřední vliv na něj měli spíše Caravaggiovi následovníci jako Simon Vouet nebo Guercino. Ale i některé další české nebo v Čechách působící Škrétovy současníky – nebo alespoň část jejich díla – lze zařadit do proudu nazývaného caravaggismus, pro který je charakteristické prudké střídání temnoty a světla. Jedním z nich je Jan Kašpar Hofstetter (1635–1691), činný na Malé Straně. V této souvislosti lze jmenovat i o generaci mladšího Rakušana Michaela Václava Halbaxe, působícího v letech 1685–1708 v Praze.\n\nCaravaggiovi bylo věnováno několik dokumentárních filmů a několik filmů hraných. V roce 1967 byl v Itálii natočen třídílný televizní seriál s Gianem Maria Volontèm v hlavní roli. Angličan Derek Jarman obsadil roku 1986 do titulní role svého životopisného filmu o Caravaggiovi Nigela Terryho. Televizní film s názvem Caravaggio v roce 2007 natočil Ital Angelo Longoni. Hlavní roli hrál Alessio Boni.\n\n\n\n\n"}
{"id": "88060", "url": "https://cs.wikipedia.org/wiki?curid=88060", "title": "Leonardo", "text": "Leonardo\n\nLeonardo může být:\n\n\n\n"}
{"id": "88062", "url": "https://cs.wikipedia.org/wiki?curid=88062", "title": "Carl Erik Mannerheim", "text": "Carl Erik Mannerheim\n\nCarl Erik Mannerheim (14. prosince 1759 Säter - 15. ledna 1837 Turku) byl finsko-švédský šlechtic a politik, prapraděd maršála Mannerheima. Byl členem Anjalského svazu (skupiny švédských a finských důstojníků a šlechticů osnujících v roce 1788 spiknutí proti švédskému králi Gustavu III. a tajně jednajících s ruskou carevnou Kateřinou Velikou), jako takový byl odsouzen k smrti, ale později omilostněn. V roce 1795 koupil Louhisaari. Vedl finskou delegaci na jednání s carem Alexandrem I. o roli Finska v rámci carského impéria (1808), později byl místopředsedou hospodářského oddělení finského senátu.\n"}
{"id": "88063", "url": "https://cs.wikipedia.org/wiki?curid=88063", "title": "Carl Gustaf Mannerheim", "text": "Carl Gustaf Mannerheim\n\nCarl Gustaf Mannerheim (10. srpna 1797 – 9. října 1854) byl finský šlechtic, entomolog a politik, děd maršála Mannerheima. Byl prezidentem Vyborského apelačního soudu (1839–1854)\n\n"}
{"id": "88077", "url": "https://cs.wikipedia.org/wiki?curid=88077", "title": "Sophie Mannerheim", "text": "Sophie Mannerheim\n\nBaronessa Sophie Mannerheim (21. prosince 1863 – 9. ledna 1928) byla finská šlechtična z rodu Mannerheimů. Byla sestrou maršála Mannerheima a průkopnicí moderní zdravotní péče ve Finsku, dětské zdravotní péče a mezinárodní zdravotní spolupráce. Kariéru začala jako pracovnice v bance (1890), v roce 1896 se vdala. Po rozvodu manželství v roce 1902 se vyučila zdravotní sestrou na \"Nightingale School at St. Thomas Hospital\" v Londýně. Po návratu do Finska se stala vrchní sestrou v nemocnici v Helsinkách a později prezidentkou Finského sdružení zdravotních sester, kterýžto úřad si podržela 24 let. Později byla též prezidentkou Mezinárodní rady zdravotních sester. Společně s doktorem Arvem Ylppöem založila dětskou nemocnici v Helsinkách (\"Lastennlina\") a společně se svým bratrem maršálem Mannerheimem zakládala a řídila Sdružení pro péči o děti (\"Mannerheimin Lastensuojeluliitto\").\n"}
{"id": "88085", "url": "https://cs.wikipedia.org/wiki?curid=88085", "title": "Faktor (zprostředkovatel)", "text": "Faktor (zprostředkovatel)\n\nFaktor (z lat. \"facere\", činit, dělat) znamená činitel, agent. Faktoři byli už ve středověku obchodní zprostředkovatelé a z názvu pro jejich kanceláře, francouzsky \"factorie\", vzniklo i anglické slovo \"factory\", továrna. Také dnešní francouzské slovo pro listonoše (\"facteur\") má stejný původ.\n\nVýrazem faktor označil roku 1608 Kryštof Harant z Polžic a Bezdružic kapitána lodi, aby jej odlišil od jejího vlastníka: \"...patron náš nebyl jejím pánem, než toliko faktorem.\".\n\nV 18. a 19. století byl v našich zemích faktor obchodní zprostředkovatel, který buďto sám, anebo ve službách obchodní firmy obcházel nebo objížděl domácké výrobce, zejména tkalce, a vykupoval jejich výrobky. Mohl jim také dodávat surovinu. Jejich zákazníky byli hlavně zemědělci v horských oblastech, kteří si v zimě potřebovali přivydělat jako tkalci, ale také skláři, brusiči a výrobci různých drobností. Čeští faktoři pracovali hlavně pro německé faktorie ve Slezsku a v Sasku. \n\nO tom, že faktor bylo poměrně rozšířené povolání, svědčí i to, že se stalo českým příjmením. V maloměstské a venkovské společnosti měli faktoři relativně vysokou sociální pozici, protože vlivem cestování získali oproti ostatnímu obyvatelstvu určitý rozhled, obchodní styky a širší informační základnu. Faktoři se vlivem své relativně výnosné činnosti v 1. polovině 19. století přesouvali do vyšších sociálních pozic, jejich děti už často mohly studovat, resp. dcerám bylo zařízeno velké věno či si rodina mohla koupit i statek.\n\n"}
{"id": "88088", "url": "https://cs.wikipedia.org/wiki?curid=88088", "title": "Pavel Haas", "text": "Pavel Haas\n\nPavel Haas (21. června 1899 Brno – 17. října 1944 KT Osvětim) byl československý hudební skladatel první poloviny 20. století.\n\nPocházel z brněnské židovské rodiny; jeho bratr Hugo se stal filmovým hercem a režisérem. Spolupracoval s ním na třech filmech, pro které složil hudbu (Život je pes, Mazlíček a Kvočna). Zamiloval se do vdané lékařky Soni Jakobsonové (manželky ruského jazykovědce Romana Jakobsona), která se rozvedla, aby se mohli 17. října 1935 vzít. Roku 1937 se jim narodila dcera Olga – později herečka. Na manželčino přání se plně věnoval skládání. Dokončil operu Šarlatán, a ta měla premiéru v dubnu 1938. Po příchodu německých vojsk zvažovali emigraci, ale neměli štěstí a nezískali potřebná víza. Jeho bratr Hugo Haas úspěšně emigroval s manželkou Bibi do USA, ale svého několikatýdenního syna Ivana přenechal v péči brněnských příbuzných.\n\nStudoval na Brněnské konzervatoři u Jana Kunce, Viléma Petrželky a Leoše Janáčka.\n\nJeho hudební dílo zahrnuje jen několik desítek skladeb; uplatňují se v něm prvky české a moravské lidové hudby, často také cituje husitské písně a Svatováclavský chorál. Na přelomu třicátých a čtyřicátých let pracoval na symfonii, kterou však již nestačil dokončit. Dne 2. prosince 1941 byl deportován do Terezína, kde byl zdrcen poměry, v nichž se náhle ocitl. Přesto složil na hebrejský text mužský sbor Nenaříkej (Al S´fod). Z Terezína byl transportován 16. října 1944 do Osvětimi, kde bylo 17. října 1944 rozhodnuto, že bude poslán do plynové komory.\n\n\n\n\n\n\n"}
{"id": "88090", "url": "https://cs.wikipedia.org/wiki?curid=88090", "title": "Zásnuby dóžete s mořem", "text": "Zásnuby dóžete s mořem\n\nZásnuby dóžete s mořem (italsky \"sposalizio del mare\", v benátském dialektu \"Sensa\") byl náboženský rituál, který se každoročně konal během oslav svátku Nanebevstoupení Páně v Benátkách. Rituální uctění moře a zároveň otevření plavební sezóny sloužilo k reprezentaci moci a bohatství benátského státu.\n\nOslavy začaly již v předvečer svátku Nanebevstoupení Páně, kdy centrem města (od dóžecího paláce ke kostelu svatého Marka) procházelo procesí k nešporním bohoslužbám. V čele průvodu byly neseny dóžecí insignie \"trionfi\" (8 zlatých praporců, procesní obraz, pozlacená stolice s poduškou, klobouk purpurové barvy), dále kráčel sám dóže s hořící bílou svící v rukou a přední mužové benátského státu.\n\nRáno v den svátku Nanebevstoupení Páně, dóže v případě vhodného počasí oznámil počátek slavnosti, od úředníků obdržel ceremoniální prsten (údajně kdysi patřící sv. Markovi). Poté se účastnil mše v kostele sv. Marka. Odtud pak v čele procesí, kterého se účastnili všichni členové Velké rady, odešel na molo v přístavišti u Piazzety. Pro dóžete zde byla připravena jeho státní dóžecí galéra \"Bucintoro\", na kterou se za vyzvánění zvonů a zpěvu kleriků při kostele sv. Marka i s doprovodem nalodil. \"Bucintoro\" byl na moře provázen množstvím dalších lodí, člunů a gondol, sám byl tažen jinou lodí.\n\nPrvní část rituálu - posvěcení moře (\"benedictio maris\") proběhla v blízkosti kostela sv. Mikuláše \"(San Nicolò al Lido)\". Jeho hlavním protagonistou byl benátský patriarcha (dříve castellský biskup), který se na své lodi (\"piatta\") připojil k procesí poblíž konventu sv. Heleny, a který tímto obřadem žádal klidné a pokojné moře pro benátské lodě.\n\nPři ústí laguny proběhlo samotné zasnoubení dóžete s mořem. Dóže spustil prsten uvázaný na šňůře třikrát do moře, nakonec do moře vhodil jiný prsten a patriarcha na pokyn dóžete do moře vylil svěcenou vodu. Na Lidu pak patriarcha sloužil v benediktinském klášteru děkovnou mši a večer se v dóžecím paláci konala hostina.\n\nŽehnání a svěcení moře v Benátkách má svůj původ v době, kdy stál v čele města dóže Petr II. Orseola. Ten v květnu roku 1000, v den Nanebevstoupení Páně, vyplouval na moře proti pirátům u východního pobřeží Jadranu. V den vyplutí Dominik, biskup z Olivola (později Castello) posvětil moře a věnoval dóžeti vítěznou standartu. Až v druhé polovině 13. století se objevily první zmínky o rituálu zásnub dóžete s mořem (1267), dle pozdně středověké tradice měl prsten získat dóže Sebastiano Ziani od papeže Alexandra III. po uzavření tzv. benátského míru v roce 1177.\n\n\n"}
{"id": "88091", "url": "https://cs.wikipedia.org/wiki?curid=88091", "title": "Hořín", "text": "Hořín\n\nHořín je obec ležící ve Středočeském kraji asi 2 km západně od Mělníka. Součástí obce jsou i vesnice Brozánky, Vrbno a Zelčín. Žije zde obyvatel.\n\nV obci se nachází několikrát přestavovaný barokní zámek Lobkowiczů z roku 1696 vystavený podle návrhu G. B. Alliprandiho. Po okraji Hořína protéká laterální plavební kanál Mělník – Vraňany se zdymadlem z roku 1905, které je technickou památkou. Západně od obce se nachází sportovní letiště.\n\nPrvní písemná zmínka o obci pochází z roku 1336. Vesnice Hořín s celým mělnickým panstvím patřila císaři Ferdinandovi III., který ji v roce 1646 dal do zástavy hraběti Heřmanu Czerninovi (1576–1651). O necelých čtyřicet let později Czerninové z Chudenic získali panství do dědičného vlastnictví. Na konci 17. století zde vznikl lovecký zámeček, který byl několikrát přestavěn.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV roce 1960 byly sloučeny obec Hořín, Brozánky a Vrbno do jediné obce se sídlem v Hoříně. Součástmi obce Hořín jsou tedy od roku 1960 přidružené části Hořín, Brozánky, Vrbno a Zelčín.\n\nV obci Hořín \"(481 obyvatel, katol. kostel)\" byly v roce 1932 evidovány tyto živnosti a obchody: obchod s cukrovinkami, hostinec, kolář, 2 kováři, obchod s lahvovým pivem, rolník, řezník, 2 obchody se smíšeným zbožím, trafika, velkostatek Lobkowitz, zahradnictví.\n\nVe vsi Brozánky \"(285 obyvatel, samostatná obec se později stala součástí Hořína)\" byly v roce 1932 evidovány tyto živnosti a obchody: cihelna, hostinec, kapelník, kovář, 5 rolníků, 2 obchody se smíšeným zbožím, trafika, zahradnictví.\n\nV obci Vrbno \"(přísl. Zelčín, 496 obyvatel, samostatná obec se později stala součástí Hořína)\" byly v roce 1932 evidovány tyto živnosti a obchody: holič, 3 hostince, kolář, 2 kováři, krejčí, 2 obuvníci, pekař, obchod s lahvovým pivem, pokrývač, 5 rolníků, řezník, 2 obchody se smíšeným zbožím, trafika, truhlář, velkostatek Diamant, zahradnictví.\n\nObec byla v červnu těžce poškozena velkou povodní na Labi a Vltavě, kdy voda vysoko přelila místní protipovodňovou hráz.\n\nDopravní síť\nVeřejná doprava 2012\n\n\n\n\n"}
{"id": "88092", "url": "https://cs.wikipedia.org/wiki?curid=88092", "title": "OSS", "text": "OSS\n\nOSS má více významů, mimo jiné:\n\n"}
{"id": "88094", "url": "https://cs.wikipedia.org/wiki?curid=88094", "title": "Termočlánek", "text": "Termočlánek\n\nTermočlánek je zdroj elektrického proudu, používaný především jako čidlo teploty. Využívá principu termoelektrického jevu. Může být případně používán také jako spolehlivý zdroj elektrického proudu, ale jeho energetická účinnost a výkon jsou malé.\n\nSkládá se ze dvou kovů zapojených do série se dvěma spoji (kov A – spoj AB – kov B – spoj BA – kov A). Mají-li spoje navzájem různou teplotu, vzniká na každém ze spojů odlišný elektrický potenciál, který je zdrojem proudu.\n\nSamostatné termočlánky jsou užívány jako teplotní čidla pro teploty v řádech stovek stupňů. Citlivost se pohybuje v řádech desítek mikrovoltů na °C.\n\nTermočlánky dělíme dle použitých kovů a maximální teploty. Označení termočlánků vychází z ČSN EN 60584-1 Termoelektrické články – Část 1: Referenční tabulky.\nPro výrobu proudu je výkon jednotlivého termočlánku velice malý. Proto jsou při praktickém použití takové termočlánky sdružovány do baterií. \n\nVýznamné použití termočlánků je u kosmických sond k vnějším planetám. Je součástí radioizotopového termoelektrického generátoru. Zde se využívá především dlouhodobé spolehlivosti termočlánku. \n\n"}
{"id": "88103", "url": "https://cs.wikipedia.org/wiki?curid=88103", "title": "George A. Olah", "text": "George A. Olah\n\nGeorge Andrew Olah (maďarsky \"Oláh György\"; 22. května 1927 Budapešť – 8. března 2017) byl americký chemik maďarského původu. V roce 1994 obdržel Nobelovu cenu za chemii.\n\nOlah studoval a později vyučoval na univerzitě, dnes známé jako Budapeštská univerzita technologie a ekonomie. Po Maďarské revoluci v roce 1956 odešel i s rodinou do Anglie a následně do Kanady, kde pracoval ve společnosti Dow Chemical ve městě Sarnia v provincii Ontario.\n\nOlahova přelomová práce v oboru karbokationtové chemie začala během jeho zaměstnání v Dow Chemical. Roku 1965 se vrátil na Univerzitu Case Western Reserve a roku 1977 na Univerzitu jižní Kalifornie. V roce 1971 se stal naturalizovaným občanem Spojených států.\n\nOlah byl profesorem na Univerzitě jižní Kalifornie a ředitelem Lokerova institutu výzkumu uhlovodíků. V roce 2005 napsal esej propagující „metanolovou ekonomiku“.\n\n\n\n"}
{"id": "88106", "url": "https://cs.wikipedia.org/wiki?curid=88106", "title": "Bauxit", "text": "Bauxit\n\nBauxit je směsicí několika minerálů zahrnující hydroxidy hliníku, gibbsit, böhmit, diaspor, oxid hlinitý dihydrát, AlO·2 HO. a oxidy železa. Většinou se dříve klasifikoval jako minerál, ale současná literatura uvádí bauxit jako horninu. Svůj název dostal podle vsi Les Baux-de-Provence v jižní Francii.\n\nVzniká chemickým zvětráváním a rozpadem hornin (tzv. laterizace), které obsahují silikáty hliníku v suchozemském prostředí. Obvykle bývá doprovázen dalšími příměsemi na bázi oxidů křemíku, titanu, železa a dalších. Nejčastěji je jeho vznik spojen s tropickým podnebím, kde prudké srážky mají na svědomí vyluhování rozpustných silikátů z hornin a zanechává na místě pouze minerály hliníku a železa, jelikož se jedná o nejméně mobilní prvky. Jejich hydroxidací a oxidací vytváří směs, která se nazývá bauxit. Bauxity vznikají převážně z vápencových hornin (tzv. terra rosa). Obsah oxidu hlinitého často dosahuje až 50%.\n\nVedle vzniku v tropech mohou bauxity vznikat i vyluhováním z hornin magmatického, metamorfovaného i sedimentárního původu.\n\nRůzné složení bauxitu má za následek, že i jeho fyzikální a chemické vlastnosti se mění v závislosti na procentuálním zastoupení prvků. Barva se pohybuje od bílé, žluté, červené až červeno-hnědé. Vytváří pizolitické, celistvé, zrnité, porézní či zemité agregáty.\n\nBauxit při přiložení k nosu zapáchá jako mokrý jíl, což se stává dobrým rozeznávacím pomocníkem v terénu. Je špatně tavitelný a vytavení hliníku z rudy si vyžaduje velké výrobní náklady na elektrickou energii.\n\nBauxit je částečně nerozpustný.\n\nBauxit je nejdůležitější průmyslová ruda pro získávání hliníku, který má široké uplatnění od výroby obalů po letecký průmysl. Bauxity jsou také důležitým zdrojem vzácných kovů jako například gallia, germania a scandia. Méně kvalitní bauxity (s menším obsahem hliníku) se využívají při výrobě brusiv, kamenců, žáruvzdorných materiálů, k výrobě syntetického korundu a další.\n\nNaleziště bauxitu se využívají také pro navržení modelů vývoje klimatu, jelikož jeho vznik je většinou spojen s tropickým podnebím. Jeho rozložení tak napovídá, že oblast byla dříve v jiném podnebném pásu.\n\nPři výrobě oxidu hlinitého z bauxitu je potřeba projít poměrně složitým výrobním postupem. Ruda se musí nejprve rozemlít a smísit s vápencem a hydroxidem sodným. Vzniklá směs se přečerpává do vysokotlakých nádob, kde se následně zahřívá. Hydroxid sodný se rozpouští s oxidem hlinitým, který se z roztoku vysráží, propere, zahřeje, čímž se odstraňuje ze směsi vzniklá voda. Koncovým členem je bílý prášek podobný cukru – oxid hlinitý.\n\nPrvní těžba byla zahájena ve Francii a od té doby bylo po celém světě objeveno mnoho dalších nalezišť. Polohy bauxitu se vyvíjejí několik miliónů let a mohou dosahovat mocnosti až několika desítek metrů. Téměř třetina světové produkce bauxitu pochází z Austrálie, kde se nacházejí také největší doly na hliník.\n"}
{"id": "88107", "url": "https://cs.wikipedia.org/wiki?curid=88107", "title": "Hexafluorohlinitan sodný", "text": "Hexafluorohlinitan sodný\n\nHexafluorohlinitan sodný (triviální název \"kryolit\"), Na[AlF] je bílá krystalická látka, téměř nerozpustná ve vodě. Je používán především jako tavidlo pro snížení teploty tání bauxitu (výhodné pro výrobu hliníku elektrolýzou), také jako přísada pro výrobu skloionomerního cementu v zubním lékařství. V přírodě se vyskytuje jako minerál kryolit, který krystalizuje v jednoklonné soustavě. Má zrnité agregáty. Je to čirý, někdy i bílý minerál. Má skelný lesk, tvrdost 2,5. Vzniká v pegmatitech. Je původní surovinou hliníku. Těží se hlavně v Grónsku.\n\nVětšina kryolitu se vyrábí reakcí oxidu hlinitého s kyselinou fluorovodíkovou a hydroxidem sodným nebo s kyselinou hexafluorokřemičitou:\n\nHlavní využití syntetického kryolitu je jako tavidlo při elektrolytické výrobě hliníku z bauxitu. Využívá se také jako pesticid, bělidlo pro smalty a při zakalování skla.\n\n"}
{"id": "88109", "url": "https://cs.wikipedia.org/wiki?curid=88109", "title": "Rytina (zahradnictví)", "text": "Rytina (zahradnictví)\n\nRytinou se nazývá část půdy vykopaná rýčem. \n\nPokud má být rytina dále využita, například s rytinou nějaké odrůdy trávy je zamýšlen přesun do míst, kde se tato odrůda z nějakého důvodu neujala, dbá vykonavatel této činnosti na tvar rytiny, jež de facto je nejvhodnější rytina čtvercového tvaru, kopírující rozměry čepele rýče po stranách.\n"}
{"id": "88113", "url": "https://cs.wikipedia.org/wiki?curid=88113", "title": "Techno", "text": "Techno\n\nTechno je subžánr elektronické taneční hudby, který vzniknul v 80. a plně se rozvinul v 90. letech 20. století. V techno hudbě je (jako u většiny druhů elektronické taneční hudby) kladen důraz na výrazný rytmus (založený zejména na monotónním střídání úderů basového bubnu a hi-hat) a rychlé tempo, přičemž prakticky veškeré používané zvuky jsou generovány elektronickými hudebními nástroji a přístroji. Podstatou techno hudby je opakování určité hudební jednotky, což v posluchači vytváří pocit určitého napětí a dokonce může vyvolat jistý druh extatického transu, pocitu. Tak, jak vznikalo Techno i Trance postupovalo vstříc. Techno hudba je v drtivé většině čistě instrumentální, skladby obvykle postrádají klasickou strukturu používanou v pop music (sloka/refrén), používané zvuky nijak nepřipomínají běžné hudební nástroje a melodie se zde objevují pouze zřídkakdy. Mezi další subžánry elektronické taneční hudby patří např. trance, rave, house, jungle, freetekno, electro, drum'n'bass apod.\n\nTechno vychází z elektronické avantgardní hudby 70. let, zejména z tvorby skupin jako jsou Kraftwerk, Tangerine Dream nebo Cabaret Voltaire.\n\nZa zakladatele tohoto hudebního stylu bývají nejčastěji označováni detroitští DJs Derrick May, Juan Atkins nebo Kevin Saunderson, kteří v polovině 80. let začali v detroitských disco klubech hrát rytmickou, čistě elektronickou hudbu s tím, že pomocí dvou gramofonů a mixážního pultu spojovali (mixovali) a prolínali jednotlivé skladby mezi sebou, čímž vznikal nepřetržitý ucelený proud (mix nebo také set) techno hudby. Toto mixování má svá pravidla - DJ musí umět srovnávat rytmy a tempo skladeb, pracovat s náladou setu, přizpůsobit výběr skladeb prostředí apod. Mezi první významné propagátory techna v Čechách patří bývalý chrudimský DJ Aleš Bleha, který se počátkem 90. let soustředil hlavně na klubovou scénu.\nElektronická hudba (techno, trance, house, ale i electronic body music, synthpop a další styly) je termín obvykle používaný pro hudbu, která k vytváření zvuků používá elektronické nástroje, jako jsou např. syntezátory, samplery, bicí automaty a jejich softwarové obdoby. Tempo se u elektronické hudby udává v takzvaných BPM tj. čtvrttaktech nebo úderech za minutu (beats per minute). Tempo většiny techno skladeb se pohybuje v rozmezí 120–160 BPM.\n\nNa přelomu 80. a 90. let ovládl tento styl západní Evropu a spolu s dalšími, výše uvedenými variantami elektronické taneční hudby, se stal velmi výrazným hudebním a společenským fenoménem. Mezi nejvýznamnější techno DJe a producenty patří zejména Jeff Mills, Claude Young, Inigo Kennedy, Carl Cox, Adam Beyer, Enrico Sangiuliano, Gaetano Parisio, Cari Lekebusch, Ben Sims, Dave Clarke, Surgeon, Regis, Pacou, Luke Slater, James Ruskin, Oliver Ho, The Advent, Hardfloor a další.\n\nPoslední dobou, kdy se techno scéně dostalo více mediální pozornosti, jsou různé techno party (zejména ty, které se odehrávají pod širým nebem), doprovázeny odporem části občanů, kteří nesou s nelibostí hlučnost techno akcí a také poměrně rozsáhlou konzumaci drog, ke které na těchto akcích dochází. Navzdory obecně rozšířeným názorům jsou však návštěvníci těchto akcí poměrně vzdělaní, neagresivní (přestože bezpochyby existují výjimky) a po skončení párty se obvykle postarají o důkladný úklid daného prostoru. Nicméně tento problém se dotýká spíše freetekno scény, kterou je nutno odlišit od klasické techno scény (viz níže).\n\nTechno hudba se také často setkává s odsuzováním ze strany příznivců „tradičnějších” hudebních směrů - ti namítají zejména skutečnost, že techno hudba není tvořena prostřednictvím živých nástrojů (je zde spatřován jakýsi nedostatek „opravdového muzikantství”) a také fakt, že techno skladby bývají značně monotónní. Těmto výtkám ovšem lze oponovat tím, že pro techno typický strojový chlad je záměrný a že tímto způsobem lze vyjádřit něco co jinými hudebními směry vyjádřit nelze. Stejně tak ona často kritizovaná repetitivnost a (mnohdy jen zdánlivá) jednoduchost nemusí být vždy výrazem nedostatku invence, ale naopak prostředkem k dosažení hypnotické atmosféry techno skladeb. V této souvislosti bývá techno často označováno za jakousi moderní obdobu pradávných šamanských rytmů.\n\n\n"}
{"id": "88115", "url": "https://cs.wikipedia.org/wiki?curid=88115", "title": "Malta (materiál)", "text": "Malta (materiál)\n\nMalta je kašovitá směs několika látek, které po čase ztuhnou. Slouží ve stavebnictví jako spojovací materiál a omítková hmota. Skládá se z vody, písku, vápna a případně i cementu.\n\nVápenná malta je směs hašeného vápna (Ca(OH)) s vodou a pískem.\n\nUžívá se ke stavbě a omítání zdí. Malta propojí části zdí - cihly nebo jiné materiály, následně se navlhčená zeď se pokryje několikacentimetrovou vrstvou malty, ta se nechá mírně oschnout a pak se dorovná „oříznutím“ pomocí latě.\n\nV minulosti byl tento druh malty prakticky jediným druhem. Pomocí vápenné malty jsou postaveny prakticky všechny středověké stavby. Tajemství jejich trvanlivosti (vydržely bez většího poškození staletí, zatímco dnešní vápenná omítka vydrží jen desítky let) může podle některých názorů spočívat i v tehdejší technologii hašení vápna, kdy se vápno hasilo v jamách a v nich potom zrálo i několik let, nežli se použilo na výrobu malty. Dnes se prodává spíše hotové vápno hašené za sucha, které je méně kvalitní než vápno hašené za mokra.\n\nPoužití vápenné fasádní omítky vyžaduje oproti cementovým omítkám zkušeného zedníka s několikaletou praxí. Zedník, který nikdy neomítal fasádu z vápenné omítky, nemůže nahradit zedníka s mnohaletou praxí, který promne písek v prstech a hned ví, kolik je třeba dát přesně vápna. Učil se to celý život. Ví, že stačí dát vápna jen o trochu více - a do pěti let se omítka začne odlupovat, a nepomůže ani deset let vyhašené vápno. (Toto se u cementové omítky nestane - je mnohem méně náročná).\n\nVápenná malta se obvykle míchá v poměru 120-140 kg vápna (podle požadované pevnosti) na 1 m písku a 240 až 350 litrů vody.\n\nVápno z různých vápenek nemá stejnou kvalitu a mívá rozdílné vlastnosti. Záleží na kvalitě a vydatnosti použitého vápence. V praxi se pak stává, že maltou z vápna z jedné vápenky při určitém poměru se dobře omítá a malta z vápna z jiné vápenky při stejném poměru je jako voda s pískem a vyžaduje větší podíl vápna (tzv. jalové vápno).\n\nPozor na bezpečnost práce! Na oči je vápno nebezpečná žíravina. Na pracovišti musí být vždy alespoň kbelík čisté vody. Pokud je zasažené oko hned vypláchnuto, nic se nestane. I zedníci s mnohaletou praxí přišli o oko, když tuto zásadu opomenuli. Neplatí to ale vždy. Vápno má nepříjemnou vlastnost, dokáže se pevně přilepit na oční víčka z vnitřní strany. V případě zasažení oka vápennou kaší, kdy je to pravděpodobné, je nutné postiženého po výplachu v nejkratším čase dopravit na pracoviště, kde mu vápno mechanicky z víčka odstraní a poté odešlou na oční oddělení (pokud není toto ošetření na očním přímo prováděno, což je ideální stav - ošetření je totiž dosti bolestivé a ne v každé nemocnici mají potřebné anestetické oční kapky, aby to bylo možno provést).\n\nPři tuhnutí hašeného vápna v maltě dochází k jeho reakci se vzdušným oxidem uhličitým za vzniku původního uhličitanu vápenatého CaCO:\n\nCa(OH) + CO → CaCO + HO\n\nV 50. letech a začátkem 60. let došlo k velkému rozmachu stavebnictví a byla snaha odstranit sezonnost zednických prací, aby bylo možno pracovat celoročně. Vnitřní vápenné omítky v bytech se za chladného počasí dělaly tak, že se do každé místnosti dal velký ocelový koš, ve kterém se roztopilo dřevo, a pak se přidal koks. Ten pak dlouhé hodiny žhnul a vyhříval zavřenou místnost. A navíc dodal do ovzduší oxid uhličitý, který urychloval zrání vápenné malty. Časem však byla tato metoda opuštěna pro velkou ekonomickou nákladnost.\n\nOd konce 19. století se používá ve stavebnictví vápenno-cementová malta. Její další složkou je cement, který po vytuhnutí dává maltě lepší mechanické vlastnosti. Používá se na namáhané části zdiva a vyzdívání komínových těles. Cement obecně zlepšuje pevnost zdiva, ale na druhou stranu zhoršuje jeho prodyšnost. Existují dva druhy cementu: 32.5 a 42.5. Pro maltu a lehké betony je určen 32.5.\n\nVápenno-cementová malta se obvykle míchá dle váhového poměru 100-120 kg vápna a 50-120 kg cementu (podle požadované pevnosti) na 1 m kopaného písku a 240 až 350 litrů vody, přičemž vodu je třeba přidávat až nakonec podle požadované konzistence. Neměla by se opominout voda již obsažená v písku. Pro praktické účely míchání se odměřuje \"na lopaty\". V zásadě platí, že na 3 lopaty písku připadne 1 lopata vápna a zhruba půl lopaty cementu.Tato malta ke zdění není náročná na druh použitého písku.\n\nCementová malta se obvykle míchá v poměru 250-450 kg cementu na 1 m písku a 240 až 350 litrů vody.\nPoužívá se na velmi namáhané zdivo, zejména cihelné.\n\n\n"}
{"id": "88116", "url": "https://cs.wikipedia.org/wiki?curid=88116", "title": "Hemihydrát síranu vápenatého", "text": "Hemihydrát síranu vápenatého\n\nHemihydrát síranu vápenatého CaSO · ½ HO je za běžných podmínek pevná mikrokrystalická látka bílé barvy. Nejznámější formou jejího výskytu je sádra, uměle vyráběný materiál širokého použití. V přírodě se vyskytuje jako minerál bassanit.\n\nVýroba: 2 CaSO · 2HO → 2 CaSO · ½ HO + 3 HO\n\nHydratace: 2 CaSO · ½ HO + 3 HO → 2 CaSO · 2HO\n\nSádra se vyrábí tepelným rozkladem sádrovce takzvaným vařákovým způsobem při 130-150 °C. Materiálem pro výrobu může být také odpad po odsíření spalin z tepelných elektráren (energetický sádrovec).\n\nPo smíšení s vodou dochází k opětné hydrataci a vzniká zářivě bílá, případně šedá, poměrně pevná a tvrdá hmota s pevností v tlaku 5 MPa za 2 dny a po totálním vysušení za 7 dní 10 MPa. Má všestranné využití ve stavebnictví, při drobných opravách v domácnosti, na instalatérské práce, opravy omítek, při výrobě kopií různých předmětů (zubní lékařství) atd.\nPro stavební účely se ze sádry vyrábí sádrokarton a sádrovice, což je sádrová příčka.\n\nPodle podmínek při výrobě sádry a přísad při jejím tuhnutí, které trvá asi 1–2 minuty, lze docílit celé škály výsledných produktů s různou tvrdostí, rychlostí tuhnutí, barvou apod.\n\nSádra byla známá jako vynikající stavební materiál již Římanům. Přišli na to, že ji lze získat žíháním sádrovce při pouhých 300 °C.\n\nExistují tři základní druhy sádry:\n\nPro snížení roztažnosti sádry se využívá vápenná voda, ale roztažnost nelze úplně odstranit. Rychlost tuhnutí také ovlivňuje teplota, kyselost a zásaditost vody.\n\nV přírodě se hemihydrát síranu vápenatého vyskytuje jako minerál bassanit, nejčastěji ve formě mikroskopických jehličkovitých průhledných krystalů, takže makroskopicky se jeví jako bílý a má i bílý vryp. Hustota je 2,7 g/cm³. Ve vlhké atmosféře hydratuje na sádrovec.\n\n"}
{"id": "88121", "url": "https://cs.wikipedia.org/wiki?curid=88121", "title": "Kobylisy", "text": "Kobylisy\n\nKobylisy () jsou čtvrť na severu Prahy (MČ Praha 8), sousedící s Libní (J), Ďáblicemi (S), Střížkovem (V) a Čimicemi (Z). Východní část je tvořena panelovým sídlištěm (zhruba 10 tisíc obyvatel), západní část rodinnými domky. Na severu je Ďáblický háj, pokrývající kopec Ládví o nadmořské výšce cca 360 m. Mezi Kobylisy a Bohnicemi leží Čimický háj. Zástavba rodinných domů na severu Kobylis, vymezená ze západu ulicí Klapkovou a z jihu Veltěžskou, dříve nesla místopisné označení „Pod Ládvím též Nové Ďáblice“ a spolu s tzv. Seidlovou kolonií byla do roku 1951 součástí Ďáblic, přičemž k Ďáblicím dlouho náležely i další, dnes kobyliské pozemky, východně od této místní části.\n\nNejstarší osídlení dokládají nálezy hrazené osady z období mladšího eneolitu, pohřebiště z pozdního eneolitu a stopy zemědělské činnosti z doby bronzové. Z dob stěhování národů se zachovaly hroby. První písemná zmínka o obci původně zvané Kobolisy ( ) je ve formulářové listině z 15. července 1297, dle níž byla ves v dočasném držení Konráda od Kamene, staroměstského patricije německého původu. Osada byla roku 1305 dána králem Václavem II. s podílem na Vrbici ku prebendě kanovníkům pražským. Císař Zikmund odňal pak kanovníkům zdejší dvůr a zapsal jej s příslušenstvím dvěma rychtářům Nového města pražského. V 18. století bylo území dnešních Kobylis odlesněno. Kolem roku 1841 byly Kobylisy malou vesnicí obklopenou sady, poli a pastvinami, o čemž svědčí katastrální mapy. V roce 1890 Statistický přehled okresu karlínského uvádí: „Jsou zde též tři cihelny a jedna parní mlátička. Menší různá řemesla jsou zde četně zastoupena. Pamětní knihu obec nevede. Sbor dobrovolných hasičů jest jediným zdejším spolkem.“ Čimický háj byl vysázen uměle a evidován jako lesní pozemek. V Kobylisích se v 19. století a na počátku 20. století těžil a zpracovával písek, nacházela se zde i cihelna. Připomínky této činnosti se dnes dají najít v toponymech: ulice Na Pecích (v letech 1906–1925 V cihelně), Na Přesypu a Na Pískovně (Bohnice), zastávky autobusu Pískovna (dnes Čimický háj) a Písečná.\n\n\nV roce 2004 byly dokončeny stanice metra „Kobylisy“ (podle návrhu Anny Martínkové) a „Ládví“. Čtvrtí prochází autobusové i tramvajové linky. Na území čtvrti se nachází tramvajová vozovna a stejnojmenná konečná tramvají Vozovna Kobylisy.\n\n\n\n\n\nV katastru Kobylis najdeme 5 základních škol, 2 základní umělecké školy, česko-ruské gymnázium, obchodní akademii, střední odborné učiliště a střední odborné školy. Ze zdravotnických zařízení zde najdeme četné ordinace a polikliniku. Komplexy obchodů se nacházejí především v Kulturním domě Ládví, protějším obchodním domě ve Střelničné ulici a v obchodním centru Sokolniky (pojmenováno podle jednoho moskevského parku), postavených v 70. letech.\n\nVolnočasové vyžití především dětí zajišťuje Dům dětí a mládeže Spirála a Salesiánské středisko mládeže. V Mirovické ulici se nachází domov pro seniory.\n\n\n\n"}
{"id": "88127", "url": "https://cs.wikipedia.org/wiki?curid=88127", "title": "Hitlerjugend", "text": "Hitlerjugend\n\nHitlerjugend (v překladu Hitlerova mládež, německy Hitler-Jugend, zkratka HJ) byla polovojenská mládežnická organizace NSDAP, která pod jiným názvem vznikla v roce 1922 a existovala až do roku 1945. Hitlerjugend tak byla druhou nejstarší nacistickou organizací (po Sturmabteilung – SA). Tato organizace měla významný podíl na propagaci tehdejšího německého režimu. Byla určena chlapcům ve věku 14–18 let, dívkám ve stejném věku byla určena organizace Bund Deutscher Mädel (BDM, tj. Liga německých dívek). Pro mladší děti (od 10 let) obou pohlaví vznikly organizace Jungvolk (pro chlapce) a Jungmädel (pro dívky).\n\nCílem této organizace bylo vychovat mládež, která by byla zcela oddána myšlenkám nacistického Německa. Chlapci zde byli utvrzováni v ideji nadřazenosti árijské rasy a silného antisemitismu. Jako základní cíl, ke kterému měl mladý člověk směřovat, byl představován vstup do německé armády a NSDAP. Tomuto cíli byla podřízena i výchova v těchto organizacích či jejích táborech, důraz byl kladen na fyzickou připravenost, schopnost rozumět taktice a umění ovládat zbraně. Některé organizační myšlenky, které se u Hitlerjugend objevily, pocházejí z jiných organizací (např. skauting) a byly pouze upraveny pro potřeby nacistické ideologie.\n\nČlenové Hitlerjugend nosili uniformy podobné uniformám v NSDAP, jejich znak a označení hodností se velmi podobalo označení u SA.\n\nOrganizaci založil v roce 1922 osmnáctiletý leštič pian Gustav Adolf Lenk, který přesvědčil Adolfa Hitlera o tom, že NSDAP by měla mít i organizovanou mládežnickou sekci. Adolf Hitler s tímto nápadem po delším váhání souhlasil a strana zřídila \"Svaz mládeže při Nacionálně socialistické německé dělnické straně\", s cílem spojit všechny své mladé příznivce, kteří však vzhledem k nízkému věku ještě nemohou vstoupit do SA. SA ale měla na organizaci této mládežnické sekce dohlížet, což bylo pro náčelníka svazu Lenka velkým zklamáním, jelikož původně doufal v nezávislost organizace. Svaz mládeže se dělil na dvě složky, tou první byla mládež ve věku čtrnáct až šestnáct let, tou druhou, známou pod názvem Jungsturm Adolf Hitler, pak mládež šestnácti až osmnáctiletá. Za Lenkova vedení se organizace pomalu rozšiřovala po území Bavorska a také v Rakousku. Centrum této organizace bylo v Mnichově a sloužilo, respektive mělo sloužit, k rekrutování nových členů SA. Tato organizace byla po Mnichovském pivním puči (1923) rozpuštěna. V této době měla zhruba tisíc členů.\n\nK obnovení, pod názvem \"Hitler-Jugend, Bund der Deutschen Arbeiterjugend\" (Hitlerova mládež, Svaz německé pracující mládeže), došlo v roce 1926, tato organizace byla obdobou předchozí a lze ji považovat za jejího nástupce. Přesto nelze říci, že by byla organizací i cíli identická, ale prošla rozsáhlou reorganizací. Hitlerjugend byla mnohem více orientována na NSDAP. Říšským vedoucím reorganizované Hitlerjugend byl jmenován třiadvacetiletý student práv, zakladatel Velkoněmeckého hnutí mládeže a donedávna pouhý oblastní šéf mládežnické sekce NSDAP v Sasku Kurt Gruber. Ten za nové hlavní sídlo organizace zvolil Plavno v Sasku. V tomto období se nejednalo o nějak masovou organizaci, ale za Gruberova vedení vzrostl v letech 1926 – 1929 počet poboček Hitlerjugend z 80 na téměř 450 a počet členů ze 700 na 13 000. K roku 1930 bývá dokonce udáváno, že organizace měla 25 000 členů, toto číslo je poněkud nadsazené, neboť jsou do něj započítány i členky BdM.\nPo svých opakovaných sporech s náčelníkem štábu SA Ernstem Röhmem byl Kurt Gruber donucen k rezignaci a hlavou mládežnické organizace se v roce 1933 stává Baldur von Schirach, který zároveň získává nově zřízenou funkci nazvanou Reichsjugendführer (tzn. říšský vůdce mladých). Baldur von Schirach byl v této své funkci plně zodpovědný náčelníkovi štábu SA, a to nejen za dění v Hitlerjugend, ale také v Nacionálně socialistickém studentském spolku a Nacionálně socialistickém žákovském spolku.\n\nPod vedením Baldura von Schiracha se Hitlerjugend ještě více přimkla k NSDAP a stala se jednou ze základních složek německé propagandy a jednou z nejmasovějších organizací Německa této doby.\nV době, kdy Baldur von Schirach přebíral vedení této organizace, měla zhruba 108 000 členů. Po jeho ročním působení zde se tento počet zvýšil na více než 2 300 000 členů. Prudký vzestup počtu členů byl z velké části způsoben násilně vynuceným slučováním jiných mládežnických organizací s Hitlerjugend, k čemuž docházelo především poté, co se stal Hitler v roce 1933 kancléřem. Po Hitlerově převzetí moci získal von Schirach nový titul \"vůdce mládeže Německé říše\" (\"Jugendführer des Deutschen Reiches\") a od té chvíle spadaly pod jeho dohled aktivity veškeré německé mládeže. Docházelo k postupnému sjednocování mládežnických spolků, k jejich nacifikaci a také k zákazu těch, které chtěly fungovat mimo přísný dohled státu (například organizace křesťanské mládeže nebo skaut). Jen do konce roku 1933 tak bylo například rozpuštěno dvacet dosud nezávislých mládežnických organizací, jejichž členové přešli do Hitlerjugend. Dalším zlomovým rokem se stal rok 1936, kdy byl přijat zákon Gesetz über die Hitlerjugend (Zákon o Hitlerjugend ), a rok 1939, kdy byl přijat zákon s Jugenddienstpflicht (tzn. o služební povinnosti mladých ). V roce 1940 dosáhl počet členů Hitlerjugend hranice osmi miliónů. Počet členů v období druhé světové války nelze přesněji určit a odhady se výrazně různí. Přesto lze říci, že každý chlapec, kterému bylo v tomto období více než deset let, byl s touto organizaci nějakým způsobem spojen.\n\nRoku 1940 je Baldur von Schirach jmenován říšským místodržícím ve Vídni, kde si i nadále podrží funkci říšského vedoucího pro výchovu mládeže. Říšským vůdcem mládeže a hlavou Hitlerjugend je ale od této chvíle jmenován dosavadní Schirachův náměstek Artur Axmann, který Hitlerjugend transformoval na pomocnou sílu německé armády, která mohla vykonávat některé válečné povinnosti.\n\nVe chvíli, kdy vypukla II. světová válka, podléhalo Axmanovu vedení 8 870 000 chlapců a děvčat ve věku od deseti do osmnácti let. Členové hnutí nejprve jen sbírali po domech druhotné suroviny, kterých se dalo využít k výrobě zbraní a munice, ale jak válka pokračovala, docházelo stále častěji k tomu, že příslušnice Svazu německých dívek ošetřovaly raněné vojáky v polních nemocnicích nebo rozdávaly jídlo hladovým lidem v rozbombardovaných městech. Chlapci vypomáhali jako kurýři, motospojky, dělníci v továrnách, vyprošťovali mrtvé z trosek, pomáhali hasičům a chránili majetek vybombardovaných spoluobčanů před rabováním. Členové letecké odnože hitlerjugend, zvané Flieger–HJ, kteří se v dobách míru věnovali kluzákovému létání, byli nyní přeškoleni a obsluhovali protiletadlové světlomety a kanony. Přímo do válečných bojů ale organizace Hitlerjugend dlouho nezasahovala, jelikož armáda (wehrmacht) neměla o spolupráci sebemenší zájem. Příslušníci Hitlerjugend byli totiž vyhlášení svou neúctou ke všem autoritám stojícím mimo jejich organizaci, často se hrubě chovali především k učitelům a vlastním rodičům. Důstojníci armády proto Hitlerjugend opovrhovali a považovali nacistickou mládež za bandu nevychovaných výrostků. Teprve v roce 1943 začala být tato organizace využívána jako záloha vojenských rezerv a její členové starší šestnácti let začali být nasazováni do armádních složek. V tomto roce byla vytvořena a pod velení SS zařazena 12. SS obrněná granátnická divize \"Hitlerjugend\" (12. SS-Panzer Grenadier-Division „Hitlerjugend\"), které velel SS-Brigadeführer Fritz Witt. Většinu poddůstojníků této divize tvořili chlapci ve věku 16–18 let, kteří se rekrutovali právě z Hitlerjugend. Při zapojení do války se tato divize ukázala být velmi bojeschopnou. Zúčastnila se bojů po vylodění spojenců v Normandii a bitvy v Ardenách a svou činnost ukončila až 8. 5. 1945 v americkém zajetí v Rakousku. Jak válka pokračovala, docházelo k častějšímu zapojování Hitlerjugend do války, její členové byli považováni za jedny z nejfanatičtějších bojovníků a poslední linie německé obrany v Bitvě o Berlín byla prakticky tvořena touto organizací.\n\nV průběhu války docházelo v řadách Hitlerjugend k nárůstu projevů nedisciplinovanosti, což se snažily potlačit zvláštní trestné oddíly, zvané Sonderstreifen, které speciálně pro tento účel zřídil Heinrich Himmler. Ten také značně omezil osobní svobodu mladých Němců, když například vydal nařízení, že osoby mladší šestnácti let nesmí navštěvovat taneční zábavy a mladiství ve věku od šestnácti do osmnácti let je smí navštěvovat, ale jen v doprovodu rodičů. Hrozba případného vypuknutí anarchistické nálady u dospívajících děsila nacisty natolik, že v roce 1942 vydal Artur Axmann dokonce příkaz, že se tanec všem příslušníkům Hitlerjugend zakazuje. Až do konce války také existovalo na území Německa několik utajených mládežnických organizací a odbojových skupin, které stály v opozici k nacismu a k Hitlerjugend. K nejznámějším protinacistickým spolkům patřila například organizace známá jako Piráti protěže, která byla krutě zlikvidována v roce 1944. Další odbojovou mládežnickou organizací byla např. Skupina Y a hnutí Bílá růže. Sílící protiválečné nálady mládeže pozorně sledovala odnož vojenské policie při Hitlerjugend HJ-Streifendienst.\n\nNa vrcholu organizace se nacházel úřad zvaný Reichsjugendführung, pod který spadaly jednotlivé oblasti země (\"Gebiet\"), a ty se dále dělily ještě na kraje (\"Obergebiet\"). Nejmenší jednotkou Hitlerjugend tvořil oddíl (\"Kameradschaft\"), složený většinou z patnácti chlapců. Vyššími organizačními jednotkami pak bylo družstvo (\"Schar\"), družina (\"Gefolgschaft\"), poloviční prapor (\"Unterbann\") a prapor (\"Bann\").\n\nHitlerjugend byla centralizovaná organizace řízená podle vojenského vzoru, základem byly místní buňky, jejichž členové se alespoň jednou týdně setkávali. Oblastní vůdci pak organizovali polní cvičení, kterého se zúčastnilo vždy několik buněk. Největší shromáždění se konalo zpravidla jednou do roka v Norimberku. Další možností setkání byly tzv. akademie, což byly vlastně přípravné školy pro budoucí vedení nacistické strany. Do těchto škol byli zváni nejoddanější členové této organizace, jednalo se o vzor ostatním. Dále existovaly sbory pro členy, kteří se chtěli stát důstojníky wehrmachtu.\n\nDěvčata ve věku deseti až čtrnácti let vstupovala do Svazu mladých dívek (Jungmädel), ve čtrnácti do Svazu německých dívek, kde se především připravovala na svou budoucí roli \"zdravých matek nordických dětí\".\n\nO nelidskosti celého hnutí vypovídá i to, že už nejmenší děti vychovávané v nacistickém duchu (říkalo se jim \"Pimpf\", rakouský výraz – asi tolik co „prcek“) se učily zpaměti odříkávat nejdůležitější pasáže nacistických dogmat, pravidla bojových her a podílely se na sběru starého papíru a železného šrotu. Ve věku čtrnácti let pak děti vstupovaly do Německé omladiny (Deutsches Jungvolk), která byla předstupněm Hitlerovy mládeže (Hitler-Jugend).\n\nAktivitám Hitlerjugend byla v pracovním týdnu vymezena sobota. Jelikož sobota byla běžným pracovním dnem, byl na zaměstnavatele vyvíjen nátlak, aby mladistvé zaměstnance z Hitlerjugend uvolňovali v tento den z práce. Členové organizace se pak scházeli v táborech, kde se věnovali především sportu, ale také polovojenským aktivitám – učili se krýt při střelbě, cvičili se v zacházení se zbraněmi, věnovali se topografii. Oficiálně mohli jít chlapci na neděli domů, ale byl na ně i na jejich rodiče vyvíjen nátlak, aby tak nečinili a zůstali v táboře. Proti tomu ovšem protestovala katolická církev, která v neděli pociťovala snižování počtu věřících na bohoslužbách. Většina chlapců přesto zůstávala v neděli dobrovolně v táboře a domů se vraceli až pozdě večer. Stranická kontrola mládeže se ještě zostřila poté, co byly zřízeny Adolf-Hitler-Schulen, školy, kam byly vybrané děti převedeny z normálních škol po dosažení věku dvanácti let. Dívky se zde věnovaly ženské atletice, nauce o vedení domácnosti a výuce nacionálně socialistického světonázoru, zatímco chlapci si prohlubovali základy polovojenského výcviku a zdokonalovali se v bojových sportech – zápasu, boxu a šermu. Celý tento systém vzdělávání mládeže měl jediný smysl a cíl, který jasně formuloval Adolf Hitler ve svém Mein Kampf:\n\nPo dobytí Německa (1945) bylo Hitlerjugend spojeneckou správou rozpuštěno jako integrální část NSDAP. Mnoho členů bylo obviněno z válečných zločinů, ale organizace jako taková nebyla prohlášena za zločineckou. To se stalo na základě spíše politické úvahy, že nelze celou německou mládež prohlásit za členy zločineckých organizací. Většina dospělých vůdců byla odsouzena k poměrně vysokým trestům (např. Baldur von Schirach na dvacet let).\n\nZákladní jednotkou Hitlerjugend byl \"bann\" zhruba o 6000 členech, bann byl přibližný ekvivalent vojenského regimentu (pluku). Těchto bannů bylo přes 300 a každý měl svoji vlajku. Tyto vlajky byly téměř stejné. Jednotlivý bann mohl být poznán podle černého čísla na žlutém svitku nad orlí hlavou. Rozměry vlajek byly 200×145 cm a v jejich středu byl orel (symbol převzatý z pruských symbolů), který v drápech držel bílý meč a černé kladivo. Meč reprezentoval nacionalismus a kladivo bylo symbol socialismu.\n\n\n"}
{"id": "88128", "url": "https://cs.wikipedia.org/wiki?curid=88128", "title": "BER", "text": "BER\n\nBER je zkratka s více významy:\n\n"}
{"id": "88130", "url": "https://cs.wikipedia.org/wiki?curid=88130", "title": "Aldehydy", "text": "Aldehydy\n\nAldehydy jsou organické sloučeniny, které obsahují aldehydickou funkční skupinu (-CHO) (pozor na záměnu s alkoholy -COH) na konci uhlovodíkového řetězce. Řadí se mezi karbonylové sloučeniny (spolu s ketony, které obsahují karbonylovou skupinu C=O uvnitř řetězce). Jak aldehydy tak ketony jsou v přírodě velmi běžné. Jde o vonné součásti rostlinných silic a také intermediáty biochemických reakcí například glykolýzy. Využívají se v průmyslovém měřítku pro organické syntézy uhlíkatých skeletů.\n\nSystematické názvy aldehydů se tvoří z kmene názvu uhlovodíku, od něhož jsou odvozeny přidáním koncovky -\"al\". Pokud karbonylová skupina není součástí hlavního řetězce, označuje se koncovkou -\"karbaldehyd\". V případě, že se v molekule popisované látky vyskytne funkční skupina s vyšší prioritou (např. skupina karboxylová), přítomnost aldehydické skupiny se označí předponou \"formyl-\" (pokud karbonylová skupina není součástí hlavního řetězce) nebo \"oxo-\" (jestli karbonylová skupina je součástí hlavního řetězce).\n\nFyzikální vlastnosti aldehydů závisí především na počtu atomů uhlíku, jinak též řečeno na jejich molární hmotnosti. Nejnižší aldehydy jsou kapaliny s výjimkou plynného formaldehydu, ty vyšší a nejvyšší pak pevné látky. Mají vyšší body varu než příslušné alkany a cykloalkany, avšak nižší než teploty varu příslušných alkoholů. V molekule aldehydů totiž existují, díky polární vazbě mezi uhlíkem a kyslíkem v karbonylové skupině, přitažlivé síly mezi dipóly. Rozpustnost ve vodě závisí na počtu atomů uhlíku obsažených v molekule aldehydu. S rostoucím počtem těchto atomů rozpustnost značně klesá. Tyto sloučeniny se také dobře rozpouštějí v ethanolu a diethyletheru.\n\nReaktivita aldehydů je značně vysoká. Způsobuje ji přítomnost karbonylové skupiny, v níž jsou π elektrony posunuty k atomu kyslíku, který má oproti uhlíku vyšší elektronegativitu, díky tomu na atomu uhlíku dochází k tvorbě kladného parciálního náboje. Reaktivita aldehydů postupně klesá s rostoucím počtem atomů uhlíku, tj. nejreaktivnější je formaldehyd.\n\nVětšina aldehydů je zdraví škodlivá.\n\nAldehydy můžeme získat několika způsoby, základním procesem je oxidace nebo dehydrogenace primárních alkoholů, přičemž dehydrogenace se stala základem průmyslové výroby těchto sloučenin:\n\nAby vůbec k takovéto reakci došlo musí se používat katalyzátory, většinou se používá jemně rozptýlené stříbro či měď. Takto se vyrábí formaldehyd a acetaldehyd, který lze připravit také adiční reakcí acetylenu s vodou v kyselém prostředí (kyselina sírová) a za použití rtuťných solí jako katalyzátorů, přičemž meziproduktem reakce je vinylalkohol, který se tautomeruje na konečný produkt reakce, tedy acetaldehyd.\n\nNěkteré velice významné aldehydy lze také připravit adicí alkenu vodíkem a oxidem uhelnatým, tato reakce se označuje jako \"hydroformylace alkenů\". Další možností je příprava aldehydů hydrolýzou monotopických dihalogenderivátů, tj. takových halogenderivátů, u nichž se oba atomy jakéhokoliv halogenu vážou na stejný atom uhlíku.\n\nAldehydy, u nichž se karbonylová skupina váže přímo na aromatické jádro lze získat oxidací arenů, které mají na své aromatické jádro přímo vázán alkyl.\n\nAldehydy se od ketonů odlišují Fehlingovým činidlem (roztok síranu měďnatého CuSO v prostředí vinanu sodno-draselného a hydroxidu sodného NaOH) nebo Tollensovým činidlem (dusičnan stříbrný AgNO v prostředí amoniaku):\n\nDále se dají odlišit pomocí reakce s dimedonem (5,5-dihydrodimethylresorcinem), s nímž ketony nereagují.\n\nAdice u aldehydů probíhá nukleofilním mechanizmem, lze ji rozdělit do dvou fází. Nejdříve se nukleofilní částice připojí na uhlík vázáný s kyslíkem v karbonylové skupině, čímž doje k zániku dvojné vazby, výsledkem je anion. Ten následně reaguje s elektrofilní částicí v kyselém prostředí, protože touto částicí je nejčastěji proton.\n\noxidace, tj. reakce s kyslíkem, probíhá u aldehydů velmi lehce, produktem je pak příslušná karboxylová kyselina. Obecně (R=alkyl):\n\nRCHO → RCOOH\n\nReakci aldehydu s alkoholem je nutné katalyzovat malým množstvím chlorovodíku. V průběhu reakce dochází ke vzniku poloacetalu. Poloacetal je sloučenina, která obsahuje jednu hydroxylovou skupinu, která může reagovat s protonem za vzniku acetalu.\n\nS karbonylovou skupinou aldehydů (ale i ketonů) reaguje též amoniak a primární i sekundární aminy. Primárními produkty adice jsou nestálé aminohydroxysloučeniny, které se stabilizují podle druhu použité zásady.\n\nR-CHO + NH → R-CH(OH)NH\n\nZ aromatických aledehydů a alifatických nebo aromatických primárních aminů vznikají tzv. Schiffovy zásady.\n\nR-NH + R-CHO → R-N=CH-R + HO\n\n\n"}
{"id": "88133", "url": "https://cs.wikipedia.org/wiki?curid=88133", "title": "Pikola", "text": "Pikola\n\nPikola je dřevěný dechový nástroj, menší sopraninová varianta sopránové příčné flétny. Oproti ní má poloviční délku a zní o oktávu výše; dosahuje nejvyšších tónů ze všech v současnosti používaných dechových nástrojů. Český název je odvozen z italského \"„flauto piccolo“\", čili \"„malá flétna“\".\n\nPikola je dvoudílná, na rozdíl od sopránové příčné flétny, která je složená ze tří dílů. Měří 32 cm, trubice má průměr cca 1 cm. Pikoly se vyrábějí buď z kovu (stejně jako ostatní příčné flétny), ze dřeva nebo z umělých materiálů. Dřevěné pikoly mají jemnější zvuk, snáze splývají s ostatními nástroji, pro lepší nátisk se ale zase více hodí varianta kovová. Velice oblíbená je tedy kombinace kovové hlavice a dřevěného nebo plastového trupu.\n\nPrstoklad je prakticky stejný jako u sopránové příčné flétny, přechod z jednoho na druhý nástroj není tedy pro hráče moc velký problém (poněkud odlišná je jen technika nátisku). Ladění pikol je tradičně v C, jen velice zřídka se také používají varianty v D, v A apod.\n\nPředchůdce moderní pikoly jsou středověké \"příčné píšťaly\", které se původně vyráběly ze dřeva a neměly žádné klapky. Velmi oblíbené byly zejména ve vojenských souborech. Pikola prošla podobným vývojem jako sopránová příčná flétna, postupně se na ni přidávaly klapky a v 19. století se stejně jako u většiny dřevěných nástrojů ujal \"Boehmův hmatový systém\".\n\nPikola se velice často a s oblibou používá především v dechových (a popř. vojenských) souborech. V barokních partiturách se objevuje hlas pro „flauto piccolo“ nebo „flautino“, často ale není jasné, jestli je zamýšlen pro sopraninovou příčnou flétnu (tedy pikolu) nebo pro sopraninovou zobcovou flétnu. Pozdější skladatelé ji využívali jako prostředek pro dokreslení nálady, například Wolfgang Amadeus Mozart v opeře Únos ze serailu pro vystižení atmosféry turecké armády. Jako první ji v symfonickém díle použil Ludwig van Beethoven ve své Páté symfonii.\n\n"}
{"id": "88134", "url": "https://cs.wikipedia.org/wiki?curid=88134", "title": "Kemetismus", "text": "Kemetismus\n\nKemetismus (ojediněle též \"kemeticismus\") je novopohanský a zpravidla rekonstrukcionistický náboženský směr existující od 70. let 20. století, který podle vlastního vymezení vychází z původního starověkého egyptského náboženství a navazuje na jeho odkaz a tradice. Jak uvádí Stéphane François, lze tento pojem vztáhnout na široké spektrum skupin, které spojuje úsilí o obnovení staroegyptských náboženských představ a principů v současném světě. Obdobně Zdeněk Vojtíšek pojem vztahuje obecně na všechny „ty směry novopohanství, které čerpají z egyptských náboženských tradic.“ Ne všechny náboženské skupiny, které lze ke kemetismu na základě jejich postojů přiřadit, se ovšem s tímto pojmem identifikují. \n\nVedle toho tento pojem může být nepřesně používán také pro označení moderních černošských politických proudů, často rasistického založení, správněji ovšem zahrnovaných do afrocentrismu.\n\nNázev hnutí vychází z jednoho z původních starověkých označení Egypta užívaného jeho obyvateli – \"Kemet\" (konvenční vokalizace hieroglyfického zápisu \"km.t\"; někdy přepisováno také jako Takemet). V překladu z egyptštiny znamená \"„Černá (země)“\", což je odvozeno z černé barvy úrodného bahna přinášeného Nilem při každoročních záplavách (v současné době k nim již nedochází v důsledku existence Asuánské přehrady).\n\nKemetisté se nepovažují za přímé následovníky staroegyptského náboženství; důsledně hovoří o jeho znovu vytvoření či obnově. Dnes už jen ojedinělá tvrzení některých kemetistů či hermetiků o přímé kontinuitě s tajnými spolky údajně nepřetržitě existujícími od zákazu pohanských kultů římským císařem Theodosiem v roce 392 (resp. od uzavření posledního funkčního chrámu bohyně Esety na ostrově Philae císařem Justiniánem okolo roku 535) jsou historicky nedoložitelná a mají z hlediska historické vědy mytickou povahu.\n\nKemetismus je podle počtu svých následovníků a svého vlivu náboženstvím spíše menšinovým až okrajovým: počty členů nebo příznivců jednotlivých skupin jsou neurčitelné s výjimkou americké organizace Kemetic Orthodoxy, k níž se v roce 2000 hlásilo 300 členů. O malém významu kemetismu na současné náboženské scéně svědčí také to, že na rozdíl od jiných forem tzv. nové religiozity doposud nebyl předmětem zkoumání religionistiky. Jako celek nedisponuje žádnou pevnější organizační strukturou ani není založen na základních závazných náboženských pravdách či dogmatech. Nejpřesnější je označit jej jako hnutí skládající se z řady zcela samostatných sdružení, často bez vzájemného kontaktu, založených na sympatii ke staroegyptské kultuře. Odtud ovšem odvozují několik obecně formulovaných principů, na jejichž základě je lze odlišit od jiných skupin také nacházejících inspiraci ve starověkém Egyptě, např. od New Age nebo rosekruciánství. V posledním období se kemetistické hnutí, dříve se inspirující především v obecné hermetické tradici, orientuje více na zapracování nových poznatků egyptologie. V jistém smyslu lze jeho vznik a činnost pokládat za příklad internetové alternativní kultury.\n\nKemetismus je z hlediska svého předmětu moderní reflexí náboženství, které bylo nosným prvkem celé staroegyptské kultury. Reflexe starověkého Egypta ovšem má velmi dlouhou tradici: její kořeny lze bezpečně vysledovat do období helénismu, odkdy se kontinuálně vyvíjela v mnoha proudech (viz hermetismus) až do současnosti. Nelze přehlédnout, že se jí nevyhnulo ani rané a středověké křesťanství, ať již zde má podobu radikálního odmítání, mimobiblických legend o pobytu Ježíše v Egyptě, uznání autority Herma Trismegista církevními Otci a středověkými filozofy, nebo adaptací mýtů spojovaných s bohyní Isidou.\n\nSpolečným znakem všech těchto reflexí je více či méně akcentované přesvědčení, Erikem Hornungem označované jako egyptozofie, že „tajemný Egypt je kolébkou zvláštního esoterismu“, jímž lze dosáhnout nejvyšší „transcendence poznávání za konvenční rámec pojmově-logického myšlení“, protože „Egypt byl zemí, kde bohové žili mezi lidmi, tj. zemí, v níž lidé byli v přímém styku se (skrytými) přírodními silami, které jsme my (lidé moderního věku) učinili už jen tématy pohádek.“ Takový přístup se ovšem zcela překvapivě objevuje nejen u esoterismu nakloněných autorů, ale také ve vědecké sféře, kde může nabývat podoby interpretační aktualizace; „zdá se (totiž), že celostní myšlení starých Egypťanů má úzký vztah k nejnovější přírodovědě, ke světu kvarků a bosonů… Přitom se setkáváme s podobnými strukturami, které naznačují plodná srovnání například kvantové mechaniky a egyptské víry v bohy.“\n\nKemetismus proto stojí jako nejmladší vedle dalších (a odlišných) reflexí téhož objektu, od nichž se liší důrazem na náboženskou stránku staroegyptské tradice. Ostatní se zpravidla věnují jiným jejím částem, např. „egyptské moudrosti“ nebo magii a samotnou kulturu a náboženství a jeho bohy na rozdíl od kemetismu interpretují symbolicky, v důsledku čehož reflektují spíše „imaginární Egypt“, tedy „\"ideu\" (Egypta) nezávislou na čase, která s dějinnou skutečností souvisí jen zcela volně.“ Naproti tomu cílem kemetistických skupin je více či méně důsledná obnova náboženského systému v jeho historické podobě, ačkoli kemetisté zpravidla připouštějí, že zcela přesné imitování starověkých postupů není vždy možné a ani účelné.\n\nNezanedbatelnou roli zde hraje především míra poznání a pochopení původního staroegyptského myšlení, přičemž jejich nesnadnost je dána už samotnou povahou předmětu: staroegyptské náboženství prošlo v průběhu faraonského období složitými proměnami, v jeho rámci vždy existovalo „množství přístupů“ a vždy mělo svou „lokální dimenzi“, v jejímž rámci mohl mít jeden a týž bůh v jednotlivých nomech nebo dokonce jednotlivých chrámech různé podoby kultu a být zapojen do různých mytologických kontextů. V tomto ohledu je zcela nepodobné společné tradici judaismu a křesťanství a je otázkou, do jaké míry je možné rozdíl tradic překlenout s ohledem na to, že kemetismus se rozvíjí právě v oblasti euroamerické civilizace. Díky dlouhému vývoji navíc nelze hovořit o nějaké čistě „původní“ podobě egyptského náboženství, na níž by bylo možné bez problémů poukázat a rekonstruovat ji (viz rekonstrukcionismus), ale pouze o jeho podobách v určitých dějinných obdobích.\n\nKonečně je také třeba upozornit na to, že výše uvedenou interpretační tradicí počínající v helénistickém období docházelo nikoli k pouhému přejímání egyptských náboženských představ, ale také k jejich zásadním proměnám. Tato nová pojetí přitom mohou být i značně vzdálena původním předlohám. S ohledem na to se nabízí otázka, zda i tento jejich „druhý život“ a jím přinesené změny mají patřit k tomu, co kemetisté obnovují, nebo zda mají být naopak vyloučeny jako „tradice antické a nikoli egyptské“; postoj k této otázce je jedním ze zásadních rozdílů mezi jednotlivými skupinami. Názorným příkladem tohoto problému je otázka, zda bohové mají být striktně uctíváni pod svými egyptskými jmény nebo zda je lze oslovovat i jejich řeckými verzemi; její významnost v rámci kemetismu vyplývá ze staroegyptského představy významu jména pro existenci.\n\nJeremy Naydler obecně rozlišuje dva způsoby náboženské reflexe staroegyptské tradice: lze ji pojmout jako „přešívání“ spočívající v pokusech o „návrat do Egypta“ v nostalgické snaze po obnově stavu „vědomí lidí oných časů“, nebo jako úsilí o „vstup do rozhovoru s egyptskou zkušeností“ duchovního života, jímž se podle něj lze dostat blíže k duchovním kořenům moderního světa. Tato dvě hlediska lze od sebe jen velmi těžko odlišit.\n\nVolnost kemetistické doktríny (dá-li se toto slovo vůbec použít) nejlépe vystihuje už jen vymezení objektu náboženské úcty kemetistů. Přestože egyptské náboženství bylo náboženstvím polyteistickým (ačkoli existují odbornými egyptology dnes už neakceptované výrazně menšinové názory, že na pozadí plurality uctívaných bohů byl vždy skrytě přítomen monoteismus) a kemetisté tento formální polyteismus nepopírají, mohou jej různé proudy interpretovat rozdílným způsobem.\n\nDnes menšinovým vymezením tohoto problému je tradicionalistická představa jednotlivých bohů jako zcela individuálních bytostí se samostatným kultem, které vstupují do vzájemných interaktivních vztahů a dějů popisovaných mýty a legendami. V souladu se staroegyptským pojetím může být za „nejvyššího“ nebo „nejmocnějšího“ z bohů pokládán kterýkoli z nich, a to analogicky podle mytologických souvislostí, na něž je v rámci kultu právě odkazováno. Pojem univerzálního jediného boha, pokud je vůbec používán, má spíše abstraktní význam a svým významem se blíží filozofickému pojmu rod: je označením určité božské kvality tvořící „definiční znak skupiny bytostí stejného druhu“ – bohů a nikoli jednotlivě existující bytosti.\n\nVedle toho se v současné době lze setkat v rámci kemetismu s převažující, ale původnímu staroegyptskému pojetí poněkud více vzdálenou představou jediné univerzální božské síly projevující se v různých podobách, jimiž jsou samotní bohové, takže jsou chápáni jako její do jisté míry samostatné, ale přece jen pouhé aspekty. V tom případě kemetisté navazují na pozdně antický henoteismus, jak se projevoval například v kultech Serapida a Isidy (původně staroegyptské Esety) nebo ve filozofickém náhledu v novoplatónismu, ale stejně jako ostatní novopohanská hnutí nesporně také na západní zkušenost s křesťanským monoteismem a její reflexi v moderním myšlení počínaje osvícenstvím. Další variantou modernisticky zaměřeného kemetismus je monolatrie, vycházející ovšem ze stejných zdrojů. V těchto pojetích, pomineme-li vnější znaky odvozené ze staroegyptské kultury a užívání egyptského mytologického kontextu, se kemetismus v mnoha ohledech výrazně přibližuje např. kultu wicca; snad to souvisí s tím, že je rozvíjen v oblastech s převažující anglosaskou tradicí.\n\nVzhledem k tomuto možnému dualismu chápání objektu náboženské úcty v kemetismu nakonec záleží jen na jednotlivci, zda se bude při praktikování svého náboženství soustředit více na abstraktně pojímanou božskou sílu, nebo zda dá přednost původnějšímu uctívání jednotlivých bohů.\n\nPrakticky jediný český kemetistický web Chrám země Kemet k tomu poznamenává: „Neznamená to, že bychom popírali, že existuje jedno univerzální božství, ale tvrdíme, že nejspíše neexistuje způsobem, jakým si jej monoteisté představují, a že z toho nutně nevyplývá popření mnohosti bohů. Jednotliví bohové a bohyně ve své mnohosti toto božství sdílejí stejným způsobem, jakým my lidé sdílíme jedno univerzální ´lidství´. Bohové … reprezentují určité typy energií a kvalit. Univerzální ´jediný bůh´ monoteistů jen těžko může být podobným způsobem přítomen.“ Tentýž zdroj na jiném místě vyslovuje pochybnost, zda vůbec je možné tuto univerzální božskou sílu samu o sobě učinit předmětem náboženské úcty, čímž kategoricky odmítá jakoukoli formu nejen monoteismu, ale i výše zmíněného henoteismu či monolatrie. Český kemetismus by se tak zařadil do tradicionalistického proudu tohoto hnutí.\n\nV obou základních kemetistických pojetích boha/bohů většinou nezanedbatelnou roli hraje slunce: bez ohledu na to, zda je konkrétními kemetisty uctíváno jako bůh nebo nikoli, stejně jako ve starověkém Egyptě je považováno za analogický obraz božské síly jako univerzálního zdroje každé jednotlivé existence a všeho bytí vůbec.\n\nDalším důležitým principem kemetismu je \"maat\" – \"„řád“\". Tento pojem byl jedním ze základních kamenů (nejen) náboženského myšlení starověkých Egypťanů – jeho dodržování mělo zajistit stabilitu světa a jeho řádný chod. O jeho důležitosti vypovídá už fakt, že i faraonovi, který byl v jistém smyslu sám chápán jako božská (tedy z pravidel lidského světa vyňatá) bytost, byl nejpozději od konce Staré říše tento princip nadřazen; hlavním úkolem panovníka bylo nést zodpovědnost a veškerým jednáním přispívat k dodržování \"maat\". Zosobněním pojmu ve staroegyptském náboženství byla stejnojmenná bohyně Maat a její symbol – pštrosí pero.\n\nSamotné slovo \"maat\" je pro svou komplexnost jen obtížně přeložitelné a spojuje v sobě pojmy jako \"„pravda“\", \"„harmonie“\" a \"„stabilita“\" či prostě \"„správné jednání“\". Reprezentuje všechno to, co je správné a nutné pro správný běh věcí. Je to univerzální neměnný kosmický řád zahrnující svět lidí i svět bohů a jejich vzájemné nejen propojení, ale i závislost. Výrazem fungování \"maat\" ve světě bohů jsou především mýty a legendy, v kosmickém smyslu se projevuje v pravidelných nezměnitelných a z lidského hlediska věčných přírodních cyklech (zejména v cyklu slunečním a lunárním – proto byli bohové Re a Thovt označováni jako \"„Pán maat“\"), ve světě lidském pak v existenci státu a v řádném fungování jeho institucí, v zachovávání společenských pravidel a nejpozději od doby Nové říše i v osobní lidské mravnosti. V důsledku toho v egyptském pojetí splývalo respektování pravidel všeho druhu každým jednotlivcem v jedno s podporováním a udržováním kosmického řádu, jejich nedodržování (především panovníkem, ale nejen jím) naopak mohlo vést k jeho narušení. Zhroucením \"maat\" by došlo k zániku světa a k vítězství chaosu (egyptsky \"isfet\").\n\nKemetistické hnutí v tomto smyslu odkazuje na obecně panující tradiční etické představy, na „dobré mravy“ nebo zvyklosti, v nichž se \"maat\" v lidském světě přirozeně a víceméně nepochybně ukazuje. Neexistuje zde žádný výslovně závazný text kodifikující mravní normy. Namísto toho se kemetisté po formální stránce nezávazně v interpretaci pojmu \"maat\" ve vztahu k lidskému jednání inspirují staroegyptskými texty. Nejvýraznějším (i když zdaleka ne jediným) zdrojem pro pochopení \"maat\" v obecnějším společenském významu jsou staroegyptské Knihy moudrých rad do života. Do jisté míry normativní povahu má jen 125. kapitola Knihy mrtvých obsahující výpověď zemřelého před podsvětním soudem, jíž prokazuje svou mravní čistotu výčtem skutků, jichž se nedopustil (tzv. negativní zpověď).\n\nVzhledem k tomu, že všechny tyto starověké texty mají výhradně kazuistickou povahu, ani kemetismus (prozatím) neobsahuje žádnou obecně zformulovanou teorii mravního jednání. Český Chrám země Kemet v této souvislosti spíše jen okrajově poznamenává: „Nepodléhejte žádným extrémům a volte ´střední cestu´“ a „nepochybujte o tom, že budete-li dbát zájmů bohů, budou dbát oni zájmů vašich“.\n\nZ pojmového obsahu principu \"maat\" vyplývá nutnost rituálního uctívání bohů, eventuálně univerzální božské síly. K nejčastějším objektům úcty z jednotlivých staroegyptských bohů dnes patří především Amon, Eset a Usir, Thovt, Sachmet, Bastet, Hathor, lze se ale samozřejmě setkat i s dalšími. Při vymezování jejich povahy se současní kemetisté poměrně důsledně drží starověké tradice obsažené ve známé mytologii, moderní mytologická a teologická tvorba se prozatím objevuje jen zřídka. Zejména se v kemetismu téměř neuplatňuje teoretická a spekulativní teologie, což je na jednu stranu pochopitelné vzhledem k (povrchněji viděnému) charakteru staroegyptského náboženského myšlení, na druhou stranu tak kemetismus jen těžko formuluje odpovědi na problematické aspekty moderní společnosti.\n\nPraxe náboženského rituálu a dalších projevů náboženského života je u jednotlivých sdružení odlišná. Jeho středobodem, stejně jako v původním staroegyptském náboženství, je zpravidla kultovní obraz, nejčastěji ve formě sochy či jiného znázornění zachycující podobu uctívaného boha. Jeho roli v kultu mohou nejen různé proudy, ale i různí jednotlivci pojímat odlišně, aniž by mezi jednotlivými postoji byly přesné hranice. Ve schematickém rozlišení lze říci, že dnes nejrozšířenější modernisticky zaměřený kemetismus kultovnímu obrazu zpravidla přikládá spíše symbolický význam a chápe jej jako prostředek umožňující kemetistům lépe se soustředit na boha (případně božskou sílu) jako na vlastní předmět úcty (toto pojetí není nepodobné užívání obrazů v katolicismu). V důsledku toho není třeba striktně zachovávat určitý rituální postup. Menšinový tradicionalistický proud naproti tomu kultovní obraz chápe jako reálné zpřítomnění božské bytosti v lidském světě. Proto v souladu se staroegyptskou tradicí může doporučovat jeho uchovávání ve zvláštní posvátné schráně – nau, z níž má být vyjímán výhradně v průběhu co nejpřesněji popsaného a důsledně dodržovaného náboženského rituálu, jehož nejpodstatnější součástí je předložení obětin. S ohledem na neexistenci závazné doktríny ovšem jednotliví kemetisté mohou volit libovolnou kombinaci těchto hledisek.\n\nPřestože ani v tomto případě nepatří projevovaná náboženská úcta přímo kultovnímu obrazu jako fyzické věci, ale uctívanému bohu, který je v něm zvláštním způsobem přítomen, monoteistická náboženství v této souvislosti uplatňují námitku idolatrie. Kemetismus ji ovšem považuje za nepatřičnou, protože v jeho rámci neexistuje nic, co by tomuto pojmu reálně odpovídalo. „Egypťané (totiž) nezažívali nějaké výrazné oddělení psychické oblasti od fyzické… (a proto) se božskou silou mohl naplnit i svět hmotných předmětů… Ty mohly posloužit jako účinná média, přes která se duchovní síly manifestovaly na hmotné úrovni… Ve starém Egyptě nic jako modly neexistovalo, protože staroegyptské mentalita nic takového vnímat nemohla. Představu modly vytvořili až Izraelité.“ V Egyptě, jak poznamenává Stephan Quirke, se mohl každý předmět provedením speciálního obřadu stát něčím víc než pouhou fyzickou věcí: mohl „trvale žít a otevřít tak cestu mezi tímto světem a světem bohů. Mumifikované tělo v rakvi, kultovní podoba boha, socha krále nebo zemřelého šlechtice, to vše byly bezduché předměty, které otevírání úst proměnilo v živoucí síly, nebo přesněji řečeno ve schránky pro neviditelnou a neuchopitelnou sílu, kterou nazýváme životem.“\n\nAtonistický kemetismus (resp. \"atonský kemetismus\") je poměrně specifickým kemetistickým proudem, inspirovaný atonismem. Tato forma egyptského náboženství existovala jenom během krátkého období panování Achnatona, za jehož vlády byly zakázány všechny ostatní egyptské kulty a povolen byl pouze Aton. Ve starověku byla tato náboženská reforma neúspěšná a krátce po Achnatonově smrti zanikla. Achnaton sám je dodnes kontroverzní osobnost a názory na něj se pohybují od zavrhovaného kacíře a panovníka, který se nikdy neměl stát faraonem, až po velkého reformátora a vizionáře, který nebyl ve své době pochopen. A právě z tohoto druhého konce spektra jsou tací, kteří se snaží obnovit, zrekonstruovat, právě Achnatonovu podobu egyptského náboženství a přivést toto jeho reformní náboženství do současnosti (viz atonistické odkazy).\n\nRekonstruování atonismu je však komplikováno tím, že samotní egypťané se tuto část své historie pokoušeli vymazat a mimo Achetaton po něm nejsou téměř žádné pozůstatky. Nejvýznamnějším zdrojem je Achnatonův hymnus na slunce, dále pak nápisy zachované z Atonových chrámů v Achetatonu a z hrobek šlechticů a hodnostářů achetatonského dvora.\n\nNejvýraznější kemetistickou organizací je pravděpodobně americká společnost Kemetic Orthodoxy založená v 80. letech 20. století. Sdružuje členy z různých států a podle vlastní charakteristiky se pokouší o co nejpřesnější navázání na egyptské tradice a o  jejich obnovu. Zcela v tomto duchu v jejím čele stojí autorita (v současné době jí je Tamara Siuda) užívající některé tituly a další atributy starověkých faraonů. Je pojímána jako \"„nynější vtělení královského ka, zlato vložené v duchu Hora, aspekt božství vtělený do lidské podoby duchovního vůdce“\" společenství.\n\nNa druhou stranu je třeba poznamenat, že právě v tomto hnutí se v největší míře projevuje odklon od tradicionalistického (tedy egyptskému náboženství nejbližšího) pojetí boha/bohů vyjádřený pojmem monolatrie jako oficiální naukou.\n\nJiným typem kemetistické organizace je Isidino společenství (anglicky Fellowship of Isis) vzniklé v Irsku. Od většiny ostatních se odlišuje tím, že se po vzoru pozdní antiky v henoteistickém smyslu soustředí na kult bohyně Isis, tedy původně egyptské bohyně Esety, transponované do řeckého a římského prostředí. Egyptská tradice jsou v něm proto výrazně modifikovány svou antickou interpretací, náboženským synkretismem a také moderním multikulturalismem.\n\nK dalším kemetistickým společnostem patří například The Living Nuhati, nebo francouzské Ta Noutri.\n\nV Česku je známa jediná společnost hlásící se ke kemetismu, občanské sdružení Per džeser achet registrované Ministerstvem vnitra. Činnost jednotlivých kemetistů je zjevná především na internetu.\n\n\n"}
{"id": "88135", "url": "https://cs.wikipedia.org/wiki?curid=88135", "title": "Ketony", "text": "Ketony\n\nKetony jsou organické sloučeniny, které uprostřed uhlovodíkového řetězce obsahují karbonylovou skupinu (C=O), která se v tomto případě označuje také jako oxoskupina. Řadí se mezi karbonylové sloučeniny (spolu s aldehydy, které obsahují karbonylovou skupinu na konci řetězce a druhý substituent je pak vodík).\n\n\nV chemickém názvosloví se u ketonu přidává koncovka „-on“. Funkční skupinové názvosloví se tvoří alkylem a koncovkou keton.\nJe-li přítomno více ketoskupin, použije se označení dion (2 skupiny), trion (3 skupiny) atd. Číslování skupiny či skupin je takové, aby součet těchto čísel byl co nejmenší.\n\nKetony a aldehydy mají v infračervených spektrech intenzivní absorpční pás v oblasti okolo 1700 cm, přesná poloha závisí na substituentech.\n\nH NMR spektroskopie není pro identifikaci ketonů příliš užitečná, ale v C NMR spektrech najdeme signál karbonylové skupiny v oblasti okolo 200 ppm. Intenzita signálu je často nízká, což je způsobeno nukleárním Overhauserovým efektem.\n\nKetony se od aldehydů odliší Fehlingovým činidlem (CuSO v prostředí vínanu sodno-draselného a NaOH) nebo Tollensovým činidlem (AgNO v prostředí amoniaku):\n\nDále se dají odlišit pomocí reakce s dimedonem (5,5-dihydrodimethylresorcinem), kde ketony nereagují.\n"}
{"id": "88140", "url": "https://cs.wikipedia.org/wiki?curid=88140", "title": "Tollensovo činidlo", "text": "Tollensovo činidlo\n\nTollensovo činidlo je směs dusičnanu stříbrného (AgNO) a vodného roztoku amoniaku (NHOH). Pojmenováno bylo podle německého chemika Bernharda Tollense (1841–1918), jehož zálibou bylo zkoumání struktury sacharidů. Tollensovo činidlo je specifickým důkazem aldehydů v neznámém vzorku organických sloučenin. Aldehydy se totiž snadno oxidují na příslušné karboxylové kyseliny a souběžně se tedy redukuje stříbrný kationt ve stříbro.\n\nOxidace aldehydů vyžaduje silnější oxidační činidlo. Naproti tomu ketony jsou jen obtížně oxidovatelné. Je-li to nutné, využívá se drastických podmínek.\n\nDůvod pro odlišnou reaktivitu aldehydů a ketonů spočívá v jejich struktuře. Aldehydická skupina obsahuje odtržitelný vodík.\n\nTollensovo činidlo vzniká reakcí dusičnanu stříbrného a koncentrovaného roztoku hydroxidu amonného za vzniku amonného komplexu. Stříbro patří mezi d-prvky a tudíž může vytvářet komplexní sloučeniny.\n\nDelším stáním ve směsi vzniká velmi výbušný AgN.\n\nV následné reakci s aldehydy vzniká amonná sůl karboxylové kyseliny a redukované stříbro:\n\nNa Petriho misku se nalije neznámá látka rozpuštěná v ethanolu. Poté se přidá několik kapek čerstvě připraveného Tollensova činidla a na stěnách se objeví tenký stříbrný film - stříbrné zrcátko. Jestliže se zkoumaná látka nerozpustí dokonale, může vzniknout i černá sraženina.\n\n\n"}
{"id": "88141", "url": "https://cs.wikipedia.org/wiki?curid=88141", "title": "Fehlingovo činidlo", "text": "Fehlingovo činidlo\n\nFehlingovo činidlo je roztok užívaný k rozlišení sloučenin obsahujících aldehydické a ketonické funkční skupiny.\n\nPřipravuje se vždy chvíli před použitím, ze dvou roztoků:\n\n\n"}
{"id": "88145", "url": "https://cs.wikipedia.org/wiki?curid=88145", "title": "Baltijskaja (stanice metra v Petrohradu)", "text": "Baltijskaja (stanice metra v Petrohradu)\n\nBaltijskaja () je stanice petrohradského metra. Pojmenována je podle blízkého Baltského nádraží.\n\nStanice se nachází na Kirovsko-Vyborské lince, v její jižní části, nedaleko centra města. Je to podzemní, trojlodní ražená stanice s jedním výstupem a s plnou délkou střední lodi, založena 57 m hluboko pod zemí. Jednotlivé lodě se nacházejí velmi blízko u sebe a jsou spojeny velmi krátkými průchody. Z nástupiště vede jeden výstup eskalátorovým tunelem v ose stanice přímo do budovy Baltského nádraží. V budoucnu se také počítá i s druhým vestibulem, nebo rovnou s přestavbou na stanici přestupní. Na obklad prostoru nástupiště se použil uralský mramor, který má oficiálně připomínat šedou barvu moře. Na slepém konci střední lodě je umístěna mozaika s tematikou Říjnové revoluce v roce 1917 v Petrohradu. Baltijskaja byla otevřena 15. listopadu roku 1955 jako součást prvního úseku metra ve městě mezi stanicemi Avtovo – Ploščaď Vosstanija. Projektový název stanice je \"Baltijskij Vokzal\".\n\n"}
{"id": "88150", "url": "https://cs.wikipedia.org/wiki?curid=88150", "title": "Smederevo", "text": "Smederevo\n\nSmederevo (v srbské cyrilici Смедерево) je město na východě Srbska, správní středisko Podunajského okruhu. Nachází se na břehu Dunaje, v blízkosti soutoku řeky s Velkou Moravou, 45 km jihovýchodně od Bělehradu, 70 km severně od Kragujevace a 125 km jižně od Temešváru. V roce 2011 mělo 64 105 obyvatel.\n\nMěsto je známé v latině, rumunštině a řečtině pod názvem \"Semendria\", v maďarštině jako \"Szendrő\", resp. \"Veg-Szendrő\" a v turečtině jako \"Semendire\".\n\nNázev \"Smederevo\" nemá jasný etymologický původ. Podle středověkého italského historika Antonia Bonfiniho vznikl z maďarského \"Szendrő\" (které doslova znamená \"Svatý Ondřej\"). Podle jiných zdrojů vzniklo podle středověkého mužského jména Smender. Někteří historikové se domnívají, že název je předslovanského, přesněji íránsko-chazarského původu.\n\nTrvalé osídlení na místě dnešního města vzniklo v 1. století př. n. l., když Římská říše obsadila oblast dnešního západního Balkánu. Podrobila si i tehdejší osadu kterou pojmenovala \"Vinceia\". Ze správního hlediska byla oblast součástí nejprve provincie Moesia, později Moesia Superior. Římané jej znali pod názvem \"Mons Aurea\" (Zlatá hora) jako osadu.\n\nMěsto Smederevo je ve středověku poprvé připomínáno roku 1019 v dokumentu byzantského císaře Basileia II. Je zmíněno jako jedno z míst, které bylo pod správou nově ustanovené Ohridské archiepiskopie. Později je připomínáno v dokumentu knížete Lazara z roku 1381, kde je zmíněn klášter Ravanica a okolní sídla, včetně Smedereva. Město se rozvíjelo u koryta řeky Jezavy, která v místě středu města a přístavu ústila do Dunaje.\n\nVýznam získalo město až v 15. století po Bitvě na Kosově poli a postupném přesunu srbského státu na sever, během expanze Turků do regionu. Srbský despota Đurad Branković musel vrátit Uhersku Bělehrad a za své nové sídlo si zvolil právě Smederevo, kde nechal zbudovat pevnost v byzantském stylu. Ta byla dokončena roku 1430 a okolo ní se začalo rozvíjet podhradí. Až v roce 1459 město obsadili Turci spolu se zbytkem srbského despotátu. Přestože Osmané po boji město značně poničili, strategická poloha města na břehu Dunaje vedla k tomu, že Smederevo nebylo opuštěno. Původní pevnost byla naopak přestavěna a rozšířena pro potřeby turecké armády.\n\nNa podzim 1476 se společné vojsko Uhrů a Srbů pokusilo město znovu obsadit, nicméně neúspěšně. Obléhání trvalo několik měsíců, na obranu města před útočníky ze severu dohlížel sám turecký sultán Mehmed II. Maďaři se po dlouhých bojích nakonec rozhodli ustoupit. Další útoky probíhaly ještě v letech 1494 (pod vedením Pála Kinizského) a 1512 (Ján Zápolský), nicméně ani jednomu z útočníků se nepodařilo město získat.\nSmederevo se stalo centrem tzv. Smederevského sandžaku, správní jednotky Osmanské říše na území dnešního Srbska. Pod tureckou nadvládou bylo město až do roku 1718, kdy jej (stejně jako severní část centrálního Srbska obsadila po válce a podepsání Požarevackého míru rakouská armáda. Rakouská správa však trvala pouhých dvacet let, a po roce 1739 se město stalo opět součástí Osmanské říše.\n\nNa začátku 19. století ovládli město vzbouřenci. Roku 1806 zde byla založena první základní škola. V té době zde také zasedal Praviteljstvujušči sovjet s Dositejem Obradovićem v čele. Město na krátkou dobu fungovalo opět jako srbské hlavní město. Přestože po vzniku moderního Srbska v druhé polovině 19. století tuto výsadu ztratilo, rozvíjelo se stejně dynamicky, jako všechna větší sídla na Balkáně. Roku 1855 byl vybudován kostel sv. Jiří, roku 1866 byla ve Smederevu otevřena nemocnice. Jen o rok později opustila místní pevnost jako jednu z posledních na území srbského knížectví turecká vojenská posádka. V roce 1871 bylo otevřeno místní gymnázium, od roku 1875 začaly vycházet první noviny (\"Narodna volja\"). V roce 1886 získalo město železniční spojení se zbytkem země. Roku 1899 bylo otevřeno místní divadlo.\n\nNa počátku 20. století mělo Smederevo 7000 obyvatel, v roce 2003 v něm žilo 62 900 obyvatel. Během první světové války bylo okupováno Rakousko-uherskou armádou (1914). Okupační vojska v původní historické pevnosti zřídila zajatecký tábor, kde panovaly těžké poměry. O jeho fungování poté Mezinárodnímu červenému kříži přednesli v roce 1919 zprávu Roger Steinmetz a Paul Schazmann. Město bylo osvobozeno 17. října 1918 srbskou armádou po průlomu Soluňské fronty.\n\nV meziválečné Jugoslávii bylo město součástí Dunajské bánoviny, která měla své správní centrum v Novém Sadu. Roku 1925 získalo první urbanistický plán.\n\nZa 2. světové války město okupovalo německé vojsko, které do pevnosti umístilo sklad munice. 5. června 1941 došlo k mohutnému výbuchu uskladněného střeliva; výbuch měl za následek asi 1200 lidských obětí a vážně poškodil pevnost.\n\nPo roce 1945 se stalo centrem Smederevské oblasti, která byla správní jednotkou v rámci FNRJ. Město bylo dodatečně industrializováno. Byly otevřeny např. továrny Zelvoz, továrna na stavební stroje Fagram, ocelárna, nebo továrna Satrid, která byla spuštěna v roce 1971. Vznikly dvě oddělené průmyslové zóny.\n\nRoku 1999 byli v souvislostí s válkou v Kosovu v Smederevu a okolních obcích umístěni uprchlíci z Kosova.\n\nSmederevo je střediskem oblasti známé díky pěstování ovoce a výrobě vína. Místní potravinářský podnik Godomin však prošel velkou řadou ekonomických těžkostí po roce 1990 a na začátku 21. století přestal být aktivní společností.\n\nKlíčovým subjektem místního průmyslu jsou ocelárny dříve známé pod jménem \"Sartid\". V dobách existence socialistické Jugoslávie představovaly jeden z hlavních podniků na území země. V roce 2003 do nich po privatizaci vstoupil americký investor a přejmenoval je na \"U.S. Steel Serbia\". Srbská vláda získala prodejem 33 milionů USD. Nebyly však pro amerického investora dostatečně rentabilní, a tak podnik převzal za symbolickou cenu srbský stát v roce 2012. O čtyři roky později je následně odkoupila čínská státní společnost HBIS.\n\nDne 8. srpna 2010 proběhlo ve Smederevu referendum, ve kterém se občané města měli vyjádřit k plánu výstavby rafinerie. Z potřebných cca 48 tisíc respondentů se referanda zúčastnilo jen cca 8 500 lidí. Společnost, která chtěla v roce 2012 postavit rafinérii, nicméně nebyla schopna získat včas stavební povolení.\n\nSmederevo je významné především kvůli svému říčnímu přístavu na Dunaji. Přístav může sloužit pro mezinárodní dopravu. Roční kapacita zboží dosahuje 1,5 milionů tun a je možné jej rozšířit v případě potřeby na mnohem vyšší provoz. V jeho blízkosti se nacházejí sklady bývalé společnosti Jugopetrol.\n\nPřes město prochází dopravní tah z údolí řeky Moravy přes Dunaj až do Pančeva. Hlavní dopravní tahy celostátního významu vedou jižně od města; mezi ně patří dálnice A1 a železniční trať Bělehrad–Niš. Smederevo má vlastní odbočku, která se na hlavní trať napojuje u obce Mala Krsna (stejně jako v případě hlavního silničního trahu a dálnice).\n\n\n\n"}
{"id": "88161", "url": "https://cs.wikipedia.org/wiki?curid=88161", "title": "Přilba", "text": "Přilba\n\nPřilba, přílba neboli helma slouží k ochraně hlavy. Chrání hlavu před nárazy, účinkem zbraní nebo účinkem nepříznivého prostředí. Dělí se podle účelu použití.\n\nPatrně nejstarší použití přilby je ve spojení s ochranou hlavy proti zranění ve válečné vřavě. Začaly se používat už v starověku, měly různé formy a byly vyráběny z různých materiálů: kůže, kosti, kly zvířat, bronz, ocel, případně další kovy. V současnosti se k výrobě přileb užívají hlavně odolné plasty.\nSpeciální přilba je také součástí výstroje pilotů bojových letounů.\n\nSetkáváme se s ní u profesí, při kterých hrozí pád předmětu na člověka či člověka z výšky (ve stavebnictví, u dřevorubce) a u profesí, kde hrozí další možná nebezpečí, např. vysoký žár (hasiči, obsluha tavicí pece). Tyto přilby mohou být kombinované s ochranou očí, respektive celého obličeje a stejně jako u sportovních s chrániči uší. I když v tomto případě nejde ani tak o ochranu před nárazem, ale o ochranu proti vysokému hluku (např. u již zmiňovaného dřevorubce).\n\nV dopravě se s přilbou setkáváme u motocyklistů a cyklistů. Její používání je upraveno dopravními předpisy.\n\nPři některých sportovních činnostech je vyšší riziko zranění, a proto jsou využívány různé ochranné pomůcky. Za nejchoulostivější část těla bývá v tomto ohledu považována hlava a proto se u řady sportů setkáváme s přilbou. Přilba naprosto neodmyslitelně patří k motocyklistickým a některým automobilovým sportům a k cyklistice. Dále se s ní setkáváme u kolektivních sportů při kterých se hráči často dostávají do kontaktu (lední hokej, americký fotbal atp.), u některých fullkontaktních bojových sportů (často spolu s připojenými chrániči uší), horolezectví, jezdectví, kanoistika a také ve florbale na bruslích a při lyžování a mnoha dalších. Helmy jsou vyráběny i do různých podmínek jako jsou hory nebo voda. Helma na lyže či snowboard má zateplení a její prvky jsou uzpůsobeny zimnímu oblečení (lyžařské brýle) a zapínání umožňující operovat v zimních rukavicích. Zatímco helma na vodní sporty je vyrobena z nesavých materiálů s odvětráváním při vysokých letních teplotách. Při vodních motorových sportech ( jetski, jetsurf) vypadá helma stejně jako na motocykl, ale opět je vyrobena z materiálů, které nezadržují vodu, aby helma i po pádu do vody nenabírala na váze. Helma na wakeboarding nebo wakeskating vychází z konstrukce boardových sportů ( skateboarding, snowboarding) a je opět vyrobena z lehkých nesavých materiálů s odvětráváním. \n\nPřilba může být také součástí hermetického oděvu – skafandru. Zde zajišťuje hermetické oddělení prostoru hlavy od vnějšího prostředí. Příkladem je přilba kosmického nebo potápěčského skafandru.\n\n"}
{"id": "88163", "url": "https://cs.wikipedia.org/wiki?curid=88163", "title": "Acela", "text": "Acela\n\nAcela Express je americký vysokorychlostní vlak provozovaný národní železniční společností Amtrak. Jednotky jsou nasazovány na tzv. Severovýchodním koridoru mezi městy Washington, D.C. a Boston. Jsou vyráběny ve spolupráci kanadské společnosti Bombardier Inc. a francouzské Alstom. Vyráběn byl v letech 1996–2000.\n\nV celé délce koridoru jsou tři napájecí soustavy: 12kV/25Hz (Washington, D.C.-New York City); 12kV/60Hz (New York City-New Haven); 25kV/60Hz (New Haven-Boston). Vlaky Acela Express jsou se všemi kompatibilní. Konstrukční rychlost je 265 km/h. Na trati je však maximální povolená rychlost pouze 240 km/h.\n\nJednotka se skládá z 2 hnacích vozů a 6 hnaných (vložené). 8 asynchronních motorů (na každém hnacím vozu 4) vydává celkový výkon 9200kW. Souprava je naklápěcí.\n"}
{"id": "88165", "url": "https://cs.wikipedia.org/wiki?curid=88165", "title": "Plaňany", "text": "Plaňany\n\nPlaňany jsou městys ležící v okrese Kolín asi 13 km západně od Kolína. Mají obyvatel a jejich katastrální území má rozlohu 1384 ha. V roce 2011 zde bylo evidováno 644 adres. Pod městys Plaňany správně patří vesnice Blinka, Hradenín a Poboří.\n\nPlaňany je také název katastrálního území o rozloze 6,22 km².\n\nPrvní písemná zmínka o obci (nazývané také Plaňasy) je z roku 1222 jako majetek Holce z Plaňas (\"Holach de Planan\"), kastelána olomouckého, a roku 1226 bratra Sulislava (\"Golac castellanus Olomucensis et frater eius Zuezlav de Planan\"). Historie osídlení však sahá až do období bylanské kultury v 1. stol. př. Kristem a osada při soutoku Kouřimky s Výrovkou na staré trstěnické obchodní stezce existovala již v 10. století.\n\nNarodil se tu a působil statkář a politik Alois Kryf (1865 –1912), poslanec zemského sněmu a Říšské rady. Od 10. října 2006 byl obci vrácen status městyse.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost městyse v roce, kdy ke změně došlo:\n\nV městysi Plaňany \"(1411 obyvatel, poštovní úřad, telegrafní úřad, telefonní úřad, četnická stanice, 2 katolické kostely, kostel československé církve, společenstvo stavebních a různých živností, sbor dobrovolných hasičů)\" byly v roce 1932 evidovány tyto živnosti a obchody: 2 lékaři, autodílna, nákladní autodoprava, biograf Sokol, cihelna, cukrovar, čalouník, obchod s dobytkem, drogerie, elektrotechnický závod, 6 galanterií, hodinář, 3 holiči, 8 hostinců, kamnář, 2 klempíři, knihař, 3 koláři, 3 kováři, 5 krejčích, lom, mlýn, modistka, 2 obchody s obuví, továrna na obuv, výroba pletené obuvi, 6 obuvníků, 3 obchody s ovocem a zeleninou, paliva, 3 pekaři, 2 pohřební ústavy, pojišťovna, 2 pokrývači, porodní asistentka, 10 rolníků, 5 řezníků, 3 sedláři, 9 obchodů se smíšeným zbožím, Spořitelna města Kolína, spořitelní a záložní spolek, stavební družstvo, stavební hmoty, sklad šicích strojů, štěrkovna, 5 švadlen, tesařský mistr, 3 trafiky, 3 truhláři, 2 velkostatky, 3 zahradnictví, 3 zámečníci, železářský obchod.\n\nV obci Poboří \"(314 obyvatel, samostatná obec se později stala součástí Plaňan)\" byly v roce 1932 evidovány tyto živnosti a obchody: hospodářské strojní družstvo, hostinec, 2 koláři, kovář, krejčí, 2 obuvníci, 14 rolníků, obchod se smíšeným zbožím, trafika, truhlář.\n\n\n\n\n\n\n\n\n\nMěstysem prochází silnice II/329 Křinec - Poděbrady - Pečky - Plaňany, kolem městyse vede silnice I/12 Praha - Kolín. Městys Plaňany leží na železniční trati 012 Pečky - Kouřim. Je to jednokolejná regionální trať, zahájení dopravy bylo roku 1882. Na území obce jsou železniční stanice \"Plaňany\" a železniční zastávka \"Plaňany zastávka\".\n\nV městysi měly zastávky příměstské autobusové linky Kolín-Plaňany-Kouřim \"(v pracovních dnech 11 spojů, o víkendu 2 spoje)\" a Kolín-Polní Voděrady-Plaňany-Radim \"(v pracovních dnech 1 spoj)\" . Zastávku pro Plaňany měly tyto dálkové autobusové linky:\n\nPo železniční trati 012 jezdilo v pracovní dny 14 párů osobních vlaků, o víkendu 9 párů osobních vlaků.\n\n"}
{"id": "88166", "url": "https://cs.wikipedia.org/wiki?curid=88166", "title": "Polepy (okres Kolín)", "text": "Polepy (okres Kolín)\n\nPolepy je obec ležící v okrese Kolín 3 km jižně od Kolína. Má obyvatel a jejich katastrální území má rozlohu 242 ha. V roce 2011 zde bylo evidováno 239 adres.\n\nPolepy leží v katastrálním území Polepy u Kolína o rozloze 2,42 km.\n\nPrvní písemná zmínka o obci pochází z roku 1343.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Polepy \"(425 obyvatel)\" byly v roce 1932 evidovány tyto živnosti a obchody: hostinec, kovář, obchod s mlékem, 2 mlýny, 3 rolníci, sadař, 2 obchody se smíšeným zbožím, trafika.\n\nDopravní síť\n\nVeřejná doprava 2011\n\n"}
{"id": "88167", "url": "https://cs.wikipedia.org/wiki?curid=88167", "title": "Když (rozcestník)", "text": "Když (rozcestník)\n\nPojem když může znamenat:\n\n\n"}
{"id": "88168", "url": "https://cs.wikipedia.org/wiki?curid=88168", "title": "Přilba (rozcestník)", "text": "Přilba (rozcestník)\n\nPřilba je obecně ochranná pokrývka hlavy\n\nSlovo přilba má i mnoho dalších významů:\n\n"}
{"id": "88169", "url": "https://cs.wikipedia.org/wiki?curid=88169", "title": "Bečváry", "text": "Bečváry\n\nBečváry jsou obec ležící v okrese Kolín, zhruba 12 km jihozápadně od Kolína a 9 km jihovýchodně od Kouřimi. V roce 2011 zde bylo evidováno 439 adres. Žije zde obyvatel. Protéká tudy říčka Bečvárka, která je pravostranným přítokem řeky Výrovky.\n\nBečváry je také název katastrálního území o rozloze 6,3 km².\n\nObec se skládá ze dvou nesousedících územních celků. Jeden je tvořen částmi Bečváry, Poďousy a Červený Hrádek; druhý částmi Horní Jelčany a Hatě.\n\nBečváry se poprvé připomínají v roce 1265, kdy patřily Horynovi z Bečvář. Ve 14. a 15. století byla ves rozdělena na několik dílů a na počátku 16. století se Bečváry staly součástí panství Červený Hrádek. V roce 1591 si Jaroslav Myška ze Žlunic zvolil Bečváry za své sídlo a při dvoře zbudoval tvrz. V roce 1627 však prodal Bečváry Janu Oktaviánovi Kinskému ze Vchynic, který je připojil k zásmuckému panství. Vzhledem ke své poloze na důležité komunikaci trpěly Bečváry během třicetileté války často přesuny vojsk. V důsledku toho zpustly a v roce 1654 se uvádějí v berní rule jako pusté. Panství koupil 3. ledna 1753 komorní rada Jan Jiří Hilleprand z Prandau, který ho 10. května 1763 prodal generálu Arnoštu Gideonu Laudonovi. Ten zde častěji pobýval až od roku 1773, kdy ukončil svou vojenskou kariéru. Za jeho vlády, snad i v souvislosti s náklady na stavbu zámku, došlo na panství k růstu robotních povinností. Proto se bečvárští poddaní aktivně účastnili v roce 1775 nevolnického povstání. V roce 1964 navštívil obec Nikita Sergejevič Chruščov.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Bečváry \"(776 obyvatel, poštovní úřad, telegrafní úřad, telefonní úřad, četnická stanice)\" byly v roce 1932 evidovány tyto živnosti a obchody: lékař, 2 nákladní autodopravy, cukrovar Bernard Mandelík, holič, 2 hostince, kolář, 3 kováři, 6 krejčí, mlýn, 3 obuvníci, pekař, pila Gusta Freund, stáčírna lahvového piva, 3 rolníci, 3 řezníci, sedlář, 4 obchody se smíšeným zbožím, spořitelní a záložní spolek v Bečvářích, studnař, 3 švadleny, tesařský mistr, 3 trafiky, 2 truhláři, obchod s uhlím, zámečník.\n\nV obci Červený Hrádek \"(485 obyvatel, poštovní úřad, telegrafní úřad, telefonní úřad, samostatná obec se později stala součástí Bečvárů)\" byly v roce 1932 evidovány tyto živnosti a obchody: 2 holiči, 2 hostince, kolář, kovář, krejčí, mlýn, 2 obuvníci, pekař, řezník, 3 obchody se smíšeným zbožím, spořitelní a záložní spolek pro Červený Hrádek, truhlář.\n\nVe vsi Hatě \"(131 obyvatel, samostatná ves se později stala součástí Bečvárů)\" byly v roce 1932 evidovány tyto živnosti a obchody: 7 rolníků, hostinec, trafika.\n\nV obci Poďousy \"(142 obyvatel, samostatná obec se později stala součástí Bečvárů)\" byly v roce 1932 evidovány tyto živnosti a obchody: hostinec, mlýn, pila, obchod se smíšeným zbožím, trafika.\n\nNejvýznamnější památkou obce je barokní zámek, který pro generála Laudona pozdně barokně přestavěl pražský architekt Jan Josef Wirch. V období socialismu sloužil zámek jako archiv ČSAV. V roce 2000 zámek koupil významný český hudebník Robert Kodym (skupiny Lucie a Wanastowi Vjecy), který nechal zámek opravit.\n\nU zámku byl kolem roku 1800 postaven nový zámek, který byl v roce 1982 pro špatný stav demolován.\n\nTechnickou památkou je Podbečvárský mMlýn.\n\nObec leží na silnici I/2 v úseku Říčany - \"Bečváry\" - Kutná Hora. Územím obce prochází i silnice II/125 v úseku Uhlířské Janovice - Červený Hrádek - Poďousy - Kolín. Dále jsou na území obce silnice III. třídy:\n\nObec Bečváry leží na železniční trati 014 Kolín - Uhlířské Janovice - Ledečko. Je to jednokolejná regionální trať, doprava byla zahájena roku 1900.\nVe stanici Bečváry se napojuje železniční trať 013 Bošice - Bečváry. Je to jednokolejná regionální trať, doprava byla zahájena roku 1882. Trať je od prosince 2006 bez pravidelné dopravy.\n\nZ obce vedly v roce 2011 autobusové linky např. do těchto cílů: Kolín, Kostelec nad Černými lesy, Praha, Říčany, Suchdol, Zásmuky , Kácov, Kolín, Uhlířské Janovice, Vlašim , České Budějovice, Kolín, Kouřim, Suchdol, Tábor, Uhlířské Janovice, Vlašim, Zásmuky .\n\nPo trati 014 stanicí Bečváry jezdilo v pracovních dnech 11 párů osobních vlaků, o víkendech 7 párů osobních vlaků.\n\n"}
{"id": "88170", "url": "https://cs.wikipedia.org/wiki?curid=88170", "title": "Bělušice (okres Kolín)", "text": "Bělušice (okres Kolín)\n\nBělušice jsou obec ležící v okrese Kolín asi 11 km severovýchodně od Kolína. Žije zde obyvatel. V roce 2011 zde bylo evidováno 131 adres.\n\nBělušice je také název katastrálního území o rozloze 2,55 km.\n\nPrvní písemná zmínka o obci pochází z roku 1356.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Bělušice \"(486 obyvatel)\" byly v roce 1932 evidovány tyto živnosti a obchody: výroba cementového zboží, 2 hostince, kolář, kovář, 2 krejčí, obchod s ovocem a zeleninou, 2 řezníci, 2 obchody se smíšeným zbožím, švadlena, trafika.\n\nDopravní síť\n\nVeřejná doprava 2011\n"}
{"id": "88172", "url": "https://cs.wikipedia.org/wiki?curid=88172", "title": "Břežany I", "text": "Břežany I\n\nBřežany I je obec ležící v okrese Kolín asi 9 km západně od Kolína. Žije zde obyvatel a její katastrální území má rozlohu 604 ha. V roce 2011 zde bylo evidováno 152 adres. Součástí obce je i vesnice Chocenice.\n\nBřežany I je také název katastrálního území o rozloze 2,96 km.\n\nPrvní písemná zmínka o obci pochází z roku 1088.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Břežany \"(přísl. Nové Město, 389 obyvatel)\" byly v roce 1932 evidovány tyto živnosti a obchody: obchod s dobytkem, družstvo pro rozvod elektrické energie v Břežanech, 2 hostince, kolář, kovář, 2 obuvníci, 7 rolníků, řezník, sadař, 3 obchody se smíšeným zbožím, Spořitelní a záložní spolek pro Břežany a Nové Město, Spořitelní a záložní spolek pro Břežany, 2 trafiky, truhlář, zednický mistr.\n\nV obci Chocenice \"(346 obyvatel, samostatná obec se později stala součástí Břežan)\" byly v roce 1932 evidovány tyto živnosti a obchody: družstvo pro rozvod elektrické energie v Chocenicích, 2 hostince, kolář, 2 kováři, obuvník, pekař, 3 rolníci, 3 obchody se smíšeným zbožím, Spořitelní a záložní spolek v Chocenicích, studnař, trafika, truhlář, zámečník.\n\nDopravní síť\n\nVeřejná doprava 2011\n"}
{"id": "88173", "url": "https://cs.wikipedia.org/wiki?curid=88173", "title": "Nitrox", "text": "Nitrox\n\nNitrox je jakákoliv směs plynů kyslíku a dusíku, včetně vzduchu (78% dusík, 21% kyslík, 1% zbytkové plyny). Při potápění se nicméně za Nitrox považuje směs, ve které obsah kyslíku přesahuje 21%, a to na úkor dusíku. \n\nSnížení dusíku ve směsi má následující efekt:\n\nPři potápění do hloubek vzrůstá okolní tlak vody, a zároveň s ním parciální tlak vdechovaného plynu. Nitrox snižuje nasycení potápěčova těla dusíkem. Zvýšení parciálního tlaku dusíku je pak menší, tj. potápěč může zůstat v určité hloubce déle než se vzduchem, aniž by musel absolvovat dekompresní zastávky.\n\nZvýšení parciálních tlaků se týká všech plynů v dýchací směsi, tj. i kyslíku. Kyslík ale při určitém parciálním tlaku začíná být pro člověka toxický. Čím více kyslíku je v dýchací směsi obsaženo, tím dříve je směs toxická. Maximální parciální tlak kyslíku používaný při rekreačním potápění je 160 kPa (1,6 bar). Na základě toho se stanovuje maximální operační hloubka.Pro potápění s Nitroxem je zapotřebí speciální kurz, který potápěči rozšiřuje jeho stávající kvalifikaci.\n\nNitrox se až na malé výjimky označuje jako EANx. EAN je anglická zkratka pro vzduch obohacený o kyslík (Enriched Air Nitrox) a za x se dosazuje procentuální zastoupení kyslíku. Tedy například EAN50 je nitrox s 50% kyslíku a 50%dusíku.\nVýcviková společnost ANDI (American Nitrox Divers International) používá pro Nitrox označení \"SafeAir\", toto označení nitroxu však přísluší pouze směsím připraveným podle vysokých standardů ANDI a ve schváleném středisku ANDI (ANDI facility).\n\nPro běžné potápění se nejčastěji používají tyto plyny:\n\nPro akcelerovanou dekompresi se standardně používá EAN50. V případě náročnější dekomprese se doplňuje čistým kyslíkem.\n\nZvýšené množství kyslíku má kromě výše zmíněné kyslíkové toxicity ještě jednu podstatnou nevýhodu. Tou je vysoká reaktivnost kyslíku s organickými tuky jež vyvolává prudké hoření až výbuch. Potápěčská výstroj přicházející do styku s nitroxovými směsmi o větším obsahu kyslíku než 40% (lahve, plicní automatika) tedy musí být kyslíkově kompatibilní a dokonale odmaštěna. Lahve plněné parciální metodou musejí být kyslíkově čisté i v případě, že výsledná směs obsahuje méně než 40% kyslíku. \n\nTaková výstroj musí být nezaměnitelně označena, aby nedošlo k její kontaminaci např. silikonovými tuky, které se běžně používají k lubrikaci ostatní potápěčské techniky. Standardně se nitroxová výstroj označuje kombinací žluté a zelené barvy s nápisem NITROX a popisem směsi u hrdla lahve.\n"}
{"id": "88175", "url": "https://cs.wikipedia.org/wiki?curid=88175", "title": "Církvice (okres Kolín)", "text": "Církvice (okres Kolín)\n\nCírkvice jsou obec ležící v okrese Kolín asi 21 km jihozápadně od Kolína a 5 km severozápadně od Uhlířských Janovic. Žije zde obyvatel a jejich katastrální území má rozlohu 245 ha. V roce 2011 zde bylo evidováno 99 adres.\n\nCírkvice leží v katastrálním území Církvice u Kolína o rozloze 2,45 km.\n\nPrvní písemná zmínka o obci pochází z roku 1400.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Církvice u Uhlířských Janovic \"(560 obyvatel, poštovní úřad)\" byly v roce 1932 evidovány tyto živnosti a obchody: 2 hostince, kovář, Družstevní lihovar a sladovna v Církvici, mlýn, obuvník, pekař, 10 rolníků, 2 obchody se smíšeným zbožím, švadlena, trafika, truhlář.\n\nDopravní síť\n\nVeřejná doprava 2011\n\n"}
{"id": "88176", "url": "https://cs.wikipedia.org/wiki?curid=88176", "title": "Žabonosy", "text": "Žabonosy\n\nŽabonosy jsou vesnice a obec ležící v okrese Kolín ve Středočeském kraji asi 14 km západně od Kolína. Mají obyvatel a jejich katastrální území má rozlohu 310 ha. V roce 2011 zde bylo evidováno 141 adres. Protéká tudy říčka Bečvárka, která je pravostranným přítokem řeky Výrovky.\n\nŽabonosy je také název katastrálního území o rozloze 3,1 km².\n\nPrvní písemná zmínka o obci pochází z roku 1352 a to v souvislosti s kostelem. Jelikož kostel je mnohem staršího založení, dá se předpokládat i mnohem starší původ obce. Prvními doloženými majiteli vsi jsou Bohuněk a Petr ze Žabonos v roce 1357 a zemani ze Žabonos se připomínají i po celé 15. století.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Žabonosy \"(521 obyvatel)\" byly v roce 1932 evidovány tyto živnosti a obchody: hospodářské stavební družstvo, 3 hostince, kolář, kovář, 2 krejčí, lom, 2 obchody s máslem a vejci, půjčovna mlátiček, mlýn, obchod s ovocem a zeleninou, 2 pekaři, pokrývač, 2 rolníci, 2 řezníci, sedlář, 3 obchody se smíšeným zbožím, 2 trafiky.\n\n\n\n\n\n\nDopravní síť\n\nVeřejná doprava 2011\n\n"}
{"id": "88177", "url": "https://cs.wikipedia.org/wiki?curid=88177", "title": "Ždánice (okres Kolín)", "text": "Ždánice (okres Kolín)\n\nŽdánice jsou obec v katastrálním území Ždánice u Kouřimi, v okrese Kolín asi 20 km západně od Kolína a 5 km od Kouřimi. Žije v nich obyvatel, katastrální území měří 10,52 km² a stojí v něm také samota Běšínov. V roce 2011 zde bylo evidováno 160 adres.\n\nObec vznikla v blízkosti slovanského hradiště, které leželo na temeni Ždánického vrchu. Jediným viditelným pozůstatkem zaniklého středověkého osídlení v těchto místech je kostel svatého Havla, zvaný Na Poušti. Pravděpodobně ve 14. století byla osada v okolí kostela opuštěna, a centrum osídlení se z neznámých důvodů přesunulo do prostoru dnešní vesnice. Obec Ždánice patřila do majetku kláštera cisterciáků v Sedlci, poté do majetku téhož řádu v Klášterní Skalici. V roce 1452 vesnici získalo město Kouřim až do roku 1623, kdy byly Ždánice odkoupeny knížetem Karlem z Lichtenštejna, a připojeny k černokosteleckému panství, jehož součástí byly až do zrušení poddanství v roce 1848. Obec se rozkládá okolo rybníka a podél silnice ve směru Praha – Kutná Hora. Všechny kulturní památky Ždánic se nacházejí přibližně 0,5 km západně od obce na úpatí Ždánického vrchu. Jedná se o kostel svatého Havla, bývalý památník Antonína Švehly a ždánické hradiště.\n\nJméno Ždánice se odvozuje od osobního jména zakladatele Ždán ve významu ves lidí Ždánových neboli Ždániců. V historických pramenech se název objevuje ve tvarech: Sdanicz (1305), Zdanycz (1352–1385), Czedlicz (1358), Sdyanycz (1405), Zdanice (1562, 1654), Zdanicz (1788), Ždánitz nebo Zdanitz (1844) a Ždanice (1848).\n\nZdejší kraj se stal sídlem kmene Zličanů. Vládli území po pravém břehu Vltavy, a to od Prahy až na východ země. Osídlili Kolínsko a Kouřimsko. Hlavním střediskem kmenového knížectví se stala Stará Kouřim. V první polovině 10. století se i v této oblasti projevovaly mocenské spory mezi jednotlivými slovanskými kmeny. Legendární podoby nabyl střet kouřimského knížete Radslava s pražským knížetem svatým Václavem, k němuž mělo dojít kolem roku 930 u Štolmíře nebo Přistoupimi. K výrazné porážce zdejších knížat však patrně došlo až v roce 936, kdy přemyslovský kníže Boleslav I. dobyl kouřimské hradiště.Další hradiště se nalézala v Hryzelích, v Doubravčanech, Tismicích, Přistoupimi a Klučově. Nelze přesně určit, kdy byla ves Ždánice založena. Pravděpodobně v 9. nebo v 10. století jako podhradí staroslovanského hradu, jehož zbytky dvojitých valů lze dodnes spatřit na kopci zvaném Panák (Ždáňák). Při budování obchvatové silnice byla nalezena raně středověká keramika z 9.–10. století. Z katastru obce pocházejí rovněž dva nálezy ojedinělých žárových hrobů, jejichž detailní podoba a vzájemná souvislost nejsou zřejmé. V první urně, objevené již v 19. století, se vedle spálených lidských kůstek nalézal i spálený kostěný hřeben. Druhá urna, nalezená v roce 1936, byla překryta mísou.\n\nVe 13. století daroval ves Ždánici i s příslušenstvím král Přemysl Otakar II. cisterciáckému klášteru v Sedlci u Kutné Hory, což je první písemná zpráva o obci. Král Václav II. 17. července 1305 tento dar potvrdil. Roku 1344 dal král Jan Lucemburský hrad Kostelec nad Černými lesy výměnou za Náchod panu Ješkovi z Náchoda a jeho synovi. Za vlády Karla IV. vlastnil Ždánice Ješek, který je prodal Dětřichu z Portic, biskupu mindenskému. V roce 1357 se Dětřich rozhodl založit cisterciácký klášter ve Skalici, později zvané Klášterní. Několik let nato byl zvolen arcibiskupem magdeburským a z Čech natrvalo odešel. Základní kámen kláštera byl položen 13. října 1357 a slavnosti se zúčastnil sám císař Karel IV. Ves byla roku 1357 společně s dalšími statky darována nově založenému klášteru v Klášterní Skalici.\n\nV dubnu 1421 obsadili a dobyli klášter pražští husité a lze předpokládat, že tehdy bylo zničeno i skalické opatství. Klášterní statky připadly Kouřimi. Po husitských válkách daroval císař Zikmund ves Ždánice Volfratovi z Radimi jako odměnu za válečné služby. Roku 1452 připsal král Jiří z Poděbrad ves Ždánice městu Kouřim. Měšťané si ze Ždánic do Kouřimi postavili vodovod.\n\nRoku 1620 propadlo všemi svými statky město Kouřim a tak i ves Ždánice s lesy a tři rybníčky královské komoře. Roku 1623 koupil ves kníže Karel z Lichtenštejna a připojil ji ke kosteleckému panství. Během třicetileté války roku 1637 bylo ve vsi 12 osedlých. Po třicetileté válce se roku 1654 popisuje stav v berní rule takto: 13 sedláků, 3 chalupníci, 2 zahradníci.\n\nTřicetiletá válka zpustošila zdejší kraj, některé obce byly vypáleny jako např. Tismice, Plaňany, Liblice nebo Přistoupim. Ždánice, tehdy ještě celé ukryté v údolí, měly štěstí, a zůstaly válečné zhouby ušetřeny.\n\nOd roku 1730 připadla ves k plaňanskému panství. Roku 1740 se stavěla nová silnice Praha–Kolín, která vedla přes Plaňany. Jelikož Ždánice patřily k plaňanskému panství, museli zdejší poddaní robotovat na stavbě.\n\nRoku 1770 probíhalo za vlády Marie Terezie sčítání lidu a číslování budov. Roku 1775 se vzbouřili sedláci na Kostelecku, vyjednávali úlevu na robotě. Do roku 1800 bylo v obci 51 popisných čísel.\n\nV letech 1800–1824 se obec rozšířila na 60 čísel popisných. V roce 1848 bylo spočteno 524 obyvatel v 63 číslech popisných, průměrně bydlelo 8–9 lidí v jednom domě. Roku 1877 byla postavena nová škola.\n\nRozhodující bitva mezi Rakouskem-Uherskem a Pruskem, která se konala roku 1866 u Hradce Králové, skončila porážkou Rakouska. Obyvatelé Ždánic se báli vpádu pruských vojsk a rozkrádání majetku, proto se rozhodli ukrýt v blízkých lesích, vzali s sebou koně i dobytek. Nejprve vjeli do Ždánic pruští červení husaři po nich přišla pěchota v modrých uniformách. Vojáci měli dostatek zásob, proto nemuseli nikomu nic zabavovat, a lidé se mohli bezpečně vrátit z okolních lesů domů. Armáda se na nějaký čas ubytovala ve Ždánicích, plukovní štáb u Kurelů v čp. 21, u Voseckých byla vojenská káznice. K místním obyvatelům se vojáci chovali vcelku slušně, jak uvádějí záznamy v kronice.\n\nKonec 19. století a první polovina 20. století byly ve znamení rozkvětu obce. Proběhla zde elektrifikace, stavba vodovodu, obec měla vlastní školu. V roce 1932 bylo v obci 568 obyvatel, autodoprava, biograf Sokol, Sokol, 2 hostince, 2 kováři, 2 krejčí, 2 obuvníci, pila, řezník, 4 obchody se smíšeným zbožím, švadlena, trafika, 2 truhláři, velkostatek.\n\nŽdánický kronikář zmiňuje odkaz na článek v časopise Moravská Orlice, který vyšel v polovině července roku 1914. Cituje totiž francouzské noviny z 15. září 1912, kde prohlásil jeden vysoce postavený zednář o rakouském následníku trůnu: „Je to zdatný chlapík. Škoda, že je odsouzen. Zemře na stupních trůnu.“ Tato předpověď se 28. června 1914 vyplnila. Vypukla první světová válka a všichni schopní muži ve věku 18–50 let museli na frontu.\n\nZe Ždánic muselo narukovat 24 svobodných mladíků a 26 ženatých. Bohuslav Kulhavý, Jaroslav Nehasil, Václav Kosina, Václav Pokorný, Josef Křivan, Antonín Vomáčka, Josef Piták, Jan Kubelka a Josef Sýkora padli do ruského zajetí, někteří z nich se vrátili jako ruští legionáři. Kronika uvádí, že František Paděra byl zajat na italské frontě a stal se italským legionářem. První světová válka si vyžádala ze Ždánic minimálně deset obětí. Ti, co přežili, vrátili se ranění a nemocní. Václav Holub a Jan Zedník byly během války převezeni a pohřbeni na místním hřbitově.\n\nK válečným účelům se zabavovaly zvony, zdejší obětí se stal zvon z kostela sv. Havla zvaný Markyta a zvon na zvoničce.\n\nDne 20. dubna roku 1922 byl slavnostně odhalen pomník padlých postavený u státní silnice při pěšince vedoucí ke Lhotkám. Pomník představuje lva, který tiskne dvouhlavého orla. Roku 1923 proběhla elektrifikace obce, roku 1924 pak výstavba sokolovny. V roce 1927 se v obci nacházelo 115 čísel a 565 obyvatel. Rok 1929 byl ve znamení výstavby místního vodovodu.\n\nV roce 1932 bylo v obci 568 obyvatel a byly evidovány tyto živnosti a obchody: autodoprava, biograf Sokol, 2 hostince, 2 kováři, 2 krejčí, 2 obuvníci, pila, řezník, 4 obchody se smíšeným zbožím, švadlena, trafika, 2 truhláři, velkostatek.\n\nV místní sokolovně se pravidelně hrála divadelní představení.\n\nTěsně před koncem druhé světové války, na jaře 1945, museli všichni mladí zemědělci na frontu kopat zákopy pro ustupující německou armádu. Ze Ždánic byli vysláni do Rakouska.\n\nV roce 1946 byl Švehlův památník přetvořen na památník obětem druhé světové války a 6. července odhalen. Byl věnován lidem, kteří zahynuli za okupace, na popravištích nebo v plynových komorách.\n\nV padesátých letech 20. století probíhala na venkově kolektivizace, znárodňování a zakládala se jednotná zemědělská družstva. Ve Ždánicích vzniklo JZD 1. ledna 1953.\n\nV roce 1952 přebíral místní národní výbor statky do své správy. Kromě tří malozemědělců postupně vstoupila celá obec. Obec také předala do správy JZD veškeré své pozemky, pastviny a sady.\n\nV první polovině roku 1980 byla dokončena stavba nové šesti bytovky a v závěru roku druhé. V roce 1982 se vedly spory o přemístění památníku obětí fašismu do Kolína. Z památníku byla odstraněna jména padlých a zároveň změněn nápis na oblouku. Původní nápis: \"„Vám, kdož jste pro vlast trpěli a umírali, z vděčnosti národa na paměť a k výstraze.“\" byl změněn na \"„Obětem fašismu a padlým bojovníkům v boji za svobodu 1938–1945.“\"\n\nPo roce 1989 se obec navrátila ke kulturnímu životu, který byl do druhé světové války běžnou součástí místních zvyků. Pravidelně se pořádají kulturní akce pro občany: karneval, dětský den, mikulášská nadílka, rozsvěcení vánočního stromu, pálení čarodějnic, na místním hřišti se konají fotbalová utkání. V letech 2014–2015 proběhla v obci výstavba tlakové kanalizace.\n\nObec Ždánice se nachází v kolínském okrese zhruba 30 kilometrů východně od Prahy a 20 kilometrů na západ od Kolína při hlavní silnici vedoucí z Prahy do Kutné Hory. Ždánice leží na úpatí návrší, které odděluje Českobrodsko a Černokostelecko od Kouřimska. Nade vsí vystupuje vrch Ždáňák (častěji používané: Panák), na jehož vrcholku je postaven monumentální žulový památník ve tvaru podkovy. Starší část obce se rozkládá po obou březích potoka Oharky, který vyvěrá v lese nad obcí a v Kouřimi se vlévá do potoka Výrovky. Uprostřed vsi je nevelký rybník napájený ze dvou studánek.\n\nV katastru obce je na povrchu země červinka a pod ní opuka, v níž se na některých místech nacházejí zkameněliny. Na severním okraji katastru jsou pod ornicí mohutné vrstvy písku. V západní části katastru se nachází červená žula břidličnatá a v kopci nad obcí slepenec červené ruly. Opuka sloužila obyvatelstvu obce jako dobrý stavební materiál. Donedávna se těžil i písek v malé pískovně za vsí. Nedaleko pískovny se nachází rybník sv. Prokopa, u kterého se nachází část Ovocné stezky. Nadmořská výška se v obci pohybuje okolo 320 metrů, kostel leží v nadmořské výšce 350 metrů. Nejnižší místo katastru se nachází ve výšce 280 metrů při hranicích toušického katastru. Nejvyšší místo dosahuje výšky 400 metrů na vrcholu kopce Ždáňáku.\n\nVýměra Ždánic je 1051 ha, z toho je 213 ha lesa, 793 ha zemědělské půdy a 7 ha zastavěných ploch, ostatní je půda neplodná, cesty a rybník. Ždánický katastr sousedí na severu s katastrem kouřimským, na východu s toušickým a doubravčanským, na jihu s malotickým katastrem a na západě přiléhá ke katastru obcí Krymlov a Oleška.\n\nKouřimská tabule je geomorfologický okrsek ve střední a jihovýchodní části Českobrodské tabule ležící v okresech Kolín a Nymburk ve Středočeském kraji. Okrsek Kouřimská tabule (dle značení Jaromíra Demka VIB–3E–4) náleží do celku Středolabská tabule a podcelku Českobrodská tabule. Dále se člení na geomorfologické části Chrásteckou na severu a Malotickou na jihu.\n\nTabule sousedí s dalšími okrsky Středolabské tabule (Čelákovická pahorkatina na severozápadě, Sadská rovina na severu, Kolínská tabule na východě, Bylanská pahorkatina na západě) a s celky Benešovská pahorkatina na západě a Hornosázavská pahorkatina na jihovýchodě.\n\nDějiny územněsprávního začleňování zahrnují období od roku 1850. V chronologickém přehledu je uvedena územně administrativní příslušnost obce v roce, kdy ke změně došlo:\n\n\nŽdánice jsou obklopeny ovocnými sady, ale ovocnářská tradice nesahá hlouběji do minulosti, jejich zakládání spadá většinou do druhé poloviny 20. století. Jako v jiných vesnicích na Kouřimsku i ve Ždánicích zde na jednotlivé selské a chalupnické usedlosti navazovaly menší či středně velké zahrady s výsadbami ovocných stromů. Rozlehlejší ovocný sad, který byl v minulosti v majetku záduší a ve správě vrchnosti, obklopoval o samotě stojící kostel svatého Havla se hřbitovem. Pole v okolí vesnice byla vesměs využívána k pěstování obilí, nacházely se zde i louky, pastviny a poměrně rozsáhlé lesní porosty.\n\nObcí prochází silnice I/2 v úseku Říčany – Kutná Hora a silnice II/334 v úseku Kouřim – Horní Kruty. Dále zde vedou silnice III. třídy III/33324 ze silnice I/2 na Krymlov a III/33326 Malotice–Toušice.\n\nV obci má zastávku několik linek PID a SID: 381, 382, 387, 421, 959. Železniční trať ani stanice na území obce nejsou.\n\nFiliální kostel svatého Havla býval ve 14. století farním, podací právo k němu vykonával klášter Skalický, jemuž Ždánice náležely. V 16. století zde působili utrakvističtí faráři. Z nich byl znám pouze Ondřej z Rokycan, který byl nejprve vikářem v Kouřimi, ve Ždánicích byl farářem kolem roku 1520. V roce 1677 byl doložen pobyt poustevníka. Později zde fara zanikla a kostel náležel do roku 1787 k chrámu v Krůtech, potom byl přidělen k Maloticím. Roku 1879 zchátral tak, že musel být pro veřejnost uzavřen. V letech 1888–1890 byl opraven a přestavěn do současné podoby. Vnitřní zařízení dostal až v roce 1890. Opravený kostel byl pak dne 14. září 1890 o svátku Panny Marie od vikáře Antonína Dlaska, děkana v Kouřimi, u přítomnosti 10 kněží z okolí a velikého počtu věřících benedikován. . Oprava věže proběhla v roce 1903. Jedná se o jednolodní obdélný kostel s trojboce uzavřeným presbytářem. Po severní straně přiléhá hranolová věž postavená z opukového lomového kamene a zakončená cibulovitou střechou krytou šindelem. Vrchol věže zdobí dvojitý železný kříž a v přízemí se nachází sakristie. Okna jsou obdélná, půlkruhově uzavřená. Loď i presbytář jsou kryty zrcadlovým stropem, prostor odděluje triumfální půlkruhový oblouk. Hlavní oltář byl od řezbáře J. Stoklasy st. z Jičína a měl uprostřed obraz svatého Havla od Ludvíka Bernarda. Po stranách se původně nacházely sochy sv. Petra a Pavla z roku 1761 snad od řezbáře J. Clema z Prahy.\n\nDo současnosti se dochovala dřevěná kazatelna umístěná při levé straně triumfálního oblouku, kruchta s varhany z roku 1891 a zpovědnice. V pamětní knize obce Ždánice lze dohledat, že interiér kostela býval mnohem bohatší: na oltáři se nacházelo 12 pozlacených svícnů, na stěnách obrazy Panny Marie a sv. Josefa, ze stropu visel osmiramenný mosazný lustr a na jižní stěně kostela byla zavěšena skříň se soškou Panny Marie, kterou nosily družičky na pouť do Staré Boleslavi. Ve věži byly před první světovou válkou ještě 2 větší zvony a jeden malý tzv. klekáníček. Zachoval se pouze větší zvon \"Marie\", zhotovený roku 1685 mladoboles­lavským zvonařem \"Janem Pricqueiem\" (rovněž autor zvonů v Kouřimi). Na zvonu jsou reliéfy korunované Panny Marie s malým Ježíšem, Panna Maria se sv. Janem Evangelistou, postava svatého Havla a český nápis: \"LETA PANE 1685 TENTO ZWON GEST SLYTY KE SZTI A CHWALE BOZI A BLAHOSLAWENE MARYGI A S(WATEHO) HAWLA / ZA SPRAWY KOSTELNIKV TOTIZ WACLAWA WOSECKYHO A PAWLA KLYMI OBAUCH SOUSEDU / I(OANNES) P(RICQUEY) W\".\n\nKostel má jednoduchou fasádu s nárožními lizénami a obloučkovým vlysem pod střešní římsou. Dnes filiální kostel spadá pod správu Římskokatolické farnosti Kostelec nad Černými lesy Kolínského vikariátu.\n\nRoku 1844 byl vztyčen na vrcholu kopce 13 m vysoký sloup z pískovcových kvádrů jako upomínka na robotu, kdy zdejší nevolníci dokončili císařskou silnici Praha-Kutná hora. Roku 1935 dorost zdejší agrární mládeže dal popud k výstavbě památníku nejpřednějšímu politiku strany, Antonínu Švehlovi. Na svatého Václava téhož roku byl položen základní kámen, následujícího roku pomník předán veřejnosti. Pomník byl postaven z dobrovolných sbírek a příspěvků hospodářských záložen, práci provedli zdarma zdejší lidé. Autorem projektu byl Otakar Koutský, busta je od akademického sochaře Cyrila Zatloukala, žáka profesora Kafky. Železobetonový polokruh dlouhý 25 m byl nesen šesti žulovými sloupy a nesl nápis: TĚM, KDO SE ZASLOUŽILI O HOSPODÁŘSKOU A POLITICKOU SVOBODU ZEMĚDĚLSKÉHO LIDU. Na každém sloupu byla bronzová destička se jménem zasloužilého činovníka strany a Švehlova spolupracovníka. Z Kouřimska pocházeli Jan Antonín a Adolf Prokůpek, dále Stanislav Kubr, Alfons Šťastný, Otakar Srdínko, Bohumír Bradáč. Ve středu pomníku stál dvoumetrový blok z leštěné žuly se Švehlovou bustou. Odhalení se zúčastnilo na 5 tisíc lidí v čele s předsedou sněmovny Malypetrem a ministry Zadinou, Černým a Beranem. Roku 1939 pomník Němci zrušili, busta a mosazné destičky se jmény zmizely. Sochař Zapletal strávil 6 let v nacistických a koncentračních táborech. Roku 1945 byl památník přejmenován na Památník obětí fašismu Kolínska, Českobrodska a Kouřimska. Jména obětí pak byla vytesána do žulového obelisku. Roku 1948 byla jména odstraněna, protože obsahovala i židovské oběti nacismu. V letech 1978–1982 se snažil okresní národní výbor Kolín o zrušení celého památníku, protože nereprezentoval dělnické hnutí. Tomu se Ždáničtí vzepřeli a zrušení nedopustili. Roku 1989 byl památník obcí Ždánice pietně upraven. Památník dnes symbolizuje pohnuté události 20. století.\n\nNa okraji planiny klesající od východu ke vsi se v poloze Na Hradišťatech (též Na Šancích) nalézá hradiště. Jednalo se patrně o jednodílný objekt o výměře zhruba 10 hektarů, původně snad po celém obvodu opevněný zdvojeným valem a příkopem. Většina opevnění byla zničena již v 19. století. Jeho stopy byly ověřeny geofyzikálním měřením při archeogeofyzikálním měření pod vedením RNDr. Romana Křivánka \"(1998-2000)\". Nejlépe se dochovalo opevnění ve dvou liniích na zalesněném jižním a jihozápadním svahu. Hradiště dosud nebylo archeologicky zkoumáno, chybějí přesvědčivé doklady o jeho datování.\n\nCentrální funkce hradiska kouřimského, zasahujícího svou pravomocí jistě do širokého okolí k terénnímu zlomu ždánicko-lipanskému směrem k Radimi, k Hryzelům a k Posázaví, je patrná z rozlohy i kumulace osídlení. Stará Kouřim nám v době svého plného rozvoje představuje svérázný typ slovanského hradiště, jehož funkce vyžadovala opevnění enormní rozsáhlé plochy, rozčleněné ve tři hradní areály. Rozsahem 40 ha celkové plochy se řadí mezi největší česká hradiska a tím také mezi největší středoevropská slovanská hradiska vůbec. V plné míře s typem kouřimským souhlasí však jediné hryzelské hradiště. Zato hradisko ždánické, zatím bez dokladového materiálu, představuje starobylejší typ jednoduchého prstencového opevnění charakteru českobrodských hradisk typu klučovského. \n\nKopec Panák u Ždánic, dominanta kraje, byl původně zlickým slovanským sídlištěm. Pod ním se táhne bájná Prokopova Čertova brázda z Chotouně do Sázavy. Podle legendy ji vyoral čert, kterého do pluhu zapřáhl sv. Prokop. Jedná se o zemní linii dlouhou 21 km. Místy zřetelná horizontální prohlubeň, která je i na mapách označena jako Prokopova brázda, spojuje dva body světcova života. Začíná u velké mohyly v místě narození a končí v místě Prokopova usídlení a smrti, tedy kousek od jím založeného Sázavského kláštera. Odborné názory tvrdí, že není pouhým geologickým zlomem, ale je pokládána za lidské dílo. Cesta Čertovou brázdou bývala poutní, mnohdy byla uložena jako pokání hříšníkům. Dochoval se záznam o sedlákovi, jenž po sedm let chodil brázdou z Chotouně do Sázavy, aby odčinil nějaké provinění.\n\nUž roku 1903 se ji pokusil systematicky prozkoumat jeden ze zakladatelů Podlipanského muzea v Českém Brodě Jozef Miškovský, neboť si uvědomil, že starobylá trasa nenávratně zaniká. Další průzkumy pak navázaly na myšlenku, že se nejedná o geologický útvar, ale o povrchový jev, jenž nenavazuje na zlomy v hlubších vrstvách hornin. Příkop o průměrné šířce kolem 14 metrů, s rovným dnem a šikmo se svažujícími stěnami, zahloubený 2 až 6 metrů pod úroveň terénu, který se táhl v délce 21 km přes kopce a údolí, jen s mírnými zatáčkami, ale v podstatě téměř po přímce, je tedy dílem našich dávných předků.\n\nTuto myšlenku potvrzuje i vedoucí archeologického výzkumu na Staré Kouřimi Miloš Šolle: Na přírodní terénní zlom, oddělující dvě nestejně vysoká krajinná pásma navazuje od Lipan k Chotouni terénní rýha tzv. Čertova brázda, která však bezprostřední odůvodnění v geologickém podloží nemá, a u níž lze myslit na opatření komunikační na případnou cestu nebo vymezující příkop, jehož funkci však nelze určit. Od Staré Kouřimi na severovýchod nastupuje zcela odlišná krajinná oblast labské roviny.\n\nPřed několika lety se archeolog Jiří Bernat a badatel Milan Štědra rozhodli, že všechny dochované úseky Čertovy brázdy detailně prozkoumají. Autem i pěšky asi rok křižovali toto rozlehlé území. Navázali tak na výzkum, který před více než sto lety uskutečnil Jozef Miškovský – významný novinář, spisovatel a historik z Českého Brodu. Ten brázdu procházel společně s vojenským topografem Hanušem Kuffnerem. Spolu vytvořili mapu brázdy a došli k závěru, že muselo jít o dávnou komunikaci.\n\n\nŽdánice jsou součástí Středočeské ovocné stezky, která vede mírně zvlněným okrajem Polabské nížiny mezi Kolínem a Českým Brodem. Trasa měří celkem 72 km, je vedená po polních cestách a silnicích převážně III. třídy a je značena žlutým dopravním značením pro cyklotrasy s logem stezky. Ovocná stezka vede podél udržovaných sadů a míst, kde lze na podzim ochutnat ovoce, mošty nebo křížaly. \n\n\n"}
{"id": "88178", "url": "https://cs.wikipedia.org/wiki?curid=88178", "title": "Žiželice (okres Kolín)", "text": "Žiželice (okres Kolín)\n\nŽiželice jsou obec ležící v okrese Kolín asi 20 km severovýchodně od Kolína. Mají obyvatel a jejich katastrální území má rozlohu 1859 ha. V roce 2011 zde bylo evidováno 720 adres. Součástí obce jsou i vesnice Hradišťko II, Končice, Kundratice, Loukonosy, Pod Vinicí a Zbraň.\n\nŽiželice leží v katastrálním území Žiželice nad Cidlinou o rozloze 5,28 km².\n\nPrvní písemná zmínka o obci pochází z roku 1052, kdy se nazývala \"Villa Zuzelic\". Již ve 13. století byl vystavěn první kostel sv. Prokopa. Roku 1299 ves od krále Václava II. získal Dětoch z Hradištka a právem emfyteutickým založil opevněné sídlo (\"oppidum\").. K hradu nazývanému Hradištko, příslušela obec jako centrum celého panství žiželického. Kolem poloviny 14. století patřila Petrovi z Rožmberka, který dal roku 1348 přestavět kostel, a po něm jeho synovi Oldřichovi. Rožmberské statky dobyli roku 1420 pražští husité. Hynek z Valdštejna a jeho synové Žiželice vlastnili do roku 1493, kdy je prodali králi Vladislavovi II. Jagellonskému. Jeho syn Ludvík Jagellonský Žiželice roku 1517 dal spolu s dalšími 15 vesnicemi do zástavy Zdeňku Lvovi z Rožmitálu a od něj je roku 1518 koupil Burian Trčka z Lípy. Dále se zástavní držitelé střídali až do roku 1547, kdy poslední z nich, Jan z Pernštejna, zástavu vrátil králi Ferdinandovi I., a ten statky spojil s panstvím Chlumec nad Cidlinou\n\nV 18. století byla postavena budova radnice. Obec dvakrát vyhořela: v letech 1799 a 1833.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe městě Žiželice \"(1525 obyvatel)\" byly v roce 1932 evidovány tyto živnosti a obchody:\nVe vsi Hradištko \"(přísl. Rozehnaly, 471 obyvatel, samostatná obec se později stala součástí Žiželic)\" byly v roce 1932 evidovány tyto živnosti a obchody: družstvo pro rozvod elektrické energie v Hradišťku, 2 hostince, 2 kováři, krejčí, 2 mlýny, obuvník, pokrývač, 2 obchody se smíšeným zbožím, spořitelní a záložní spolek pro Hradišťko, 3 tesařští mistři, trafika.\n\nVe vsi Končice \"(přísl. Zbraň, 493 obyvatel, katol. kostel, samostatná ves se později stala součástí Žiželic)\" byly v roce 1932 evidovány tyto živnosti a obchody: rolnické skladištní družstvo, mláticí družstvo, 3 hostince, kovář, 2 obuvníci, rolník, 2 obchody se smíšeným zbožím, spořitelní a záložní spolek pro Končice, trafika.\n\nVe vsi Kundratice \"(přísl. Bílé Vchynice, Rasochy, Tetov, 1103 obyvatel, samostatná obec se později stala součástí Žiželic)\" byly v roce 1932 evidovány tyto živnosti a obchody: 6 hostinců, kamnář, 5 rolníků, 4 obchody se smíšeným zbožím, 2 spořitelní a záložní spolky, švadlena, 4 trafiky.\n\nVe vsi Loukonosy \"(325 obyvatel, samostatná ves se později stala součástí Žiželic)\" byly v roce 1932 evidovány tyto živnosti a obchody: družstvo pro rozvod elektrické energie v Loukonosích, hostinec, kolář, kovář, rolník, 2 obchody se smíšeným zbožím, trafika, truhlář.\n\n\n\nDopravní síť\n\nVeřejná doprava 2011\n\n"}
{"id": "88179", "url": "https://cs.wikipedia.org/wiki?curid=88179", "title": "Báze", "text": "Báze\n\nBáze znamená (knižně a odborně) základ, základna, podklad, východisko: \n"}
{"id": "88180", "url": "https://cs.wikipedia.org/wiki?curid=88180", "title": "Matka vlast volá", "text": "Matka vlast volá\n\nMatka Vlast volá () je monumentální socha stojící nad ruským Volgogradem. Je součástí Památníku Bitvy o Stalingrad na návrší zvaném Mamajova mohyla (rusky \"Мамаев курган\"); pod tímto názvem je také památník všeobecně znám. V roce 1967 to byla největší socha na světě. Nyní jde o největší sochu v Evropě a největší sochu ženy na světě, bráno bez podstavce.\n\nMatka Vlast je zpodobněna jako antická bohyně vítězství Níké – vpřed kráčející žena v rozevlátém rouchu, ve zdvižené pravé ruce svírající meč. Je to alegorie Vlasti, volající své syny do boje s nepřítelem. Celková výška sochy činí 85 metrů, postava na výšku 52 metry a další 33 metry její meč. Dílo vytvořili sochař J. V. Vučetič a inženýr N. V. Nikitin.\n\nUrčitá nejistota dosud panuje ohledně postavy, která byla předlohou monumentálního díla. Coby možné inspirace jsou zmiňovány tři ženy: atletka Nina Dumbadze, která se jako jedna z prvních sovětských sportovkyň mohla prosadit na mezinárodním fóru, manželka sochaře Vera Vučetičová a, jak se nedávno ukázalo, šestadvacetiletá servírka restaurace \"Volgograd\" Valentina Izotovová.\n\nNa jaře 2017 začne komplexní program obnovy památníku v ceně dvou miliard rublů, který potrvá rok a půl. Všechny vzniklé trhliny musí být opraveny a více než 6 000 m² betonového povrchu bude obnoveno.\n\nMamajova mohyla je dominantní výšina západně od jihoruského města Volgogradu, dříve známého jako Stalingrad (až do roku 1925 se město jmenovalo \"Caricyn\"). Podle pracovníků muzea pochází název od turkického pojmenování pahorku či výšiny.\n\nCelé toto místo je velmi symbolické z hlediska průběhu druhé světové války, protože o Mamajovo návrší byly v průběhu Stalingradské bitvy (podzim 1942 – zima 1943) sváděny velmi urputné boje. Na pahorku byl po druhé světové válce vybudován rozsáhlý památník bitvy u Stalingradu. Od paty kopce až k samotné soše vede přesně 200 schodů, které mají symbolizovat počet dní trvání bitvy o Stalingrad. Součástí památníku je i masový hrob neznámých sovětských vojáků.\n\nCelý památník byl budován od roku 1959. Slavnostně otevřen byl 15. října 1967. Na jeho vzniku měl svůj podíl i legendární velitel obrany Stalingradu maršál SSSR Vasilij Ivanovič Čujkov, který je zde (jako jediný ze všech maršálů Sovětského svazu) také pohřben.\n\nNavíc právě toto návrší, jako jedno z míst nejurputnějších bojů celé bitvy, je považováno za jedno ze symbolických míst, kde došlo k zásadnímu obratu v průběhu druhé světové války vůbec.\n\nDo památníku byla v roce 1970 umístěna časová kapsle s posláním pro potomky s požadavkem na otevření v roce 2045 při 100letém výročí vítězství nad nacistickým Německem. Kapsle je umístěna pod sochou na Náměstí hrdinů na levé části první zdi od bazénu směrem k soše, vlevo od dalších pěti větších tmavých desek. Text na desce: „\"Zde byla uložena 9. května 1970 v den 25. výročí vítězství sovětského národa nad fašistickým Německem kapsle s poselstvím pracujícího lidu města hrdiny Volgogradu a veteránů Velké vlastenecké války k potomkům. Otevřete 9. května 2045 v den stoletého výročí vítězství na fašistickým Německem\"“\".\" \n\n\n"}
{"id": "88183", "url": "https://cs.wikipedia.org/wiki?curid=88183", "title": "Libodřice", "text": "Libodřice\n\nLibodřice jsou obec ležící v okrese Kolín. Mají obyvatel a jejich katastrální území má rozlohu 591 ha. V roce 2011 zde bylo evidováno 121 adres.\n\nLibodřice je také název katastrálního území o rozloze 5,91 km.\n\nPrvní písemná zmínka o obci pochází z roku 1266, kdy zde měl majetek Milhost z Libodřic.\n\nV chronologickém přehledu je uvedena územně administrativní příslušnost obce v roce, kdy ke změně došlo:\n\nŽivnosti a obchody uvedené v adresáři firem z roku 1932 pro obec Libodřice, kde žilo 625 obyvatel: holič, 2 hostince, kolář, kovář, krejčí, 2 půjčovny mlátiček, 2 pekaři, obchod s lahvovým pivem, porodní asistentka, 2 rolníci, řezník, 3 obchody se smíšeným zbožím, švadlena, trafika, 2 truhláři, velkostatek.\n\n\n\n\n\n\n\n"}
{"id": "88185", "url": "https://cs.wikipedia.org/wiki?curid=88185", "title": "Drahobudice", "text": "Drahobudice\n\nDrahobudice je obec ležící v okrese Kolín, 13 km na jih od Kolína v nadmořské výšce 350 metrů. Žije zde obyvatel a jejich katastrální území má rozlohu 554 ha. V roce 2011 zde bylo evidováno 107 adres. Obcí prochází železnice vedoucí z Kolína do Ledečka. V obci se nachází chovný rybník a hasičská nádrž, která je využívána také jako koupaliště.\n\nDrahobudice je také název katastrálního území o rozloze 5,54 km.\n\nJméno Drahobudice je odvozeno od osobního jména \"Drahobud\" (ves lidí Drahobudových). První písemná zmínka o obci pochází z roku 1338. V roce 1429 držel Drahobudice Boleslav z Drahobudic, který dal ve vsi vybudovat tvrz. V roce 1438 se obec nacházela v držení Mikuláše Popela z Vesce. Okolo roku 1508 byly Drahobudice koupeny ke Hrádku, při kterém zůstaly až do roku 1564, kdy v tomto roce dostal Drahobudice Václav Myška ze Žlunic, který je v roce 1593 prodal svému bratrovi Jaroslavu Myškovi ze Žlunic. Po třicetileté válce (1618–1648) byly Drahobudice zpustošeny. Roku 1669 byla založena část Bílkov.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Drahobudice \"(přísl. Bílkov, 416 obyvatel, katol. kostel)\" byly v roce 1932 evidovány tyto živnosti a obchody: družstvo pro rozvod elektrické energie v Drahobudicích, 2 hostince, kolář, 2 kováři, obuvník, 2 porodní asistentky, rolník, 2 obchody se smíšeným zbožím, spořitelní a záložní spolek pro Drahobudice, 2 švadleny, trafika, truhlář\n\n\nDopravní síť\n\nVeřejná doprava 2011\n\n\n"}
{"id": "88186", "url": "https://cs.wikipedia.org/wiki?curid=88186", "title": "Ovčáry (okres Kolín)", "text": "Ovčáry (okres Kolín)\n\nOvčáry jsou obec ležící v okrese Kolín asi 5 km severovýchodně od Kolína. Mají obyvatel a jejich katastrální území má rozlohu 1032 ha. V roce 2011 zde bylo evidováno 349 adres.\n\nOvčáry leží v katastrálním území Ovčáry u Kolína o rozloze 10,38 km.\n\nPrvní písemná zmínka o obci pochází z roku 1273.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Ovčáry \"(1103 obyvatel, katol. kostel, sbor dobrovolných hasičů)\" byly v roce 1932 evidovány tyto živnosti a obchody: holič, 3 hostince, klempíř, 2 koláři, kovář, 2 krejčí, výčep lihovin, malíř, mlýn, obuvník, pekař, porodní asistentka, rolník, 2 řezníci, 6 obchodů se smíšeným zbožím, trafika, 2 truhláři, zámečník.\n\n\nDopravní síť\n\nVeřejná doprava 2011\n"}
{"id": "88187", "url": "https://cs.wikipedia.org/wiki?curid=88187", "title": "Svojšice (okres Kolín)", "text": "Svojšice (okres Kolín)\n\nSvojšice je obec ležící v okrese Kolín asi 13 km západně od Kolína. Má obyvatel a její katastrální území má rozlohu 983 ha. V roce 2011 zde bylo evidováno 283 adres. Součástí obce jsou i vesnice Bošice a Nová Ves III. Protéká tudy říčka Bečvárka, která je pravostranným přítokem řeky Výrovky.\n\nSvojšice leží v katastrálním území Svojšice u Kouřimi o rozloze 5 km².\n\nPrvní písemná zmínka o obci pochází z roku 1241. Od roku 1738 byli zdejšími pány Althannové, kteří přestavěli zámek podle plánů Ignáce Jana Nepomuka Palliardiho. Za hraběte Michaela Josefa (1798–1861) byly Svojšice oblíbenou althannskou rezidencí.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Svojšice \"(přísl. Karlov, Nová Ves, 779 obyvatel, poštovní úřad, telegrafní úřad, četnická stanice, katol. kostel, českosl. kostel, klášter Anglických panen, živnostenské společenstvo, sbor dobrovolných hasičů)\" byly v roce 1932 evidovány tyto živnosti a obchody: lékař, biograf Sokol, dřevozpracovatel, holič, 3 hostince, kolář, kovář, krejčí, 2 mlýny, továrna na nábytek Lukavský, obuvník, obchod s ovocem a zeleninou, 3 pekaři, pensionát Klášter Anglických panen, pivovar, pohřební ústav, 3 pokrývači, řezník, sedlář, sklenář, sladovna, 9 obchodů se smíšeným zbožím, spořitelní a záložní spolek pro Svojšice, obchod se střižním zbožím, 3 švadleny, 2 trafiky, velkostatek.\n\nV obci Bošice \"(přísl. Votelež, 333 obyvatel, samostatná obec se později stala součástí Svojšic)\" byly v roce 1932 evidovány tyto živnosti a obchody: 2 hostince, kovář, krejčí, mlýn, pekař, 2 obchody se smíšeným zbožím, trafika, 3 velkostatky.\n\n\nDopravní síť\n\nVeřejná doprava 2011\n\n"}
{"id": "88188", "url": "https://cs.wikipedia.org/wiki?curid=88188", "title": "Radovesnice I", "text": "Radovesnice I\n\nRadovesnice I jsou obec ležící v okrese Kolín asi 5 km jihozápadně od Kolína. Žije zde obyvatel.\n\nRadovesnice I je také název katastrálního území o rozloze 3,01 km.\n\nPrvní písemná zmínka o obci pochází z roku 1266.\n\nV roce 2011 zde bylo evidováno 146 adres.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nOd 1. ledna 1988 do 23. listopadu 1990 byla obec součástí města Kolín.\n\nVe vsi Radovesnice \"(441 obyvatel)\" byly v roce 1932 evidovány tyto živnosti a obchody: 2 hostince, kolář, kovář, obchod s mlékem, pekař, sadař, 2 obchody se smíšeným zbožím, trafika, velkostatek.\n\n\nDopravní síť\nVeřejná doprava 2011\n\n"}
{"id": "88189", "url": "https://cs.wikipedia.org/wiki?curid=88189", "title": "Radovesnice II", "text": "Radovesnice II\n\nRadovesnice II jsou obec ležící v okrese Kolín, kraj Středočeský, asi 16 km severovýchodně od Kolína. Žije zde obyvatel. V roce 2011 zde bylo evidováno 243 adres. Součástí obce je i vesnice Rozehnaly.\n\nRadovesnice II je také název katastrálního území o rozloze 12,17 km.\n\nPrvní písemná zmínka o obci pochází z roku 1347.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Radovesnice \"(709 obyvatel)\" byly v roce 1932 evidovány tyto živnosti a obchody: bednář, biograf Sokol, holič, 3 hostince, 2 koláři, 2 kováři, krejčí, obuvník, pekař, 2 rolníci, 2 řezníci, 3 obchody se smíšeným zbožím, Reiffeisenova záložna, spořitelní a záložní spolek, švadlena, trafika, truhlář, velkostatek.\n\nDopravní síť\n\nVeřejná doprava 2011\n"}
{"id": "88190", "url": "https://cs.wikipedia.org/wiki?curid=88190", "title": "Ratenice", "text": "Ratenice\n\nRatenice jsou obec ležící v okrese Kolín. Obec se nachází v úrodné polabské nížině cca jeden kilometr východně od města Pečky, necelých 40 km východně od Prahy u dálnice D11. Leží v nadmořské výšce 196 m n. m. V obci žije obyvatel a její katastrální území má rozlohu 4,73 km. V roce 2011 zde bylo evidováno 251 adres a průměrný věk obyvatel činil 37,6 let. Obec je součástí Mikroregionu Podlipansko a dobrovolného svazku obcí Pečecký region.\n\nObec se nachází v polabské nížině cca jeden kilometr východně od města Pečky. Severně od Ratenic je obec Vrbová Lhota a východně městys Cerhenice. U obce se nachází železniční zkušební okruh Výzkumného ústavu železničního.\n\nSměrem k Vrbové Lhotě je stará pískovna na koupání-rybaření na kraji lesa, kterým probíhá zmíněný zřídka používaný okruh. Aleje ovocných stromů rostou podél každé silnice vedoucí ke vsi. Na půl cesty k uzlovému městu Pečky teče od Dobřichova potok Výrovka.\n\nV místě dnešních Ratenic je doloženo dočasné zemědělské osídlení z přibližně 5. tisíciletí př. n. l. Nalezena zde byla keramika s lineárními a závitcovými vzory (volutami). Na konci doby bronzové zde žil lid knovízské kultury a později též Keltové. V místě dnešního zemědělského družstva byly archeology nalezeny zlomky nádob římskoprovinciálního původu, dvě chaty z mladší doby laténské a čtvercová studna. Asi 2 km od Ratenic byla rovněž nalezena římská soška.\n\nPrvní písemná zmínka o obci pochází z berního rejstříku, datovaného k roku 1340, z něhož se dochovalo pouze několik stran použitých na obaly novějších knih. Rejstřík byl součástí knihy \"Summa cancellariae Caroli IV.\", obsahující seznam panství patřících králi Karlu IV. Kniha byla uložena v hornorakouském premonstrátském klášteře Schlägl.\n\nVe středověku byla historie obce úzce spojena se šlechtickým rodem Stillfriedů (známým je například cestovatel a fotograf Raimund von Stillfried). Poblíž rakouské domovské obce rodu Stillfried byla roku 1278 svedena bitva na Moravském poli, v níž členové rodu bojovali na straně krále Přemysla Otakara II. Po porážce v bitvě své panství opustili, přičemž část se jich usídlila v Ratenicích a část v Kladsku.\n\nStillfriedové v Ratenicích založili dodnes stojící kostel svatého Jakuba Většího a dnes již zaniklou tvrz, podle všeho stojící v místě dnešního domu č. p. 1. Roku 1420 obec vypálilo vojsko Zikmunda Lucemburského, usazené v Nymburku. George Stillefrede z tohoto rodu pomohl roku 1488 Jiřímu z Poděbrad dobýt Prahu a po jeho korunovaci získal od krále za věrné služby kladské lenní panství Nowa Ruda (Neurode). Rod tam přesídlil a roku 1472 Ratenice prodal. Obec často měnila majitele a již nikdy se nestala šlechtickým sídlem. Ztratila tak na významu.\n\nRoku 1512 založil Mikuláš Cerhenský z Dražic, na blatech v blízkosti obce, rybník Klenot o rozloze 416 ha, napájený potokem Výrovka. V německých pramenech je rybník zván též \"Domek Teich\" = Domecký rybník. Hlavní stavidla a barokně upravený renesanční dům rybářské bašty byly postaveny u Ratenic. Budova bašty dodnes osamoceně stojí nad železniční tratí.\n\nV letech 1602–1848 byly Ratenice součástí cerhenického panství. Z roku 1762 je první zmínka o místní zádušní škole. V roce 1792 byla v obci otevřena triviální škola. V letech 1777–1850 se počet domů v obci více než zdvojnásobil. Roku 1811 obec zasáhl rozsáhlý požár, při kterém vyhořel kostel, škola a 54 dalších domů. Škola byla opravena v roce následujícím, kostel však na začátek oprav čekal plných 12 let. Požáry se obci nevyhýbaly ani v budoucnosti, například v roce 1850 shořelo 25 domů a 23 stodol.\n\nV letech 1843–1845 byla v blízkosti obce, na dně vypuštěného Domeckého rybníku, vybudována železniční trať Praha - Kolín. V okolních obcích vznikaly první průmyslové podniky a začalo se také rozvíjet cukrovarnictví. Roku 1848 se Ratenice osamostatnily z Cerhenického panství. V 50. letech 19. století byla v obci postavena nová jednotřídka a založena knihovna. V roce 1866 bylo v obci na několik dní ubytováno 1 230 pruských vojáků, bojujících v prusko-rakouské válce a místní museli domácí armádě poskytnout své koně a povozy. Všichni odvedenci z obce válku přežili.\n\nV 60. letech 19. století byla přes obec vybudována silnice spojující Cerhenice, Ratenice a Pečky (silnice do Vrbové Lhoty byla vybudována o půlstoletí později). Roku 1876 byla dostavěna budova staré fary, kterou o 14 let později nahradila nová fara. V 19. století byly rovněž zakládány první spolky, včetně sboru dobrovolných hasičů. Řada obyvatel obce se stala členy spolku Prokop vzniklého roku 1879 za účelem zřízení pomníku Prokopa Velikého v nedalekých Lipanech. Ten byl odhalen roku 1881. Dne 18. září 1886 byl založen obecní hasičský sbor.\n\nDo života obce silně zasáhla první světová válka, do které bylo postupně odvedeno 100 mužů, z nichž ve válce padlo 29. Roku 1921, po vzniku samostatného Československa, jim byl zbudován pomník. Velká hospodářská krize na počátku 30. let znamenala nezaměstnanost pro desítky ratenických rodin (70 rodin v roce 1933). Za druhé světové války byli v Treblince zavražděni dva rateničtí občané židovského původu, Ota a Berta Lustigovi. Obec v květnu 1945 osvobodila Rudá armáda. Ovšem ještě v noci z 10. na 11. května 1945 byl na nádraží v Pečkách při přestřelce mezi německými vojáky a českými ozbrojenými oddíly zastřelen ratenický občan Josef Syrový.\n\nPo válce odešlo na 40 ratenických rodin osidlovat pohraničí, ze kterého byli odsunuti Němci. V prvních poválečných volbách v roce 1946 pak 57 % ratenických občanů volilo KSČ.\n\nPo únorovém převratu nastala řada dalších změn. Roku 1950 bylo založeno JZD a v obci začala kolektivizace, byla znemožněna činnost fary, která se změnila na školu a později na školku, kterou je dodnes. Roku 1961 byl v blízkosti obce zřízen zkušební železniční okruh. Života obce se dotkly rovněž akce Z – v 60. a 70. letech tak občané postavili dešťovou kanalizaci a chodníky a v 80. letech rovněž samoobsluhu. V 70. letech si občané také zřídili fotbalové hřiště.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Ratenice \"(899 obyvatel, katolický kostel)\" byly v roce 1932 evidovány tyto živnosti a obchody: autodoprava, obchod s dobytkem, holič, 3 hostince, kolář, 3 krejčí, obuvník, pekař, obchod s lahvovým pivem, 3 pokrývači, 3 řezníci, sadař, 4 obchody se smíšeným zbožím, 3 tesařští mistři, trafika, 3 truhláři.\n\nObec je součástí regionu Podlipansko. Je v ní obecní knihovna, hostinec s tanečním sálem, školka a samoobsluha. Veřejnou dopravu tvoří autobusy. V obci byly opraveny chodníky a od roku 2008 je též stavěna obecní kanalizace. V první etapě vznikla možnost připojení pro 165 nemovitostí, na druhou fázi obec hledá prostředky.<ref name=\"zpravodaj2/2010:1\"></ref> Modernizována byla rovněž mateřská škola a dětské hřiště. Aktivní jsou některé spolky, například sbor dobrovolných hasičů, myslivci a dobročinný spolek Ratenická včela.\n\nV roce 2011 se obec chystá na rekonstrukci fotbalového hřiště, vybudování permakulturního sadu v jeho sousedství a na vybudování cyklostezky do Peček.<ref name=\"zpravodaj1/2011:1\"></ref>\n\n\n\n\n\n\"František Hatlák\": (*1873 Maršovice – †1943 Řečany nad Labem): v Ratenicích učil o roku 1899, od roku 1919 až do své penze v roce 1932 vykonával funkci řídícího učitele. V roce 1920 se zasloužil o založení veřejné lidové knihovny.\n\n\"Eduard Jaksch\" (*1898 Březnice – †1983 Ratenice): návazal na pana Františka Hatláka v práci v knihovně, které se věnoval až do své smrti. Současně v letech 1946 až 1959 byl řídícím učitelm v ratenické škole. V obci vedl také pěvecký sbor a namaloval mnoho obrazů Ratenic.\n\n\"Blahoslav Forman\" (*1916 Čáslav – †1960 Nízké Tatry): rovněž vyučoval na ratenické škole, a to během druhé světové války, v letech 1939–1944. Během svého ratenického pobytu žil\nv podnájmu na statku Hlaváčových v čp. 8, kam za ním přijížděli na letní prázdniny i jeho dva bratři: pozdější známý režiser Miloš Forman a Pavel Forman. Zahynul ve vánici 29. června 1960 v Nizkých Tatrách (při výstupu na Ďumbier), kde jako učitel by s turistickým oddílem základní školy na výletě.\n\n\"Josef Hlaváč\" (*1917 Ratenice – †1989 Praha): ze statků Hláváčových pocházel evangelický farář a teolog Josef Hlaváč. Působil v evangelických sborech v Jilemnici, Brně\na v Olomouci.\n\n\"Jaroslav Kulač\" (*1887 Ratenice – †1970 Šestajovice) byl církevní hodnostář a politický vězeň. Nejprve působil jako katolický kněz v chrámu svatého Bartoloměje v Kolíně, později (od roku 1932) byl kanovníkem Metropolitní kapituly u sv. Víta v Praze. V roce 1950 byl zatčen a ve vykonstruovaném politickém procesu a odsouzen na 17 let žaláře. V roce\n1960 byl propuštěn na amnestii. Je pohřben v rodných Ratenicích.\n\n\"Antonín Hoffmann\" (*1888 Ratenice – †1958 Nymburk) byl další významnou osobní Ratenic, působil jako varhaník, sbormistr a skladatel, později jako violista a korepetitor Národního divadla\na opery v Kluži v tehdejším Uhersku (dnešní Rumunsko Byl dlouholetým sbormistrem pěveckých sborů Hlahol v Nymburce a v Poděbradech. Je také pohřben v rodných Ratenicích.\n\nStarostou obce je jako nezávislý kandidát Ladislav Kratochvíl. Zastupitelstvo obce Ratenice je devítičlenné. Ve volebním období 2006–2010 získali Nezávislí čtyři mandáty, ČSSD tři mandáty a Koalice NESTRANÍCI a KDU-ČSL dva mandáty. Pro volební období 2010–2014 získali nezávislí kandidáti 5 mandátů a TOP 09 4 mandáty, přičemž ČSSD nezískala žádný.\n\nDne 11. května 2011 byly obci poprvé v historii uděleny znak a vlajka. Tvoří ho v černo-zlatě polceném štítě svatojakubská mušle opačných barev. Mušle hřebenatka byla zvolena podle patrona místního kostela svatého Jakuba Většího, který mušli používal jako talíř na sběr jídla a milodarů. Zlatá a černá barva byly převzaty z rodového erbu prvních známých středověkých majitelů obce – pánů a hrabat ze Stillfriedu a Ratenic.<ref name=\"zpravodaj1/2011:2\"></ref>\n\nDle sčítání lidu v roce 2001 žilo v Ratenicích trvale 476 osob, z toho 238 žen. Celkem 440 občanů se hlásilo k české národnosti, 3 ke slovenské a 1 k polské. Ze 476 osob bylo 144 věřících, z toho se 118 lidí hlásilo k římskokatolické církvi a 15 k českobratrské církvi evangelické. 276 osob bylo bez vyznání a 56 osob své vyznání neuvedlo.\n\nV budově nové fary funguje od roku 1978 mateřská školka. Do školy poté děti dojíždějí do Peček, Cerhenic a Vrbové Lhoty. V obci působí několik spolků. Dlouhou tradici má Sbor dobrovolných hasičů Ratenice založený 18. září 1886. Aktivní je rovněž dobročinný spolek Ratenická včela, jehož členové například vysazují stromy v okolí Ratenic, pomáhají s obnovou kostela a pořádají různé další kulturní akce.\n\nDopravní síť\n\nVeřejná doprava 2011\nV obci se nachází 69 podnikatelských subjektů. Na návsi je obchod, postavený občany obce v rámci akce Z. V jeho blízkosti je pohostinství s tanečním sálem, využívané při různých kulturních akcích, plesech či zábavách.\n\n\n"}
{"id": "88191", "url": "https://cs.wikipedia.org/wiki?curid=88191", "title": "Konárovice", "text": "Konárovice\n\nKonárovice jsou obec ležící v okrese Kolín asi 7 km východně od Kolína. Žije zde obyvatel a jejich katastrální území má rozlohu 1088 ha. V roce 2011 zde bylo evidováno 409 adres.\n\nKonárovice je také název katastrálního území o rozloze 10,89 km.\n\nPrvní písemná zmínka o obci pochází z roku 1238.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Konárovice \"(845 obyvatel, poštovní úřad, četnická stanice, katol. kostel)\" byly v roce 1932 evidovány tyto živnosti a obchody: 5 hostinců, 2 koláři, konsum, kovář, obuvník, pekař, 6 obchodů se smíšeným zbožím, 3 trafiky, velkostatek.\n\n\nDopravní síť\n\nVeřejná doprava 2011\n"}
{"id": "88192", "url": "https://cs.wikipedia.org/wiki?curid=88192", "title": "Veltruby", "text": "Veltruby\n\nVeltruby jsou obec ležící v okrese Kolín. Mají obyvatel a jejich katastrální území má rozlohu 939 ha. V roce 2011 zde bylo evidováno 546 adres. Nalézají se asi 4 km severně od okresního města Kolín. Součástí obce je i vesnice Hradišťko I.\n\nVeltruby je také název katastrálního území o rozloze 6,5 km.\n\nPrvní písemná zmínka o obci pochází z roku 1388.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Veltruby \"(1046 obyvatel, katol. kostel)\" byly v roce 1932 evidovány tyto živnosti a obchody: holič, 4 hostince, kolář, košíkář, kovář, 2 krejčí, 2 obchody s mlékem, 3 obuvníci, 2 pekaři, porodní asistentka, řezník, 6 obchodů se smíšeným zbožím, spořitelní a záložní spolek pro Veltruby a Hradiško, švadlena, 2 tesařští mistři, 2 trafiky, 2 truhláři, velkostatek Zikmund Robitschek, 2 zahradníci, zámečník.\n\nV obci Hradištko \"(375 obyvatel, samostatná obec se později stala součástí Veltrub)\" byly v roce 1932 evidovány tyto živnosti a obchody: 2 hostince. kovář, 5 rolníků, trafika, 2 obchody se smíšeným zbožím, spořitelní a záložní spolek v Hradištku, truhlář, zahradník.\n\n\nDopravní síť\n\nVeřejná doprava 2011\n\n\n"}
{"id": "88193", "url": "https://cs.wikipedia.org/wiki?curid=88193", "title": "Vrbčany", "text": "Vrbčany\n\nVrbčany jsou obec, která se nachází asi 15 km západně od Kolína v okrese Kolín ve Středočeském kraji. Žije zde  obyvatel. V roce 2011 zde bylo evidováno 170 adres. Jižně od obce prochází silnice I/12. Severovýchodním okrajem Vrbčan protéká řeka Výrovka, která je levostranným přítokem Labe.\n\nVrbčany je také název katastrálního území o rozloze 6,2 km².\n\nKatastr obce byl osídlen již před 35 000 lety, jak dokládají archeologické nálezy zbytků ohniště a kamenných nástrojů. Po příchodu Slovanů se zde vytvořila hranice mezi Pražany a Zličany a pravděpodobně zde bylo vystavěno zličské pohraniční hradiště. Po dobytí tohoto území Přemyslovci v 10. století zde byl již před rokem 999 postaven románský kamenný kostel svatého Václava, jehož pozůstatky byly objeveny při archeologichém průzkumu kostela v 30. letech 20. století.\n\nPrvní písemná zmínka o obci pochází z roku 1070 při založení vyšehradské kapituly, kdy český kníže Vratislav II. kapitule daroval i jedno popluží ve Vrbčanech.\n\nPodle pověsti přivezl před bitvou u Chlumce (mezi Soběslavem I. a císařem Lotharem III.) kaplan Vít z vrbčanského kostela praporec svatého Vojtěcha. Podle tradice má být nyní tento praporec uložen na mramorovém stole v místnosti uvnitř pahorku, na kterém kostel stojí.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Vrbčany \"(přísl. Chroustov, 822 obyvatel, poštovna)\" byly v roce 1932 evidovány tyto živnosti a obchody: 2 cihelny, elektroinstalatérství, holič, 5 hostinců, 2 koláři, 2 kováři, 2 krejčí, mlýn, obuvník, 2 pekaři, obchod s lahvovým pivem, porodní asistentka, 2 povoznictví, 11 rolníků, řezník, sedlář, 6 obchodů smíšeným zbožím, spořitelní a záložní spolek pro Vrbčany, 2 švadleny, trafika, 2 truhláři.\n\n\n\nDopravní síť\n\nVeřejná doprava 2011\n\n"}
{"id": "88194", "url": "https://cs.wikipedia.org/wiki?curid=88194", "title": "Malotice", "text": "Malotice\n\nMalotice jsou obec ležící v okrese Kolín. Mají obyvatel a jejich katastrální území má rozlohu 858 ha. V roce 2011 zde bylo evidováno 177 adres. Součástí obce je i vesnice Lhotky. Leží 25 km na východ od hranic Prahy a 17 km na jihozápad od Kolína.\n\nMalotice je také název katastrálního území o rozloze 4,5 km.\n\nPrvní písemná zmínka o obci pochází z roku 1295.\n\nV obci se narodil František Hovorka, český varhaník, sbormistr, hudební skladatel a pedagog (1881–1929).\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Malotice \"(397 obyvatel, poštovní úřad, telegrafní úřad, telefonní úřad, katol. kostel)\" byly v roce 1932 evidovány tyto živnosti a obchody: 2 hostince, kolář, 2 kováři, krejčí, mlýn, obuvník, porodní asistentka, 2 rolníci, 2 obchody se smíšeným zbožím, spořitelní a záložní spolek pro Malotice, trafika, truhlář.\n\n\nMalotice sousedí na severu a západě se Ždánicemi, na jihozápadě s Oleškou, na jihu s Barchovicemi a na východě se Zásmuky.\n\nObcí prochází silnice I/2 v úseku Říčany - Kutná Hora a silnice II/334 v úseku Kouřim - Lhotky - Horní Kruty. Dále zde vedou silnice III. třídy:\n\nŽelezniční trať ani stanice na území obce nejsou.\n\nV obci zastavovala v roce 2011 příměstská autobusová linka Praha,Háje-Suchdol \"(denně mnoho spojů)\" . V místní části Lhotky zastavovala autobusová linka Kouřim-Horní Kruty, Bohouňovice II \"(v pracovních dnech 9 spojů, o víkendech 4 spoje)\" .\n\n"}
{"id": "88198", "url": "https://cs.wikipedia.org/wiki?curid=88198", "title": "Rostoklaty", "text": "Rostoklaty\n\nRostoklaty jsou obec rozkládající se na západě okresu Kolín. Leží 4 km západně od Českého Brodu a 30 km východně od centra Prahy, v sevření dvou hlavních spojnic Prahy s Kolínem: z jižní strany ves ohraničuje silnice I/12, ze severu ji míjí železniční trať 011 se zastávkou. Rostoklaty čítají obyvatel a jejich katastrální území zaujímá rozlohu 702 ha. V roce 2011 zde bylo evidováno 187 adres. Součástí obce je i vesnice Nová Ves II.\n\nRostoklaty je také název katastrálního území o rozloze 3,25 km.\n\nPrvní písemná zmínka o obci pochází z roku 1295.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Rostoklaty \"(370 obyvatel, poštovní úřad, telegrafní úřad, telefonní úřad, četnická stanice)\" byly v roce 1932 evidovány tyto živnosti a obchody: 3 hostince, kolář, kovář, ohýbárna dřeva, palivo, pekař, pila, restaurace, 4 rolníci, 2 řezníci, 2 obchody se smíšeným zbožím, trafika.\n\nStavitelem prvního gotického kostela byl zřejmě pražský měšťan Menhard Rokycanský, který vlastnil Rostoklaty kolem roku 1346. První písemná zmínka o kostele pochází z roku 1352, v roce 1358 je doložen nástup nového faráře Bohunka po smrti jeho předchůdce faráře Kryštofa. Dochované masivní stavební prvky z tohoto období dokládají, že kostel byl zřejmě postaven s dosud blíže neobjasněnou obrannou funkcí. Po roce 1570 došlo k renesančním úpravám za nových majitelů, pánů Smiřických ze Smiřic, kdy byla v interiéru vystavěna kamenná kazatelna (1574) a hudební kruchta nesená dvojicí půlkruhových arkád (konec 16. století), nesených okoseným sloupkem. V letech 1614–1618 byl kostel pozdně renesančně přestavěn nákladem Albrechta Jana Smiřického ze Smiřic, který nechal upravit především loď a věž.\n\nBěhem třicetileté války kostel zpustl a jeho dnešní podobu mu dala až raně barokní přestavba v rozmezí let 1688–1715, kterou inicioval zdejší farář Jakub Pečený pod patronací tehdejšího majitele škvoreckého panství, knížete Jana Adama Ondřeje z Lichtenštejna. Tato raně barokní přestavba, při které byl vystavěn zcela nový presbytář, odpovídá charakteru kostelních staveb s šířkově rozvinutým trojdílným presbytářem, které v této době vznikaly na lichtenštejnských panstvích Škvorec a Kostelec nad Černými lesy (nejbližší příklady viz Tuklaty a Přistoupim). Kostel v Rostoklatech se ale od nich odlišuje tím, že při přestavbě byla respektována hmota původního gotického kostela, z něhož byly zachovány podstatné části zdiva. Poslední úpravy proběhly po roce 1795, kdy věž poničila vichřice; její nové cibulové zastřešení tehdy provedl tesař Vít Komárek.\n\nKostel byl opraven v letech 1929–1930, od té doby byl bez údržby až do roku 2008, kdy se jeho majitelem stala obec. Ta od roku 2009 realizuje postupnou obnovu památky.\n\nDopravní síť\n\n\nVeřejná doprava 2019\n\n\n"}
{"id": "88199", "url": "https://cs.wikipedia.org/wiki?curid=88199", "title": "Černé Voděrady", "text": "Černé Voděrady\n\nČerné Voděrady (něm. \"Schwarz Wodierad\") jsou obec ležící v okrese Praha-východ (do konce roku 2006 v okrese Kolín). Žije zde obyvatel a jejich katastrální území má rozlohu 1314 ha. Obec Černé Voděrady se rozkládá 34 kilometrů jihovýchodně od centra Prahy a 13 kilometrů jihovýchodně od města Říčany.\n\nPrvní písemná zmínka o obci pochází z roku 1291. V prosinci 1954 se u obce stala letecká nehoda, při níž nouzově přistálo letadlo maďarských aerolinií.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Černé Voděrady \"(442 obyvatel)\" byly v roce 1932 evidovány tyto živnosti a obchody: cihelna, obchod s dobytkem, 3 hostince, 3 koláři, kovář, krejčí, mlýn, 3 obuvníci, pekař, porodní asistentka, řezník, sadař, sedlář, 5 obchodů se smíšeným zbožím, spořitelní a záložní spolek pro Černé Voděrady, obchod se střižním zbožím, švadlena, trafika, obchod s dřevěným uhlím, velkostatek lesmí správy knížete Liechtensteina, obchod se zvěřinou a drůbeží.\n\nDopravní síť\n\nVeřejná doprava 2013\n\n"}
{"id": "88200", "url": "https://cs.wikipedia.org/wiki?curid=88200", "title": "Červené Pečky", "text": "Červené Pečky\n\nČervené Pečky jsou městys ležící v okrese Kolín mezi městy Kolín a Kutná Hora asi 6 km jižně od Kolína. Žije zde obyvatel a jejich katastrální území má rozlohu 1617 ha. V roce 2011 zde bylo evidováno 746 adres. Obcí prochází železniční trať Kolín–Ledečko.\n\nBlízko obce se nachází PP Lom u Červených Peček s pozůstatky křídového moře. Z kopců nad obcí se otvírají krásné výhledy do rovinatého Polabí.\n\nČervené Pečky je také název katastrálního území o rozloze 5,99 km². Zde k 1. lednu 2011 žilo 1763 obyvatel.\n\nPrvní záznam o obci Pečky je roku 1333 a je zmiňován jako statek bratří Zdislava z Peček a Václava z Bohouňovic. Pečky po Zdislavově smrti přešly do vlastnictví vladyků z Bohouňovic, obce situované asi 3 km západním směrem. Běh dějin zanechal v regionu další významnou stopu v době husitských válek za druhé křížové výpravy krále Zikmunda (1421–1422). Běžně uváděná bitva u Kutné Hory proběhla vlastně 6. ledna 1422 u Nebovid.\n\nPro další vývoj Peček je důležitý rok 1530, kdy panství koupil Václav Hrabáně z Přerubenic. Obec se nadále nazývala Pečky Hrabáňovy. Roku 1754 se panství ujal svobodný pán Ignát Koch, aby již 10. května 1755 dosáhl povýšení Peček Marií Terezií na městečko (městys). Po bitvě u Kolína (u Křečhoře) v roce 1757 zakoupilo Pruské království střed rozcestí na východním okraji městečka (cesty na Nebovidy a Dolany) a zřídilo zde hromadný hrob pruských vojáků, na němž byla později postavena jednoduchá mohyla.\n\nPoslední změna majitelů nastala v roce 1794, kdy městečko Pečky koupil Leopold Hrubý. Od roku 1868 nese městečko oficiální název Červené Pečky, zřejmě podle natření zámeckého pivovaru volskou krví.\n\nZámek rodiny Hrubých z Jelení byl postaven v 17. století na místě původní tvrze. Náleží k němu budova pivovaru, zámecký park v anglickém stylu s mnohými vzácnými stromy starými více jak 150 let. Největší slávu zažíval zámecký park na přelomu 19. a 20. století. Díky zálibě majitele barona Bohdana Hrubého v botanice se zde pěstovaly a šlechtily v desítkách skleníků okrasné rostliny, zejména orchideje, jejichž kolekce patřila k jedné z nejslavnějších v Evropě. Zdobily císařské sídlo a dodnes se nachází v Schönbrunnu. Na okraji obce si rodina Hrubých v roce 1846 postavila empírovou kapli Svatého kříže s rodinnou hrobkou.\n\nVe druhé polovině 19. století za barona Bohdana Hrubého, milovníka umění, zažily Pečky další rozkvět. Na škole v čp. 6 působil kapelník František Kmoch a spisovatel František Flos, autor \"Lovců orchidejí\". Posledním tvůrčím počinem byla stavba moderní třípatrové školy v Červených Pečkách v letech 1925–1927.\n\nOd 10. října 2006 byl obci vrácen status městyse.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Červené Pečky \"(přísl. Bojiště, Dobešovice, 1410 obyvatel, poštovní úřad, četnická stanice, sbor dobrovolných hasičů)\" byly v roce 1932 evidovány tyto živnosti a obchody: 3 lékaři, bednář, biograf Sokol, obchod s cukrovinkami, 4 obchody s dobytkem, drogerie, 2 holiči, 5 hostinců, 2 kapelníci, knihař, 3 koláři, 2 kováři, 5 krejčí, 2 lomy, mechanik, obchod s obuví Baťa, 2 obuvníci, 6 obchodů s ovocem, 2 paliva, 3 pekaři, obchod s lahvovým pivem, Hrubého Josefa parostrojní pivovar a sladovna a továrna na hliněné a šamotové zboží, pohřební ústav, 4 pokrývači, 2 porodní asistentky, radiopřístroje, 6 rolníků, 5 řezníků, sedlář, 9 obchodů se smíšeným zbožím, spořitelní a záložní spolek v Červených Pečkách, stavební a bytové družstvo, 5 trafik, 3 truhláři, velkostatek Hrubý, 2 zahradnictví, zednický mistr, zubní ateliér.\n\nV obci Bohouňovice I \"(přísl. Hranice, 337 obyvatel, samostatná obec se později stala součástí Červených Peček)\" byly v roce 1932 evidovány tyto živnosti a obchody: hostinec, klempíř, krejčí, 2 mlýny, 2 obuvníci, řezník, 2 obchody se smíšeným zbožím, švadlena, trafika, truhlář, velkostatek Hrubý.\n\nMezi významné památky obce patří dvoukřídlý barokní zámek postavený J.F. Trautmannsdorfem v letech 1660–1667, později využívaný armádou a dnes nepřístupný, přilehlý pivovar z roku 1633, jež byl roku 1908 předělán na parostrojní, dále pak empírová hrobka rodiny Hrubých z Jelení. Na náměstí stojí Sousoší Panny Marie s andílky. Směrem na Bohouňovice I. se nachází působivý kamenný viadukt z roku 1900, který se klene přes údolí Polepky.\n\nNa území obce je osm objektů zapsaných v seznamu kulturních nemovitých památek. Je to areál zámku – zámek, pivovar, domek a budova pro služebnictvo, park včetně ohradní zdi s bránou, kostel Narození Panny Marie, sousoší Panny Marie s andílky na naměstí, boží muka u školy, hrobka rodiny barona Hrubého, v Bohouňovicích trojboká kaplička v polích, v Bořeticích slovanské hradiště a v Opatovicích socha sv. Markéty.\n\n\nV Červených Pečkách je mateřská i základní škola s kapacitou dostačující i pro okolní obce. Objekt bývalého zemědělského družstva je přeměněn na středisko drobných služeb (čalounictví, opravna automobilů, truhlářství, výroba a prodej brusných prostředků). V obci je zdravotní středisko s ordinacemi dětského, zubního a praktického lékaře, lékárna a další obchody a služby s různým sortimentem.\n\nSportovnímu vyžití slouží multifunkční hřiště, fotbalové hřiště, kuželna, dva tenisové kurty, hřiště pro plážový volejbal a školní hřiště. K pořádání společenských událostí slouží sál v sokolovně a aula v základní škole. Spolky jako Sokol (kuželky, tenis, zájmová cvičení dětí i dospělých), Sbor dobrovolných hasičů, Klub důchodců, Český myslivecký svaz, Junák, Pohybová škola či fotbalový klub slouží aktivitám dětí i dospělých.\n\nČervené Pečky a Bojiště jsou plynofikovány, v Červených Pečkách je vybudovaná čistírna odpadních vod a veřejná kanalizace, částečně veřejný vodovod. Hřbitov pro Červené Pečky je v Nebovidech.\n\n\nDopravní síť\n\nVeřejná doprava 2011\n\n"}
{"id": "88201", "url": "https://cs.wikipedia.org/wiki?curid=88201", "title": "Dobřichov", "text": "Dobřichov\n\nDobřichov je obec ležící v okrese Kolín asi 13 km severozápadně od Kolína. Žije zde obyvatel. V roce 2011 zde bylo evidováno 286 adres. Dobřichovem protéká řeka Výrovka, která je levostranným přítokem Labe.\n\nDobřichov je také název katastrálního území o rozloze 6,2 km².\n\nNa místním kopci zvaném Pičhora bádal na přelomu 19. a 20. století proslulý český archeolog prof. J. L. Píč. V době římské (1.–4. století našeho letopočtu) se na území obce nalézalo významné sídliště doložené 160 archeologicky prozkoumanými hroby. Stojí zde i ojedinělý pomník archeologického výzkumu.\n\nPrvní písemná zmínka o obci pochází z roku 1345.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Dobřichov \"(1000 obyvatel, katol. kostel)\" byly v roce 1932 evidovány tyto živnosti a obchody: cihelna, obchod s dobytkem, 3 hostince, kolář, košíkář, kovář, 2 krejčí, 3 obuvníci, pekař, obchod s lahvovým pivem, rolník, 2 řezníci, sadař, 7 obchodů se smíšeným zbožím, 2 trafiky, truhlář, velkostatek, zahradnictví.\n\n\nDopravní síť\n\nVeřejná doprava 2011\n"}
{"id": "88202", "url": "https://cs.wikipedia.org/wiki?curid=88202", "title": "Dolní Chvatliny", "text": "Dolní Chvatliny\n\nDolní Chvatliny jsou obec ležící v okrese Kolín 11 km jihozápadně od Kolína. Žije zde obyvatel a rozkládají se na ploše 1221 ha. V roce 2011 zde bylo evidováno 217 adres. Součástí obce jsou i vesnice Horní Chvatliny a Mančice.\n\nDolní Chvatliny je také název katastrálního území o rozloze 5,83 km².\n\nPrvní písemná zmínka o obci pochází z roku 1250. Tvrz byla v Dolních Chvatlinách postavena zřejmě ve 2. polovině 14. století za Vavřince z Mlékovic nebo jeho synů Soběna či Vesela.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Dolní Chvatliny \"(437 obyvatel, katol. kostel)\" byly v roce 1932 evidovány tyto živnosti a obchody: 2 hostince, 2 kováři, 2 krejčí, 2 půjčovny mlátiček, 2 obuvníci, pekař, 2 rolníci, řezník, 3 obchody se smíšeným zbožím, šrotovník, trafika, velkostatek Šternberk.\n\nVe vsi Horní Chvatliny \"(450 obyvatel, samostatná ves se později stala součástí Dolních Chvatlin)\" byly v roce 1932 evidovány tyto živnosti a obchody: 2 hostince, kapelník, kolář, kovář, krejčí, 2 obuvníci, 12 rolníků, řezník, obchod se smíšeným zbožím, trafika.\n\nVe vsi Mančice \"(240 obyvatel, samostatná ves se později stala součástí Dolních Chvatlin)\" byly v roce 1932 evidovány tyto živnosti a obchody: bednář, obchod s dobytkem, hostinec, kapelník, kolář, kovář, krejčí, 2 obuvníci, 9 rolníků, řezník, 2 obchody se smíšeným zbožím, trafika, velkostatek.\n\n\n\nDopravní síť\n\nVeřejná doprava 2011\n"}
{"id": "88203", "url": "https://cs.wikipedia.org/wiki?curid=88203", "title": "Dománovice", "text": "Dománovice\n\nDománovice jsou obec ležící v okrese Kolín asi 15 km severovýchodně od Kolína. Žije zde obyvatel a jejich katastrální území má rozlohu 278 ha. V roce 2011 zde bylo evidováno 55 adres.\n\nZápadně od obce se nachází přírodní rezervace Dománovický les – ojedinělý zbytek přirozeného dubohabrového lesa.\n\nDománovice je také název katastrálního území o rozloze 2,78 km.\n\nPrvní písemná zmínka o obci pochází z roku 1378.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Dománovice \"(234 obyvatel)\" byly v roce 1932 evidovány tyto živnosti a obchody: 2 hostince, košíkář, kovář, rolník, 2 obchody se smíšeným zbožím, spořitelní a záložní spolek pro Dománovice, trafika.\n\nDopravní síť\n\nVeřejná doprava 2011\n"}
{"id": "88204", "url": "https://cs.wikipedia.org/wiki?curid=88204", "title": "Doubravčice", "text": "Doubravčice\n\nDoubravčice (něm.: \"Daubrawitz\") jsou obec ležící v okrese Kolín asi 8 km jihozápadně od města Český Brod. Žije zde obyvatel a jejich katastrální území má rozlohu 918 ha. V roce 2011 zde bylo evidováno 519 adres.\n\nDoubravčice je také název katastrálního území o rozloze 9,17 km.\n\nPrvní písemná zmínka o obci pochází z roku 1331.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Doubravčice \"(319 obyvatel)\" byly v roce 1932 evidovány tyto živnosti a obchody: autodoprava, bednář, hostinec, 2 koláři, kovář, obuvník, 2 obchody s lahvovým pivem, 2 řezníci, 2 obchody se smíšeným zbožím, spořitelní a záložní spolek pro Doubravčice, 2 švadleny, trafika.\n\nPočet obyvatel je uváděn za Doubravčice podle výsledků sčítání lidu včetně místních části, které k nim v konkrétní době patří. Je patrné, že stejně jako v jiných menších obcích Česka počet obyvatel v posledních letech roste. V celé roztocké aglomeraci nicméně žije necelých 1 tisíc obyvatel.\n\nDo obce vede silnice II/113, která začíná v Českém Brodě a pokračuje přes Tismice a Mrzky, až do Doubravčic, kde se vynoříte z lesa z menší zatáčky a pokračujete dál ke středu obce, od tuď pak kolem novo zástavby a dál do Mukařova.\n\nVeřejná doprava 2011\n\n\n"}
{"id": "88206", "url": "https://cs.wikipedia.org/wiki?curid=88206", "title": "Horní Kruty", "text": "Horní Kruty\n\nHorní Kruty jsou obec ležící v okrese Kolín 22 km jihozápadně od Kolína. Žije zde obyvatel a jejich katastrální území má rozlohu 1433 ha. V roce 2011 zde bylo evidováno 248 adres. Součástí obce jsou i vesnice Bohouňovice II, Dolní Kruty, Přestavlky a Újezdec a osada Březinka.\n\nHorní Kruty je také název katastrálního území o rozloze 2,24 km.\n\nPrvní písemná zmínka o obci pochází z roku 1228. Z roku 1361 pochází první zmínka o farním kostele sv. Václava.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Horní Kruty \"(301 obyvatel, poštovní úřad, katolický kostel, četnická stanice)\" byly v roce 1932 evidovány tyto živnosti a obchody: cihelna, čalouník, družstvo pro rozvod elektrické energie v Horních Krutech, holič, 2 hostince, kolář, kovář, 3 krejčí, lnářské družstvo, 2 obuvníci, pila, řezník, sedlář, 3 obchody se smíšeným zbožím, spořitelní a záložní spolek pro Horní Kruty, trafika, truhlář.\n\nVe vsi Bohouňovice II \"(263 obyvatel, samostatná ves se později stala součástí Horních Krut)\" byly v roce 1932 evidovány tyto živnosti a obchody: 2 hostince, kolář, kovář, 2 obuvníci, obchod s ovocem a zeleninou, 3 rolníci, 4 obchody se smíšeným zbožím, trafika, truhlář.\n\nV obci Újezdec \"(204 obyvatel, samostatná ves se později stala součástí Horních Krut)\" byly v roce 1932 evidovány tyto živnosti a obchody: družstvo pro rozvod elektrické energie v Újezdci, hostinec, kovář, 7 rolníků, obchod se smíšeným zbožím, trafika.\n\n\nDopravní síť\n\nVeřejná doprava 2011\n"}
{"id": "88207", "url": "https://cs.wikipedia.org/wiki?curid=88207", "title": "Hradešín", "text": "Hradešín\n\nHradešín je obec v okrese Kolín Středočeského kraje, ležící zhruba 24 km východně od centra hlavního města Prahy, 4 km jihovýchodně od Úval a 8 km jihozápadně od Českého Brodu. Žije zde obyvatel, v roce 2011 zde bylo evidováno 167 adres.\n\nHradešín je také název katastrálního území o rozloze 4,24 km.\n\nMísto bylo osídleno již v mladší době kamenné (5000 let př. n. l.) a také v období halštatu (500 let př. n. l.) Kelty, což dokazují útržkovité archeologické nálezy pozůstatků sídliště v roce 1973. Z dob slovanských hradišť doznívají v pověstech zmínky o strážním hrádku Sedešíně, jenž prý roku 753 zbudoval na hoře blízko Úvalu (dnešní Úvaly) přemyslovský kníže Nezamysl na počest právě narozeného syna Mnaty. Ještě v 10. století pověsti nepřímo mluví o zdejším hradě, kdy vladyka Jarek „Hradešínský“ při sjezdu na župním hradě Kuřími (Kouřimi) tvrdě nesouhlasil s pohanskými výroky Radslava Zlického, jež vedl proti knížeti Bořivoji. Vesnice se po většinu časů rozprostírala na hraničních územích, ať už to byla hranice knížectví Zlického s Vyšehradským, nebo tří děkanátů – kouřimského, brandýského a říčanského. Zdejší vrch kdysi plnil funkci hlídky před rozsáhlým pražským lesem. Ke vzniku vsi došlo pravděpodobně na počátku 12. století. Okolo zdejšího vrchu v té době procházela velmi důležitá „Trstenicko-zlonická“ obchodní stezka.\n\nNa starém pohanském obětišti byl neznámým stavebníkem vybudován zřejmě okolo roku 1125 románský kostelík zasvěcený svatému Jiří. Pověsti kladou do té doby i existenci dvora, který měl založit velmož Radesja (Radeša), po němž se osada po staletí nazývala Radešín. Jako Hradešín je vesnice poprvé nazývána roku 1418, podruhé až roku 1694. V devatenáctém století se užívalo obojího pojmenování a po roce 1921 název Hradešín zůstal natrvalo.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Hradešín \"(420 obyvatel, katolický kostel)\" byly v roce 1932 evidovány tyto živnosti a obchody: cihelna, družstvo pro rozvod elektrické energie v Hradešíně, 2 hostince, kolář, kovář, pila, 2 řezníci, 3 obchody se smíšeným zbožím, trafika, zednický mistr.\n\n\n\nDopravní síť\n\nVeřejná doprava 2011\n\n"}
{"id": "88208", "url": "https://cs.wikipedia.org/wiki?curid=88208", "title": "Chotutice", "text": "Chotutice\n\nChotutice jsou obec ležící v okrese Kolín asi 18 km západně od Kolína. Jejich katastrální území má rozlohu 384 ha. Obec leží cca 5 km jižně od Peček v těsném sousedství obce Radim, asi 25 km západně od Kolína. Žije zde obyvatel, v roce 2011 zde bylo evidováno 214 adres.\n\nChotutice je také název katastrálního území o rozloze 3,87 km².\n\nPrvní historicky doložená zmínka o obci pochází zřejmě z roku 1100. Profesor Antonín Profous vysvětluje vznik názvu vsi tak, že je odvozen od středověkého osobního jména \"Chotut\", stejně jako v případě Chotuce u Nymburka. Znamenalo by to tedy, že tato ves náležela nějakému Chotutovi, nebo že jí založil jakýsi Chotut. Tato teorie je mezi historiky obecně přijímaná. Vedení obce však tvrdí, že název je odvozen z pojmenování ohrad pro chov dobytka, zvaných „ochoty“, používaných ve středověku především v údolích řek. Na základě této teorie pak byl nedávno vytvořen i obecní znak, ve kterém je červený hřebec.\n\nPísemný záznam o obci Chotutice se nachází i v kouřimské městské knize z roku 1416 – \"\"De rapinis Stephani residentis in Chotuticz\"\", týkající se jistého Štěpána, sezením na dvoře v Chotuticích. V té době byla v okolí jen vodní tvrz, později zámek v nedaleké Radimi, se kterou Chotutice sdílely společné osudy po mnoho staletí. Od roku 1541 jsou Chotutice uváděny jako součást radimského panství, ohodnocená při prodeji částkou 1227 zlatých.\n\nNa obecním úřadu v Chotuticích je uložena mapa ze zemského archivu, zachycující podobu obce v roce 1800. V té době měla obec 56 domů a v mapě jsou uvedena i jména obyvatel obce a výměry jejich polí (v korcích). V okolí obce se během staletí odehrála nejedna významná událost, ze kterých nejvýznačnější je patrně bitva u Lipan v roce 1434. Nachází se zde však i připomínky dalších bitev, např. kříž na rozcestí, pocházející z časů sedmileté prusko-rakouské války. Přímo v obci se nachází pseudobarokní kaplička pocházející z roku 1805, jejíž sloh však by porušen opravami provedenými v roce 1900. Od té doby se její podoba nezměnila.\n\nZnak obce, na stříbrném štítu děleném černým břevnem vložený červený vzepjatý kůň se zlatou hřívou, ocasem a kopyty, pochází z roku 2002, kdy byl obci spolu s praporem udělen rozhodnutím poslanecké sněmovny Parlamentu ČR.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Chotutice \"(685 obyvatel)\" byly v roce 1932 evidovány tyto živnosti a obchody: Chotutická cihelna, obecní elektrárna, 2 holiči, 3 hostince, kolář, konsum, 2 kováři, krejčí, obchod s obilím, 3 obuvníci, pekař, 7 rolníků, 2 řezníci, sadař, sedlář, 3 obchody se smíšeným zbožím, trafika, 2 truhláři.\n\n\nDopravní síť\n\nVeřejná doprava 2011\n\n"}
{"id": "88209", "url": "https://cs.wikipedia.org/wiki?curid=88209", "title": "Chrášťany (okres Kolín)", "text": "Chrášťany (okres Kolín)\n\nChrášťany jsou obec ležící v okrese Kolín, kraj Středočeský, zhruba 5 km vjv. od Českého Brodu. Žije zde obyvatel (v roce 2006 jich měly 655). V roce 2011 zde bylo evidováno 276 adres. Součástí obce jsou i vesnice Bylany a Chotouň.\n\nSama ves Chrášťany leží v katastrálním území Chrášťany u Českého Brodu o rozloze 4,66 km, obdobně i ostatní části obce leží ve vlastních katastrálních územích.\n\nPrvní písemná zmínka o vsi (\"Craschan\") pochází z roku 1306.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Chrášťany \"(290 obyvatel, poštovna)\" byly v roce 1932 evidovány tyto živnosti a obchody: sušárna čekanky, hostinec, kolář, kovář, krejčí, 5 rolníků, 2 obchody se smíšeným zbožím, trafika, truhlář, velkostatkář Holeka.\n\nV obci Bylany \"(425 obyvatel, samostatná obec se později stala součástí Chrášťan)\" byly v roce 1932 evidovány tyto živnosti a obchody: čalouník, fotoateliér, holič, 2 hostince, kolář, 2 kováři, mlýn, obuvník, povoznictví, 4 rolníci, 3 řezníkci, sedlář, 2 obchody se smíšeným zbožím, švadlena, trafika, 2 truhláři, 2 velkostatky, zahradnictví.\n\nVe vsi Chotouň \"(446 obyvatel, poštovna, samostatná ves se později stala součástí Chrášťan)\" byly v roce 1932 evidovány tyto živnosti a obchody: družstvo pro rozvod elektrické energie v Chotouni, 2 hostince, kolář, kovář, krejčí, pekař, 7 rolníků, 2 řezníci, 2 obchody se smíšeným zbožím, 2 trafiky, truhlář.\n\nDopravní síť\n\nVeřejná doprava 2011\n\n"}
{"id": "88212", "url": "https://cs.wikipedia.org/wiki?curid=88212", "title": "Církvice", "text": "Církvice\n\nCírkvice je označení více míst: \n"}
{"id": "88215", "url": "https://cs.wikipedia.org/wiki?curid=88215", "title": "Doplněk (větný člen)", "text": "Doplněk (větný člen)\n\nDoplněk (též \"atribut verbální\") je rozvíjející větný člen, který rozvíjí zároveň dva větné členy – na jedné straně buď podmět (subjektový doplněk), nebo předmět (objektový doplněk) a na druhé straně přísudek. Bývá vyjádřen podstatným jménem, přídavným jménem, zájmenem, číslovkou, slovesným infinitivem, slovesným přechodníkem či vedlejší větou. Většinou bývá na konci věty.\n\nDoplněk, pokud je vyjádřen podstatným jménem, může být bezespojkový nebo uvozen spojkou (v češtině většinou \"jako\", \"za\"). Bezespojkový doplněk se většinou pádem shoduje se svým jmenným členem, který rozvíjí, může však být i v jiném (ve slovanských jazycích běžně v instrumentálu).\n\nNěkteré z těchto příkladů se ale dají vysvětlit bez použití kategorie doplňku. Například nespojitými (přerušenými) větnými členy: \"vyčerpaný\" ve větě \"Kůň ležel vyčerpaný\" lze považovat za přívlastek slova \"kůň\", podobně jako ve větě \"Vyčerpaný kůň ležel\".\n\nJe nutné rozlišovat doplněk od jmenné části přísudku jmenného se sponou – doplněk nikdy nestojí po sponovém slovese (\"být\", v některých pojetích i \"stát se\"):\n\nNěkdy se doplněk za samostatnou kategorii větných členů vůbec nepovažuje.\n\nDoplněk, na nějž se nevážou další větné členy, se nazývá holý; v češtině je nejběžnější: \"Chlapec se vrátil unaven. Doplněk s dalšími větnými členy je rozvitý. Doplněk je nejčastěji rozvinut příslovečným určením: \"chlapec se vrátil velmi unaven,\" nebo přívlastkem: \"kurfiřti zvolili Rudolfa za krále Svaté říše římské. Doplněk může být (stejně jako ostatní větné členy) zastoupen více částmi, pak jde o doplněk několikanásobný. Jednotlivé části několikanásobného doplňku mohou být navzájem spojeny různými způsoby:\nJednotlivé části několikanásobného doplňku mohou být rovněž holé nebo rozvité.\n\n"}
{"id": "88216", "url": "https://cs.wikipedia.org/wiki?curid=88216", "title": "Klub českých turistů", "text": "Klub českých turistů\n\nKlub českých turistů (známý také pod zkratkou KČT) je zájmové sdružení turistů vzniklé v roce 1888 za Rakousko-Uherska, působící dodnes v České republice. V letech 1918 až 1938 byl nahrazen Klubem československých turistů. Za nacistické okupace byl jednou ze složek Kuratoria pro výchovu mládeže v Čechách a na Moravě. V letech 1948 až 1990 existoval jako Svaz turistiky v rámci celostátní organizace Československý svaz tělesné výchovy a sportu. V roce 1990 obnovil samostatnou činnost.\n\nTuristické výlety organizovaly mnohé české i německé spolky. V roce 1884 byla založena zřejmě první česká turistická organizace Pohorská jednota Radhošť, působící řadu let pouze ve svém regionu. V oblasti Beskyd takových turistických spolků vzniklo několik. Ale až v roce 1888 vznikla organizace s celonárodním charakterem, z níž se postupem času stala jedna z největších turistických organizací Rakousko-Uherska.\n\n\"Klub českých turistů\" byl založen 11. června 1888 v Praze, v malém sále Měšťanské besedy z iniciativy nadšenců v čele s Dr. Vilémem Kurzem st. (předseda Národní jednoty Pošumavské), Dr. Františkem Čížkem (předseda Národní jednoty Severočeské) a architektem Vratislavem Pasovským. Za předsedu si ustavující sjezd nové turistické organizace sice zvolil známého cestovatele a veřejného činitele Vojtěcha Náprstka, ten plnil svoji úlohu známé osobnosti v čele klubu, ale práci v klubu se mnoho nevěnoval a předsednické místo již po půl roce opustil na první valné hromadě KČT v lednu 1889. Měl řadu dalších zájmů, funkcí a povinností, a tak tíha klubovní práce se brzy přenesla na skupinu osob, soustředěnou kolem Kurze a Pasovského (plaketa s jeho jménem je dnes nejvyšším vyznamenáním KČT). Druhým klubovým předsedou byl zvolen v lednu 1889 Jaroslav Zdeněk, třetím předsedou byl od roku 1890 Vratislav Pasovský a zůstal jím po 25 let.\nČetné pobočky klubu zakládaly chaty a stavěly rozhledny (např. Petřínská rozhledna v Praze, Kurzova rozhledna); od roku 1889 začaly tvořit také hustou síť turistických značek. V lednu 1889 vychází první číslo Časopisu turistů, jehož redakci převzal profesor Dr.Vilém Kurz. Časopis vychází dodnes pod názvem Turista.\n\nPo vzniku samostatného Československa se připojením slovenských turistů organizace změnila na Klub československých turistů, rozšířila svou činnost, stala se masovou zájmovou organizací.\n\nSvou existenci s původním názvem spolek zčásti obnovil na území Protektorátu Čechy a Morava po ztrátě pohraničí, odtržení a vzniku Slovenského státu roku 1939. Zřejmě nejvýraznějším prvkem činnosti klubu byla v období okupace aktivizace Dorostu KČT. Takzvaná „Káčata“ se stala úkrytem po velkou část oddílů mládežnické organizace Junák, kterou nacisté na podzim roku 1940 úředně rozpustili. Výměnou za existenci Dorostu se však Klub českých turistů musel stát registrovanou složkou protektorátního Kuratoria pro výchovu mládeže v Čechách a na Moravě.\n\nPo převzetí moci v Československu komunisty v únoru 1948 byl Klub českých turistů zrušen, rozpuštěn, jeho majetek byl znárodněn, jeho členská základna byla slučovacími schůzemi v následujících měsících začleněna do sjednocené tělovýchovy. Turistické aktivity se přesunuly převážně pod odbory turistiky tělovýchovných jednot ČSTV. Obnoven byl až po sametové revoluci roku 1989. Některé kluby (např. ve Volyni) však svou činnost z let před rokem 1948 z různých důvodů neobnovily.\n\nPo roce 1990 znovuobnovený klub usiloval o vrácení svého majetku. Uspěl zčásti a některé získané objekty postupně zas ztratil. Dokázal postavit turistickou chatu v Prášilech na Šumavě, zrekonstruovat Jiráskovu turistickou chatu na Dobrošově. Mimo nich vlastní a udržuje v Krkonoších Brádlerovy boudy, Voseckou boudu, Výrovku, TCH Pod Studničnou. Dále má TCH Pláně pod Ještědem, PCH Polesí, Raisovu chatu na Zvičíně, TCH Prachov, TCH Čihák, TZ Kusalína a Chatový tábor v Jinolicích u Jičína, je spolumajitelem PCH Skalka.\nOd 23. dubna 2006 byl předsedou KČT PhDr. Jan Stráský, čestným předsedou pak Ing. Jan Havelka, který organizaci vedl předchozích 15 let. Během celostátní konference v dubnu 2014 byl novým předsedou organizace zvolen Mgr. Vratislav Chvátal.\n\nKlub českých turistů je členem Evropské asociace turistických klubů i Internationaler Volkssportverband (IVV). Pořádá turistické akce pro členy a i veřejnost (nejznámější je asi Pochod Praha-Prčice). V roce 2005 uspořádal v Plzni 9. mezinárodní turistickou olympiádu IVV.\nKlub měl počátkem roku 2008 přes 35 000 členů, z nichž je třetina mládež do 26 let, třetina senioři nad 60 let. Podle tiskové zprávy ke konferenci v březnu 2015 má KČT 33 000 členů.\n\nDne 24. dubna 2014 se KČT stal řádným členem Českého olympijského výboru.\n\nV čele organizace mezi konferencemi je Ústřední výbor (ÚV KČT) s pětičlenným předsednictvem a Ústřední kontrolní komise KČT. Klub má vytvořeno několik sekcí: pěší turistiky, cykloturistiky, lyžařské turistiky, zdravotně postižených, vysokohorské turistiky, mototuristiky, turistiky na koni, speleoturistiky aj. Ústřední sekretariát KČT je v od července 2012 v Praze 1, Revoluční 8. Informační centrum v Praze 2 na Fügnerově náměstí. Z původní adresy v obchodním centru Praha – Lužiny bylo nutné se kvůli generální opravě přestěhovat.\n\nOrganizace si vytvořila pomocné Rady KČT – programovou, mapovou, pro prezentaci, radu Síně slávy, ekonomickou, technickou, pro značení a redakční radu časopisu Turista.\n\nMládež (tomíci) je organizována převážně v Asociaci turistických oddílů mládeže (A-TOM). Jeho předsedou je Mgr. Tomáš Novotný.\n\nJednotlivé odbory jsou sdruženy do 14 územních oblastí (stav rok 2014), které vydávají společné kalendáře, volí si své rady a oblasti, připravují své programy činnosti.\n\n\nKaždá z oblastí má pod sebou desítky odborů. Např. Středočeská oblast KČT v roce 2010 uvádí 2763 členů v 57 odborech a 16 oddílech TOM.\n\nMimo časopisu Turista přes své pražské vydavatelství (obchodní společnost Trasa, s.r.o.) vydává opakovaně číslované turistické mapy v měřítku 1 : 50 000, které pokrývají celé území České republiky. Počet takto navazujících map je 98 titulů. (rok 2008).\n\nDne 6. prosince 2005 klub převzal od ministra RNDr. Libora Ambrozka Cenu ministra životního prostředí 2005.\n\nSvým členům Předsednictvo KČT předává Čestný odznak Vojty Náprstka, dále Veřejné uznání II.stupně (diplom s medailí) a Čestná uznání.\n\nV roce 2012 byly do Síně slávy české turistiky slavnostně uvedeny další osobnosti a kluby spjaté s historií klubu. Tato akce spojená s konáním Konference KČT se konala podeváté od roku 2004. Byli tentokrát dne 31. března 2012 v Pardubicích oceněni: Leopold Dorzil, Karel Padevět, Miroslav Hlaváček, Jaroslav Srba, Milan Machovec a odbor KČT První plzeňský Klub českých turistů.\n\nSoučasný symbol je chráněn jako ochranná známka, obsahuje graficky upravený text názvu klubu v národních barvách a je používán od roku 1939, jeho užívání bylo obnoveno v roce 1990. Dále klub vnímá jako historický symbol prvky turistického značení cest, tj. čtyřbarevné pásové značení.\n\nV klubu bylo v roce 2007 celkem 1384 aktivních značkařů pěších tras, 336 cykloznačkařů a roste počet značkařů turistických tras cest pro turisty na koních (hipoturistika). K 1. lednu 2008 klub udržoval 39 816 km pěších tras, 31 104 km cyklotras, 387 km lyžařských tras a 1300 km hipotras. Z hlediska značení má komise značení republiku rozdělenou na 77 oblastí.\n\nPo řadě úvah a plánů, které počítaly s vlastním muzeem už od roku 1920, narušovaných změnami režimů, vnitřními problémy a postavení organizace ve společnosti se vedení KČT dne 1. července 2006 podařilo otevřít Muzeum turistiky v budově bývalé synagogy v Bechyni. Organizace k provedení záměru využila sponzorskou podporu z Jaderné elektrárny Temelín i fondů Evropské unie. Správcem muzea je Václav Sedláček (říjen 2010).\n\n\n"}
{"id": "88217", "url": "https://cs.wikipedia.org/wiki?curid=88217", "title": "Ralsko (Ralská pahorkatina)", "text": "Ralsko (Ralská pahorkatina)\n\nRalsko (696 m n. m.), německy \"Rollberg\", je nejvyšší vrch České tabule. Leží v okrese Česká Lípa Libereckého kraje, asi 4 km severovýchodně od města Mimoň. Na jižním úbočí se nachází ves Vranov, na severním obec Noviny pod Ralskem. Zabrané katastrální území je Svébořice, Noviny pod Ralskem a Vranov. Na vrcholu stojí zřícenina hradu Ralsko, z níž je široký kruhový rozhled.\n\nJe to rozsáhlá strukturně a tektonicky podmíněná elevace (o ploše 4,5 km²), zvedající se více než 400 m nad blízkým údolním dnem Ploučnice. Vrcholí výrazným úzkým hřbítkem na vypreparované žíle směru SV–JZ ze sodalitického tefritu (místy s výraznou sloupcovou odlučností), se skalními stěnami, balvanovými haldami a suťovými proudy. Rozsáhlé nezalesněné suťovisko jižně pod vrcholem vytváří typický \"vykousnutý\" tvar kopce. Táhlé, místy stupňovité svahy (o sklonu 10-30°) pod sopečným vrcholem jsou tvořeny kvádrovými křemennými a jílovitými pískovci středního až svrchního turonu (s četnými vulkanickými žílami), v horních částech jsou kryty vulkanitovými balvany a rozsáhlými bloky, dolní části svahů jsou rozbrázděny erozními rýhami a kaňony oddělenými místy (na jihu) úzkými skalními hřbety s tvary zvětrávání a gravitačního odsedání. Místy vznikly pískovcové skalní věže a mohutné blokové útvary (\"Juliina vyhlídka\").\n\nVrch je převážně zalesněný, zejména zde rostou bučiny a suťové lesy s příměsí klenu, lípy, jeřábu, s bohatším podrostem. Místy jsou zachovány reliktní bory, při úpatí je hojný smrk, hojná jsou bezlesá společenstva volných sutí. Jsou zde bývalé kamenolomy. Jihozápadně pod vrcholem je lom, v němž se těžilo od roku 1925 – dnes je opuštěný, zarostlý, v jeho ploše je postaven železný telekomunikační stožár.\n\nV roce 2012 přešel hrad do rukou soukromého majitele, který na jaře 2013 objasnil své záměry. Míní na vrcholu postavit rozhlednu přístupnou veřejnosti, a zpřístupnit ji lanovkou. Rozhledna má být otevřena v roce 2018.\n\nNa severozápadním a severovýchodním úpatí je množství řopíků – pevnůstek lehkého opevnění.\nVrcholové partie jsou chráněny jako přírodní rezervace Ralsko, na jižním úbočí leží přírodní památka Vranovské skály (pískovcové útvary s významnou květenou).\n\nVrch náleží do celku Ralská pahorkatina, podcelku Zákupská pahorkatina, okrsku Cvikovská pahorkatina a podokrsku Brnišťská vrchovina, jejíž je samostatnou geomorfologickou částí.\n\nNa vrchol hory vede turistická červeně značená stezka z Mimoně, přes Vranovské skály na Ralsko, která dále pokračuje po sestupu k severu na Stráž pod Ralskem. Nejbližší vlakové zastávky jsou v Mimoni nebo v Pertolticích pod Ralskem na železniční trati 086 z Liberce do České Lípy.\n\n\n\n"}
{"id": "88218", "url": "https://cs.wikipedia.org/wiki?curid=88218", "title": "Heterotrofie", "text": "Heterotrofie\n\nHeterotrofie (z řec. \"heterone\" - jiný a \"trophe\" - výživa) je způsob získávání uhlíku tzv. heterotrofních organismů pro tvorbu vlastních uhlíkatých skeletů organických látek. Heterotrofní organismy (konzumenti, kteří se živí organickou potravou) nedokážou na rozdíl od autotrofních tyto skelety syntetizovat z anorganických látek, a proto je získávají z jiné organické hmoty. Mezi heterotrofní organismy náleží živočichové, houby, nezelené rostliny a řada mikroorganismů. Často se pojí s chemotrofií (získáváním energie rozkladem organické hmoty vytvořené jinými organismy). Některé organismy kombinují autotrofii i heterotrofii (např. masožravé rostliny), takové nazýváme mixotrofní.\n\nKonzumenti (spotřebitelé) se dělí na primární (býložravci), sekundární (všežravci a masožravci), následují konzumenti vyšších řádů.\n"}
{"id": "88222", "url": "https://cs.wikipedia.org/wiki?curid=88222", "title": "Stalinův pomník", "text": "Stalinův pomník\n\nStalinův pomník bylo žulové sousoší v Praze na Letné. Bylo postaveno na počest sovětského vůdce Josifa Vissarionoviče Stalina v období poválečného kultu osobnosti. Stálo v letech 1955–1962. Bylo největším skupinovým sousoším v Evropě. Mohutná podsklepená terasa pomníku stojí na místě dosud, roku 1991 byl na ni umístěn metronom sochaře Vratislava Karla Nováka.\n\nV místech, kde měl být umístěn pomník, se nacházel nově postavený stadion fotbalového klubu SK Slavia Praha; kvůli výstavbě pomníku byl stadion prakticky ihned po dostavění zbořen. Stavba pomníku byla zahájena 22. prosince 1949 za účasti Antonína Zápotockého. Vlastní práce na sousoší začala ale až v únoru 1952 a celé pak bylo odhaleno po setmění 1. května roku 1955 pod heslem „Svému osvoboditeli – československý lid“, tj. po smrti Stalina a nedlouho před Chruščovovou kritikou Stalinova kultu osobnosti.\n\nSochařem byl Otakar Švec, architekty Jiří Štursa a jeho manželka Vlasta Štursová, kteří řešili podstavec a okolí pomníku. Švec a Štursa před válkou pracovali na projektu pomníku prezidenta T. G. Masaryka v témže místě. Projekt umístil pomník na dobře viditelné místo nad letenské vyústění Čechova mostu. Byl ztvárněn jako řada za sebou stojících postav v čele s Josifem Stalinem; za ním stály postavy pracujících. Po Stalinově levé ruce to byli zástupci sovětského lidu (dělník, vědec, kolchoznice a rudoarmějec) a po jeho pravé ruce pak zástupci lidu československého (dělník, rolnice, novátor a vojín). Dvě z postav měly konkrétní podoby, a to Julia Fučíka a Ivana Vladimiroviče Mičurina.\n\nPomník ze žlutobílých opracovaných žulových kvádrů stál na rozsáhlé železobetonové konstrukci o výšce 15 metrů, zapuštěné do letenského svahu. Vlastní sousoší mělo rozměry: 15,5 m výšky, 12 m šířky a 22 m délky. V základech (7 metrů pod horní hranou podstavce) je zabudováno třiadvacet základních kamenů z nejrůznějších míst republiky (například část ze základů Staroměstské radnice, čedič z Řípu, onyx z Inovce, kámen z Ležáků, česká žula ze Skutče a také část nejstarší slovanské baziliky z Velehradu). Náklady na stavbu tohoto monumentu byly 140 miliónů tehdejších korun nových (po měnové reformě v roce 1953), spotřebováno bylo 17 tisíc tun materiálu.\n\nUjalo se lidové pojmenování pomníku \"Fronta na maso\", Jan Werich jej nazval \"tlačenicí\". Samotná čtvrť Letná byla pak přezdívána \"Záprdelí\".\n\nPo vystoupení Stalinova nástupce N. S. Chruščova, který odsoudil tzv. Stalinův kult osobnosti, českoslovenští komunisté rozhodli pomník zlikvidovat. Konečné rozhodnutí znělo monument zlikvidovat částečným odstřelem. Stalo se tak v listopadu roku 1962. Destrukční práce si vyžádaly 4,5 milionu korun, dlažební kostky a nepoužitelný materiál byl odvezen do slepého ramene Vltavy u Rohanského ostrova (některé kousky však dodnes zdobí sbírky kuriozit mnoha Pražanů). Svoji funkci tak plnil pouhých sedm let. Odstřelován byl několik týdnů; celá akce byla přísně střežena, bylo zakázáno oblast fotografovat, detonace však byly slyšet po celé Praze.\n\n\n\n\n\n\n\n\nPodstavec a jeho podzemní prostory jsou poškozené, betonové konstrukce se drolí, stropy prosakuje voda, ocelové výztuže korodují. Náklady na opravu se odhadují nejméně na 50 milionů korun. V podzemních prostorách pod pomníkem také proběhl průzkum jeskyňářů. Ti neobjevili žádné další tajné prostory (ač se o nich v minulosti často spekulovalo).\n\nVe středu 18. září 2019 rozhodl stavební úřad městské části Praha 7 na základě posudku, který si nechal zpracovat magistrátní odbor majetku či pražský radní pro majetek Jan Chabr, že město musí okamžitě uzavřít podzemní část pomníku a do pěti dnů pak musí konstrukci podepřít, jinak zůstane uzavřeno i horní prostranství. Do konce roku město musí nechat provést podrobnější analýzu včetně zátěžové zkoušky, na základě které rozhodne o dalším postupu. Posudek, na základě kterého bylo rozhodnutí vydáno, neobsahoval žádné výpočty, v době vydání rozhodnutí pracovníci Kloknerova ústavu teprve vytvářeli rozšířený posudek. V reakci na rozhodnutí stavebního úřadu Praha obratem podzemní část pomníku zavřela a zakázala vstup i do přilehlého okolí včetně horního prostranství kolem metronomu. Průchod po chodníku ve svahu bezprostředně pod památníkem zůstal otevřený. Městská policie dostala pokyn věnovat dodržování zákazu zvýšenou pozornost a porušení zákazu pokutovat.\n\n\n\nOsudem pomníku a jeho tvůrce Otakara Švece se zabývá román Rudolfa Cainera (uváděn také jako Rudla Cainer) \"Žulový Stalin\".\n\nStalinův pomník byl údajně zachycen pouze ve třech československých hraných filmech (všechny jsou z roku 1960): \"Valčík pro milión\" (barevný film, režie Josef Mach), \"Holubice\" (režie František Vláčil) a \"Páté oddělení\" (špionážní detektivka, režie Jindřich Polák).\n\nV roce 2016 byla na místě pomníku postavena jeho částečná replika pro potřeby filmu \"Monstrum\", který natočila Česká televize podle scénáře a v režii Viktora Polesného (film je k dispozici ke zhlédnutí na webu ČT). Inspirací pro film byla kniha \"Žulový Stalin.\"\n\nPomníku je věnován 13minutový barevný dokument \"Pomník lásky a přátelství\" z roku odhalení pomníku (1955).\n\nNárodní divadlo Brno uvedlo 7.2.2020 operu \"Monument\", inspirovanou osudem Otakara Švece a vytváření sochy Stalina.\n\n\n\n"}
{"id": "88223", "url": "https://cs.wikipedia.org/wiki?curid=88223", "title": "Rybník (okres Ústí nad Orlicí)", "text": "Rybník (okres Ústí nad Orlicí)\n\nRybník () je obec, která se nachází v okrese Ústí nad Orlicí v Pardubickém kraji. Na území 1 113 ha žije  obyvatel obce.\n\nObec je rozložena v údolí podél řeky Třebovky k hranicím s Českou Třebovou a tím zakončuje konurbaci Třebová - Ústí. Hranice katastrálního území se sousedící Českou Třebovou protíná seřaďovací nádraží, jehož významná část včetně lokomotivního depa tak leží vlastně v Rybníku.\n\nV obci stojí kostel Rozeslání svatých apoštolů.\n\nPrvní písemná zmínka o obci pochází z roku 1292.\n\n\n"}
{"id": "88226", "url": "https://cs.wikipedia.org/wiki?curid=88226", "title": "David Trézéguet", "text": "David Trézéguet\n\nDavid Trézéguet (* 15. října 1977, Rouen, Francie) je bývalý francouzský fotbalový útočník argentinského původu, kariéru ukončil v lednu 2015.\n\nPelé ho roku 2004 zařadil mezi 125 nejlepších žijících fotbalistů.\n\nPo deset sezón patřil mezi opory italského Juventusu Turín, se kterým vyhrál Serii A a dostal se až do finále Ligy mistrů UEFA, kde jeho tým nestačil na AC Milán.\n\nV červenci 2013 odešel hostovat z argentinského klubu River Plate do jiného argentinského celku Newell's Old Boys poté, co přestal figurovat v plánech trenéra River Plate Ramóna Díaze. S Newell's Old Boys se dohodl na roční smlouvě.\n\nNejznámějším okamžikem jeho kariéry se stal ovšem gól v prodloužení finále Mistrovství Evropy ve fotbale 2000 proti Itálii, kterým rozhodl o tom, že Francie po titulu mistrů světa (v roce 1998) ovládla i kontinentální šampionát. Jako mladíček byl u obou triumfů, stejně jako u stříbrné medaile z Mistrovství světa 2006, které se konalo v Německu.\n"}
{"id": "88227", "url": "https://cs.wikipedia.org/wiki?curid=88227", "title": "Vitariánství", "text": "Vitariánství\n\nVitariánství je výživový směr založený na přijímání výhradně tepelně neupravených potravin. Často se vitariánsky stravují v teplém ročním období i nevitariáni. \n\nNěkdy jen rostlinného původu, mezi což patří zelenina, ovoce, ořechy, semena, naklíčené obilí a luštěniny. Za vitariány se označují i tací, kdož pijí syrové mléko a mléčné výrobky převážně z kozího nebo ovčího mléka. Může také zahrnovat i konzumaci syrového masa. Většinou jsou vitariáni ale zároveň vegani. V jídelníčku vitariána se také nenachází obiloviny a luštěniny, které se jedí pouze naklíčené. Obiloviny hlavně kvůli vysokému obsahu lepku, vyjma pohanky, která lepek neobsahuje a není obilovinou, luštěniny pak kvůli špatné stravitelnosti.\n\nTvrzení zastánců vitariánství jsou však pseudovědecká.\n\nVitariáni pojídají tzv. živé jídlo (raw food), které neprošlo tepelnou úpravou nad 42 stupňů Celsia. Pojem \"raw food\" byl převzat z anglických výrazů \"raw\" [ró], v překladu „syrový“, a \"food\" [fúd] s doslovným překladem „jídlo“, volně také „strava“. V českém jazyce se označuje jako \"živá strava\". Raw food vychází z myšlenky, že tepelně upravená strava výrazně ztrácí své výživové hodnoty. Za hraniční považuje teplotu cca 42°, nad kterou dochází ke zničení živin a důležitých enzymů. Vitariáni totiž tvrdí, že enzymy tvoří život a vařená strava se v raw food nazývá „mrtvá strava“. Za podklad nepřirozenosti tepelné úpravy pro člověka se používá argument, že ani ostatní živočichové tepelně neupravují svou potravu.\n\nDůležité je také vhodné pořadí jídla pro správné trávení. Například ovoce by se nemělo kombinovat se zeleninou apod. Oblíbené jsou na živé stravě také různé koktejly, ve kterých se smíchá několik potravin – tzv. smoothies.\n\nZastánci raw stravy používají nejčastěji výkonné stolní mixéry, sušičky, food procesory, spiralizéry a samozřejmě lednice a mrazáky. Slouží především k tvorbě raw pochutin, například raw krekrů, sušenek.\n\nPříkladem raw stravy obsahující i maso je paleolitická dieta.\n\nPopularitu nabývá také raw strava pro domácí mazlíčky. Může však obsahovat nadlimitní množství infekčních bakterií.\n\n\n"}
{"id": "88228", "url": "https://cs.wikipedia.org/wiki?curid=88228", "title": "Libchavy", "text": "Libchavy\n\nLibchavy () jsou obec v okrese Ústí nad Orlicí v Pardubickém kraji. Na území o výměře 2211 ha žije obyvatel. Libchavy se táhnou podél Libchavského potoka, který se na jižním okraji obce vlévá do Tiché Orlice. Začínají u hranic s Českými Libchavami a končí u hranic s Ústím nad Orlicí, kde se nachází železniční zastávka \"Dolní Libchavy\" (železniční trať Ústí nad Orlicí - Letohrad).\n\nObcí prochází hlavní silnice I/14, která spolu s potokem, který vede souběžně, rozděluje Libchavy na dvě části: Velká strana – východ a Malá strana – západ. Tyto části dostaly své názvy podle velikosti kopců na jednotlivých stranách obce.\n\nPrvní zmínky o zdejší krajině se nachází v písemných pramenech z roku 1227, jako o lesu „Na Lubhaue“. Německé Libchavy vznikaly v době vrcholné kolonizace za účasti německého etnika od druhé poloviny 13. a na počátku 14. století, pravděpodobně někdy mezi léty 1265 a 1285. V roce 1588 došlo k rozdělení na Horní a Dolní Libchavy; z Horních se o tři roky později oddělily Prostřední Libchavy.\n\nV roce 1938 došlo z důvodu převahy německy mluvícího obyvatelstva k připojení k Německé říši. Po válce došlo k tzv. odsunu obyvatel německé národnosti - výjimkou bylo pouze smíšené manželství. V roce 1951 došlo ke splynutí Horních a Prostředních Libchav. V roce 1976 došlo ke spojení obou zbylých částí, čímž vznikla obec s názvem \"Libchavy\". Přečíslování domů nebylo provedeno, a proto v obci existují stejná čísla domů.\n\n\nV obci sídlí výrobce autobusů a trolejbusů SOR Libchavy.\n\n"}
{"id": "88231", "url": "https://cs.wikipedia.org/wiki?curid=88231", "title": "Mechatronika", "text": "Mechatronika\n\nMechatronika je součinná kombinace mechaniky, elektroniky a softwarového inženýrství. Účel tohoto mezioborového inženýrského oboru je studium automatů z inženýrského pohledu a slouží k řízení vyspělých hybridních systémů.\n\nMechatronika je umístěna mezi mechaniku, elektroniku a výpočetní techniku, které dohromady umožňují vývoj jednodušších, ekonomičtějších, spolehlivějších a víceúčelových systémů. Slovo „mechatronika“ poprvé použil Tecuró Mori, inženýr japonské firmy Yaskawa, v roce 1969. Sousloví „elektromechanické systémy“ a někdy „řízení a automatizace“ také označují mechatroniku.\n\nInženýrské studium mechatroniky typicky zahrnuje matematiku, mechaniku, návrh součástek strojů, termodynamiku, teorii obvodů, elektroniku, telekomunikace, teorii řízení, zpracování signálu, energetiku a robotiku.\n\nPřínosy mechatroniky jsou možnost realizování dosud nemožných funkcí zařízení, snížení ekonomických požadavků na zařízení a multifunkčnost zařízení navrhovaného mechatronicky. Po odbornících mechatroniky jsou požadovány znalosti širokého spektra oborů a systémové myšlení. Nezbytná je schopnost týmové práce se specialisty z jiných oborů.\n\nNově vznikající specializace tohoto oboru je \"biomechatronika\", která spojuje stroje a člověka, většinou ve formě snímatelných vylepšení, jako je například exoskelet.\n\n\n"}
{"id": "88235", "url": "https://cs.wikipedia.org/wiki?curid=88235", "title": "Ralsko (přírodní rezervace)", "text": "Ralsko (přírodní rezervace)\n\nPřírodní rezervace Ralsko se rozkládá ve vrcholových partiích stejnojmenného kopce na katastrálním území Noviny pod Ralskem a Svébořice v okrese Česká Lípa v Libereckém kraji. Státní přírodní rezervace Ralsko byla vyhlášena v roce 1967, území bylo chráněno daleko dříve. Chráněné území je ve správě Ministerstva životního prostředí ČR.\n\nPůvodně byla rezervace vyhlášena v roce 1933 v jiném rozsahu. Na ploše 18,15 ha byla stanovena ministerským výnosem 26. září 1967. Byla zaevidována pod č. 360 na katastru obcí Noviny pod Ralskem a Hvězdov. O 20 let později, 21. prosince 1987 byla potvrzena výnosem Ministerstva kultury ČSR č.17.094/87. Její stav negativně ovlivnili sovětští vojáci po roce 1968 nepovolenou těžbou kameniva a mnoha nápisy v azbuce.\n\nPřírodní rezervaci na rozloze 22,32 ha, ve výšce 575 až 696 m n. m. spravuje Ministerstvo životního prostředí prostřednictvím Agentury ochrany přírody a krajiny ČR.\n\nPředmětem ochrany je skalnatý vrchol kopce Ralsko se suťovými poli, dominující okolní krajině. Nacházejí se zde suťové porosty, bučiny, (buk, javor klen, různé druhy jasanů aj.) a vzácné teplomilné druhy rostlin na vrcholu a skalnatých svazích. Roste zde vzácná ostřice tlapkatá velkonohá, kapradinka skalní aj. Ze živočichů zde přebývá například tesařík alpský, střevlíci, výr velký, mlok skvrnitý, holub doupňák a muflon. Les je souvislý, má charakter ochranného lesa, neplatí zde běžné zásady lesního hospodářství.\n\nPoblíž rezervace je přírodní památka Vranovské skály, chráněná od roku 2001, na vrcholu kopce se nachází zřícenina hradu Ralsko. Jihozápadní část rezervace až ke kótě 696 m n. m. je součástí Geoparku Ralsko.\n\n\n"}
{"id": "88237", "url": "https://cs.wikipedia.org/wiki?curid=88237", "title": "Havana", "text": "Havana\n\nHavana (španělsky: San Cristóbal de La Habana, obvykle zkracováno na La Habana, IPA: ) je hlavní město Kuby.\n\nHavana se nachází pouze 160 km jižně od floridského Key West (město). Je jednou z 15 kubánských provincií a podle údajů z roku 2005 má 2,3 milionu obyvatel. Město se vyznačuje španělskou koloniální architekturou a je proto na seznamu světových památek UNESCO.\n\nZáliv, na jehož břehu se Havana rozkládá, byl Evropany prozkoumán roku 1509. O šest let později, 25. srpna 1515, pak bylo založeno současné město. Jeho zakladatelem se stal tehdejší španělský conquistador Diego Velázquez de Cuéllar, vznikla zde pevnost. Právě z Havany byly vysílány další dobyvatelské výpravy do všech koutů Karibiku.\n\nV 18. a 19. století Havana vzkvétala jako centrum koloniální Kuby a velmi rychle se rozrůstala; dokonce byla známa i jako \"Paříž Antil\". Tehdy vzniklo mnoho dnes známých koloniálních památek.\n\nV první polovině 20. století přibyly různé hotely a herny. Na jednu stranu vzrostla zločinnost, prosperitu však přinášeli američtí turisté, kterých sem jezdily statisíce.\n\nBěhem druhé světové války, v den prvního výročí vypálení Lidic, bylo jedno havanské náměstí pojmenováno \"Plaza Lidice\". V roce 1944 byla v havanském hotelu \"Hotel Nacional\" založena mezinárodní letecká asociace IATA. V padesátých letech 20. století byly na nábřežních komunikacích Havany pořádány automobilové závody Formule 1.\n\nPo roce 1961 se situace změnila. Poté co přišel k moci Fidel Castro a Kuba získala pomoc od SSSR, byly vybudovány moderní stavby. Staré město Havany však začalo postupně chátrat. Ekonomická krize v 80. a 90. letech, zapříčiněná rozpadem SSSR, hlavního hospodářského partnera Kuby, vedla k dalšímu zhoršení stavu mnoha budov, jak nových, tak i historicky chráněných.\n\nAmerický spisovatel Ernest Hemingway strávil v kubánském hlavním městě s přestávkami 20 let svého života. V havanské čtvrti El Vedado se pak nachází Havanská univerzita, mezi jejíž frekventanty patřila např. kubánská spisovatelka Daína Chavianová.\n\nV městě se také nalézá hřbitov Kryštofa Kolumba (\"Cementerio Cristóbal Colón\"), kde leží pochováni např. Máximo Gómez, Alejo Carpentier, José Lezama Lima, Alberto Korda, Ibrahim Ferrer, José Raúl Capablanca, Rubén González, Teófilo Stevenson, či Carlos Juan Finlay.\n\nHavana je dopravním uzlem celé Kuby; má významný přístav i mezinárodní letiště Jose Martího. Vede sem i Carretera Central – hlavní kubánská silnice. Samozřejmostí je i železniční napojení, na karibské poměry však poněkud kvalitnější (existuje rozsáhlá síť předměstské železnice). Městskou dopravu obstarávají pouze autobusy, drážní druhy dopravy zastoupeny nejsou. Vzhledem k špatné ekonomické situaci Kuby byly nasazeny do provozu speciální návěsové autobusy (\"Camello\"), avšak ty jsou již pomalu nahrazovány modernějšími vozidly postavenými podle konstrukce vozů od společnosti Mercedes-Benz a plánuje se nákup nových autobusů z ČLR.\n\n"}
{"id": "88238", "url": "https://cs.wikipedia.org/wiki?curid=88238", "title": "Reuters", "text": "Reuters\n\nReuters je zpravodajská agentura, kterou v roce 1851 v Londýně založil německo-židovský imigrant Paul Julius Reuter (1816–1899) jako první anglickou tiskovou agenturu. Agentura Reuter’s Telegram Company nejprve vysílala komerční zprávy, v roce 1858 se staly jejím předplatitelem první vydavatelé novin. První mimoevropská pobočka byla založena roku 1865 v egyptské Alexandrii, již o rok později to byla první asijská pobočka v Bombaji a nakonec roku 1874 byla založena první jihoamerická pobočka v chilském Valparaíso. \nAgentura ve své historii kladla vždy důraz na využívání moderní techniky – v roce 1882 začala používat elektrický přenos dat přímo do novin, jako první vysílala v roce 1925 zprávy rozhlasem, od roku 1927 používala dálnopis a v roce 1962 byla též první soukromou firmou, která pro přenos zpráv použila satelit.\nV roce 1984 se agentura stala akciovou společností. Proti ovládnutí jinou agenturou se pojistila založením společnosti Reuters Founders Share, která drží speciální zakladatelskou akcii a může vetovat vstup nových akcionářů. V roce 2008 došlo k fúzi s kanadskou společností Thomson Corporation, která se specializovala na poskytování finančních informací a nyní nese agentura název Thomson Reuters, sídlo má v New Yorku. V současnosti tvoří prodej dat finančním trhům 90 % zisku, zbylých 10 % připadá na zpravodajství.\n\n"}
{"id": "88239", "url": "https://cs.wikipedia.org/wiki?curid=88239", "title": "Ralsko (hrad)", "text": "Ralsko (hrad)\n\nRalsko (německy \"Roll\" či \"Rollberg\") je zřícenina hradu na vrcholu stejnojmenného kopce, na hranici katastrálního území Svébořice města Ralsko (parcela č. 4, jižní část hradu včetně hlavní hranolové věže, 355 m²) a katastrálního území Noviny pod Ralskem (parcela č. 981/31, severní část hradu, 421 m²). Z trosek hradu je dobrý kruhový rozhled do dalekého okolí, je možno spatřit Ještěd, Hazmburk, Říp, rozhlednu na Vrátenské hoře u Kokořína, Bezděz, Hvozd, Luž, Jedlovou, Klíč.\n\nNa skalnatém vrcholku zalesněné hory se nacházejí hradby, zříceniny dvou obytných věží, obvodové zdivo paláce a zbytky zdiva dalších budov. Zachovaly se mohutné štítové zdi o tloušťce 5,6 metrů. Hrad je chráněn od roku 1965 jako kulturní památka. Horní část kopce i s hradem je začleněna do přírodní rezervace Ralsko.\n\nKdy byl hrad přesně založen, doloženo písemně není. Existují nepříliš věrohodné záznamy o turnaji v Magdeburku v roce 983, jehož se zúčastnil rytíř Teodor z Ralska, také že majitelem byl snad roku 1175 Heřman z Ralska (podle Palackého přezdívaný Poprocký), zakladatel rodu Markvarticů, ale oba záznamy se týkají možná usedlostí (dvora) na úpatí kopce.\n\nDalší výklad doložený archeology uvádí na Ralsku v roce 1377 mocný rod Vartenberků v osobě Jana z Vartenberka, který vystavěl kamenný hrad místo původního dřevěného a včlenil jej do soustavy hradů k ochraně a kontrole obchodních cest. V nedaleké Mimoni si vybudovali i celní stanici.\n\nPo Heřmanovi se přídomek z Ralska objevil v roce 1389, tehdy jej získal Jan Chudoba z Vartenberka, nazývaný pak též z Ralska. Po roce 1400 za krále Václava IV. hájil zájmy císaře Zikmunda a zabíral s jeho souhlasem četná panství kolem. Byl proto často ve střetu s husity, a po bitvě u Ústí na hradě věznil Zikmunda Děčínského z Vartenberka, který krátce před bitvou přestoupil na stranu husitů. Roku 1427 však na Ralsku sídlila husitská posádka.\n\nHůře dopadl jeho syn \"Jan Ralsko mladší\", který nedodržel dohodu s Žitavou kvůli dobytí Grabštejna a byl jimi roku 1433 zajat, usmýkán koňmi a rozčtvrcen. To byl jeden z důvodů pozdějších válek Vartenberků s Lužicí.\n\nPo husitských válkách hrad rychle střídal majitele a roku 1468 byl dobyt žitavským vojskem z Lužice. Pak zde působili loupeživí rytíři a nacházela se zde podloudná mincovna. Od roku 1505 panství koupila rodina Bibrštejnů a o hrad se přestali starat. O sto let později byl popisován jako pustý. Byl často terčem hledačů pokladů, kteří v něm dělali četné díry. Hora s okolím byla v letech 1969–1990 nepřístupná pro veřejnost kvůli sovětskému vojenskému prostoru. V době jejich působení shořela vyhlídková věž.\n\nPříchozí cesta byla vytesána do skal a chráněna dvěma skalními branami. Končila na parkánové plošině na okraji vrchu.Zde byla před vchodem k podhradí další brána, na níž navazovaly hradby s baštou. Předhradí ukončila stavba dvoupatrové věže, která navazovala na palác horní části hradu. Z paláce vedl padací most do hranolové věže (donjonu).\n\nOd České Lípy přes Mimoň a nedaleké Vranovské skály vede přes kopec červeně značená turistická trasa KČT pro pěší turisty. Od vrcholu pokračuje dál na sever přes Noviny pod Ralskem do Stráže pod Ralskem, od východu na ni navazuje po obou stranách kopce žlutě značená trasa od železniční zastávky Pertoltice pod Ralskem. Červená trasa vede ze středu Mimoně k Ralsku Vranovskou alejí a je dlouhá necelých 6 km s převýšením 400 metrů. Vranovská alej a výstup na vrcholek je součástí nově vytvořené Naučné stezky Ralsko.\n\nZachovaly se několik pověstí. První je variací blanické pověsti o spícím vojsku, které přijde českému národu na pomoc, až přijde čas. Druhá o zakopaném pokladu hlídaném velikým psem, další o rytíři potrestaném Bílou paní.\n\nHrad není zanesen jako stavba v katastru nemovitostí, ale je součástí pozemku. Je však zapsán do seznamu kulturních památek. Novinky.cz naopak uvedly citát mluvčí VLS, podle nějž údajně nemovitost není v seznamu památek.\n\nStátní podnik Vojenské lesy a statky ČR, který pozemek s hradem vlastnil, jej, protože jej považoval za neslučitelný se svou náplní činnosti, nabídl Národnímu památkovému ústavu, který však s ohledem na svou ekonomickou situaci nabídku odmítl. Na to Ralsko a další obce reagovaly v roce 2008 tím, že projevily zájem o směnu tohoto pozemku za jiné. VLS nabídku směny neakceptovaly, ale nabídly pozemek v roce 2012 ve výběrovém řízení k prodeji. Kritériem byla nejvyšší cenová nabídka. Do výběrového řízení se nakonec se přihlásilo 6 zájemců (vyhlašovatel nakonec vybíral z 5 nabídek, které podala jedna obec, jedna právnické osoba a tři fyzické osoby), mezi nimi město Ralsko, které se o získání hradu snaží již od roku 2008, a dvě stavební firmy z regionu. Město Mimoň v minulosti mělo o hrad také zájem a nechalo vytvořit dokumentaci na rekonstrukci hradu včetně jeho zastřešení a vybudování vyhlídkové věže. Dokumentaci bylo ochotno poskytnout městu Ralsku a samo se soutěže nezúčastnilo, aby mu nekonkurovalo. Zastupitelstvo obce Noviny pod Ralskem se dva dny před termínem pro odevzdání obálek rozhodlo, že obec do soutěže nepůjde. Obálky s nabídkami byly otevřeny koncem července 2012.\n\nMěsto Ralsko šlo do soutěže s nabídkou jen o 32 tisíc Kč vyšší, než byla minimální nabídková cena 120 tisíc Kč. V soutěži uspěl rodák z Mimoně Milan Baier, jednatel několika firem a regionální politik ODS, aktuálně obecní zastupitel ve Zdibech, který nabídl několikanásobně vyšší cenu, která však nebyla přesně zveřejněna. Mikroregion Podralsko v obavě, že by nový majitel mohl hrad znepřístupnit, požádal ministra obrany Alexandra Vondru o zrušení výběrového řízení a převedení pozemku na mikroregion nebo na Mimoň či Ralsko. Ministr však nechal výběrové řízení pověřit již po intervenci poslance Petra Skokana a nebylo shledáno žádné pochybení.\n\nVítěz výběrového řízení ujistil, že hrad zůstane přístupný a že se ho naopak chystá turisticky zatraktivnit, po posouzení všech projektů, které již byly vypracovány, a případně i na základě nového projektu, a přislíbil spolupráci s celým mikroregionem. Nabídl spolupráci starostům Ralska i Mimoně. Uvedl, že si není jist návratností svých investic a že se do výběrového řízení přihlásil kvůli svým citovým vazbám k místu a znepokojení ze stavu hradu.\n\nProjekt rekonstrukce, který objednalo roku 2006 město Mimoň a který poskytlo městu Ralsko, počítal s náklady 18 milionů na zakonzervování hradu a využití věže pro zřízení vyhlídkové plošiny. Projekt respektoval podmínky stanovené orgány památkové ochrany a ochrany přírody, podle nichž pro opravu hradu nesměl být použit jiný kámen než kámen z hradu a nebyla povolena stavební lanovka, takže projekt počítal s využitím čtyř mul.\n\nNový majitel Milan Baier upřesnil na jaře 2013 své záměry. Míní na vrcholu postavit rozhlednu přístupnou veřejnosti a své záměry konzultovat s řadou odborníků. Později upřesnil i termín dokončení úprav na rok 2018 i obtíže, se kterými se musí vypořádat.\n\nPřed zahájením úprav byl proveden v roce 2014 archeologický průzkum. Během něj bylo zjištěno, že původní rozloha hradu včetně opevnění byla daleko větší.\n\n\n"}
{"id": "88240", "url": "https://cs.wikipedia.org/wiki?curid=88240", "title": "Zobecněná Stokesova věta", "text": "Zobecněná Stokesova věta\n\nZobecněná Stokesova věta je v diferenciální geometrii tvrzení o integraci diferenciálních forem, které zobecňuje a zahrnuje několik vět vektorového počtu. Je pojmenovaná po Georgi Gabrielu Stokesovi, ačkoliv poprvé tuto větu pravděpodobně zformuloval William Thomson.\n\nBuď \"M\" varieta s krajem dimenze \"k\" v prostoru dimenze \"n\" a buď formula_1 \"k\"−1 rozměrná diferenciální forma na \"M\". Označíme-li ∂\"M\" hranici \"M\" s příslušnou orientací, pak platí: \nkde \"d\" je vnější derivace.\n\nUvažuje se klasická Gaussova věta ve trojrozměrném euklidovském prostoru. Množinou \"M\" tedy budeme v tomto případě rozumět daný objem a ∂\"M\" plochu, která jej uzavírá. Vyjdeme z toho, že máme po ploše ∂\"M\" integrovat tok vektorového pole, tedy\n\nForma dS má v kartézských složkách poměrně jednoduchý tvar (d\"y\"^d\"z\",d\"z\"^d\"x\",d\"x\"^d\"y\") - ten je snadné zjistit, že první složka této formy musí být element plochy, ke kterému je vektor (1,0,0) kolmý. formula_4 je vnější násobení forem. Pořadí forem d\"y\",d\"z\" určujících plochu je libovolné. Zbylé souřadnice se určí cyklickou záměnou, aby nedošlo kezměně orientace formy (pokud by za plošku kolmou k (1,0,0) byla zvolena naopak d\"z\"^d\"y\", pak pokud ostatní složky budou určeny cyklickou záměnou, výsledek bude stejný.) \n\nNyní se aplikuje věta - tedy zderivuje integrovaná forma. V členech jsou vždy derivace podle dvou souřadnic nulové, takže zbývá jedna, konkrétně tedy\n\nJakmile jsou souřadnicové formy ve správném pořadí, tak lze aplikovat tzv. hustotní duál a převést integrál z formy na běžný integrál přes objem.\n\nJe tedy vidět, že nám vyšla právě Gaussova věta.\n\nZcela obdobným postupem lze dospět ke znění Stokesovy věty.\n\nAplikuje se věta\n\nProvede se vnější derivace na jednotlivých formách\n\nProtože vnější součin je na 1-formách antisymetrický, posbírá se integrál podle jednotlivých 2-forem\n\nLze si všimnout, že (jsou-li jednotlivé formy ve správném pořadí podle indexů) jde o Stokesovu větu\n"}
{"id": "88242", "url": "https://cs.wikipedia.org/wiki?curid=88242", "title": "High Definition Video", "text": "High Definition Video\n\nHigh definition video (HDV) je formát záznamu videa s vysokým rozlišením (HDTV) na kazety formátu DV. Oproti formátu DV se standardním rozlišením (720×576 obrazových bodů v normě PAL) dosahuje téměř čtyřnásobného rozlišení. HDV zaznamenává obraz s poměrem stran 16:9 v rozlišení 1280×720 (progresivně, tj. 720p) nebo 1440×1080 (prokládaně, tj. 1080i, s obdélníkovými pixly s poměrem stran 4:3).\nFormát HDV využívá stejný datový tok 25 Mbit/s (tj. přibližně 3,5 MB/s) jako formát DV, vyšší rozlišení videa při stejném datovém toku je umožněno použitím komprese MPEG-2.\n\n"}
{"id": "88247", "url": "https://cs.wikipedia.org/wiki?curid=88247", "title": "Marshall", "text": "Marshall\n\nMarshall [\"máršl\"] může být:\n\n\n"}
{"id": "88250", "url": "https://cs.wikipedia.org/wiki?curid=88250", "title": "Ronaldo", "text": "Ronaldo\n\nRonaldo Luis Nazario de Lima známý jako Ronaldo (* 18. září 1976, Bento Ribeiro) je bývalý brazilský fotbalový útočník. Kromě brazilského má i španělské občanství. Od roku 2018 je většinovým vlastníkem prvoligového španělského klubu Real Valladolid.\n\nJe přezdíván \"O Fenômeno\" („Fenomén“). Díky své rychlosti, schopnosti driblovat a střeleckým instinktům je Ronaldo obecně uznáván za jednoho z nejlepších hráčů v moderní historii fotbalu. Jeho slabinou byla dlouhodobá zranění.\n\nFIFA jej zvolila nejlepším fotbalistou v letech 1996, 1997 a 2002.\nVe Španělsku obdržel \"Trofeo Pichichi\" za největší počet nastřílených branek, konkrétně v letech 1997 a 2004.\n\nZúčastnil se čtyř světových šampionátů, a to v letech 1994 (zlato), 1998 (stříbro), 2002 (zlato) a 2006 (čtvrtfinále). Na mistrovství v roce 2006 se stal nejlepším střelcem světových šampionátů v historii s 15 góly, roku 2014 jej ale překonal Miroslav Klose.\n\nV únoru 2011 oznámil ukončení kariéry ve 34 letech.\n\nRonaldo za Cruzeiro debutoval ve svých 16 letech a v premiérové sezóně vsítil 12 branek, pět z nich proti týmu Bahia.\nV brazilské lize byl v tomto období známý jako „Ronaldinho“.\n\nPrvní evropskou štací nadějného Brazilce se stal nizozemský PSV Eindhoven, v jehož dresu se už dříve prezentoval Romário. Mezi zájemci, kteří neuspěli náležely týmy jako Ajax, AC Milán a Juventus.\nTrenér Aad de Mos jej nasadil od začátku do zápasu prvního kola ligy proti Vitesse a Ronaldo se odvděčil gólem ještě před desátou minutou. PSV v Arnhemu zvítězilo 4:2, u dvou gólů byl Luc Nilis.\nDalší zápas před domácími fanoušky na stadionu Philips otevřel skóre v první minutě. V průběhu přidal ještě druhý a zajistil vítězství 4:1 nad Go Ahead Eagles.\nNa dubnovém pokoření Utrechtu 4:0 se podílel premiérovým hattrickem.\n\nCesta Pohárem UEFA byla krátká, v 1. kole totiž Eindhoven vypadl s Leverkusenem. Záříjový zápas na půdě německého týmu přinesl porážku 4:5 a tři góly soupeřova Ulfa Kirstena. Mnozí však opěvovali výkon mladého 17letého Brazilce, který svůj výkon též korunoval hattrickem. Ronaldo se dostal do dalších šancí, proti byl však německý gólman Rüdiger Vollborn.\n\nZa sezónu nastřílel celkově 33 branek za 35 utkání. V nizozemské lize se počet jeho gólů zastavil na 30, stal se tak nejlepším střelcem. Mužstvo vybojovalo třetí příčku.\n\nNizozemská liga začala v srpnu, první Ronaldovy góly dorazily v září proti Heerenveenu (výhra 5:1) a Utrechtu (výhra 3:0). Proti každému z nich se prosadil dvakrát a jednu trefu zaznamenal další zápas proti Volendamu (výhra 5:0).\nPrvní kolo Poháru UEFA proti finskému MyPa ovládl celkově 5 góly, Eindhoven se po výsledcích 1:1 a 7:1 dostal do další části. V říjnu 1995 absentoval tři zápasy kvůli kolenu, vrátil se však a 18. listopadu dalšími třemi góly zničil De Graafschap (výhra 8:0).\nPotíže s kolenem jej znovu dostihly v polovině prosince, chyběl až do dubna.\nEindhoven v závěru sezóny ztratil místo v čele tabulky ve prospěch Ajaxu. Ronaldo stihl zasáhnout už jen do předposledního zápasu proti Spartě Rotterdam (porážka 1:2), a to pouze na druhý poločas. Proti tomu samému soupeři nastoupil i ve finále domácího poháru v květnu 1996, to mužstvo Dicka Advocaata zvítězilo 5:2.\n\nZa sezónu zaznamenal 18 branek za 19 zápasů.\n\nRonaldo zamířil za částku 12,5 milionu liber (£) do Barcelony,\nkterou vedl anglický trenér Bobby Robson. V srpnovém dvojutkání o nakonec získaný Španělský superpohár se Ronaldo prosadil už po šesti minutách, a to další gól a gólovou asistenci přidal.\nBarcelona první zápas vyhrála 5:2.\n\nSoupeřem v rámci 10. kola La Ligy byla dne 26. října Valencia. Ronaldo poslal katalánské mužstvo do vedení po 15 minutách a ve 35. minutě vedení navýšil. Soupeř však po půli vyrovnal góly Ferreiry a Karpina. Poslední slovo měl ale mít Ronaldo, který ten večer překonal brankáře Zubizarretu potřetí.\n\nBěhem jednoho roku v Barceloně vstřelil 47 soutěžních gólů za 49 utkání.\n\nRonaldo byl už ve svých 20 letech fotbalovou hvězdou, jejíž služby si za částku 32 milionu dolarů ($) zajistil Inter Milán pod vedením Massima Morattiho. Podepsal kontrakt na pět let.\nNově příchozí kouč Luigi Simoni Ronalda nasadil do úvodního utkání italské ligy proti Brescii, se kterou milánský klub vyhrál 2:1 díky gólům jiného debutanta, Álvara Recoby.\nÚvodní šňůra dvanácti zápasů bez prohry se neobešla bez devíti Ronaldových branek. Po prohře s Udinese 0:1 se Inter na domácím hřišti utkal s Juventusem, kde Djorkaeff vstřelil jediný gól celého klání. Byl to Ronaldo, kdo mu asistoval nahrávkou, poté co se sám vyhnul dvojici obránců – Paolu Monterovi a Ciru Ferrarovi.\nPrůběhem sezóny přišla krize, po prohře s Parmou se ale Inter na jaře vzchopil a zaznamenal šest výher za sebou včetně té (3:0) proti AC Milán. Ronaldo se na ní podílel přesně mířeným lobem za záda gólmana Sebastiana Rossiho.\nSouboj o titul mezi Interem a Juventusem se měl rozhodnout na Stadio delle Alpi. Juventus měl jednobodový náskok, do konce soutěže zbývaly čtyři zápasy. Turínští se dostali do vedení gólem Del Piera. Ronaldo se dvacet minut před koncem dostal do šance, byl však odstaven Markem Iulianem. Rozhodčí Piero Ceccarini penaltu nepískl a Inter padl.\nMistrovský titul vybojoval Juventus.\n\nCesta italským pohárem Coppa Italia skončila ve čtvrtfinále proti AC Milán. Naproti tomu v Poháru UEFA se zadařilo. Ve finále milánské mužstvo stanulo proti římskému Laziu, do kterého Ronaldo nastoupil po boku Zamorana. Zamorano a Zanetti poslali Inter do vedení 2:0, v 70. minutě výhru zpečetil sám Ronaldo, poté co překonal Marchegianiho.\nPro Inter to byl už třetí triumf v Poháru UEFA za posledních osm let.\n\nTřetí rok za \"Nerazzurri \" nastřílel pouze tři góly v Serii A, a to proti Piacenze, AC Milán a Lecce. Právě proti Lecce 21. listopadu 1999 si přivodil potíže se šlachou v pravém koleni a v 59. minutě musel střídat.\nInter Milán utkání vyhrál 6:0, na několik měsíců ale přišel o Ronalda.\n\nPodle všeho byl připraven na první zápas finále domácího poháru proti Laziu dne 12. dubna 2000. Ze střídačky přihlížel Simeoneho brance na 2:1 pro Římany, o několik minut později vkročil na trávník za Baggia.\nZnovu se ale ozvalo pravé koleno, které Ronaldovi zabránilo zápas dohrát. Inter tedy podlehl 1:2 a v odvetě gól již nepadl.\n\nRonaldo byl pro zranění nucen vynechat celou sezónu 2000/01, během které skončili „Černomodří“ v italské lize až pátí.\n\nPo 21 měsících se Ronaldo dočkal návratu na hřiště – v půlce srpna si na 35 minut zahrál v jím organizovaném charitativním zápase proti šampionovi nigerijské ligy, týmu Enyimba (výhra 7:0). Při odchodu z trávníku dostal „standing ovation“ od 20 tisíc přihlížejících.\nPrvním soutěžním zápasem po nucené přestávce byl souboj proti rumunskému Brașovu v rámci Pohár UEFA.\n\nV srpnu 2002 se čerstvý mistr světa Ronaldo stal posilou Realu Madrid, který pod Florentinem Pérezem budoval hvězdný tým přezdívaný „Galácticos“. Madridskému celku se upsal na čtyři roky.\nPřestupová částka činila 47 milionů eur.\nLa Liga poprvé poznala Ronalda 6. října. V průběhu druhého poločasu proti Alavés nahradil Gutiho a asi minutu poté přesně zacílil za gólmana Dutruela zvyšujíc na 3:1, když prsama zpracoval balon od Roberta Carlose. Jeho druhý gól mu připravil McManaman, Real porazil baskický tým 5:2.\nNa další gól ve španělské lize čekal do listopadového zápasu s Rayo Vallecano, kde jednou trefou přispěl k vítězství 3:2.\n\nPřed třetím skupinovým domácím zápasem Ligy mistrů proti Dortmundu ještě obhajující „Bílý balet“ nevyhrál. Na branku Jana Kollera ale reagovali Raúl a Ronaldo. Ten byl v zápase obzvlášť živý a měl šance vstřelil druhou branku, na Jense Lehmanna ale znovu nevyzrál.\nPo remíze 1:1 na Signal Iduna Parku se Real postavil italskému AC Milán, proti němuž stanul Ronaldo za podpory Raúla, Zidaneho a Figa. Ve 12. minutě se dostal do kombinace s Raúlem a ten vyslal madridské mužstvo do vedení. Raúl přidal ještě jeden a Ronalda střídající Guti ještě třetí. Souboj velkoklubů skončil 3:1, za Milán skóroval Rivaldo.\nJediným gólem venkovního zápasu s Lokomotivem zařídil další cestu za obhajobou. V prvním zápase čtvrtfinále doma proti Manchesteru United vyšel střelecky naprázdno, přesto Real vyhrál 3:1. Ronaldo byl ve 20. minutě zastaven Wesleym Brownem, ale penaltu rozhodčí Anders Frisk nepískl.\nPrvní patnáctiminutovka na Old Trafford byla v režii Angličanů, poté se ale režie chopili \"Los Blancos\" a po ose Zidane–Guti se míč dostal k Brazilcovi, jenž nedal brankáři Barthezovi šanci.\nPřed poločasem srovnal van Nistelrooy, po něm vrátil Španělům vedení Ronaldo, který opět těžil z kombinace Zidana a Gutiho a z nepozornosti obránců Browna a O’Shey.\nAčkoli United opět srovnali, v 59. minutě Ronaldo opět přesně zakončil po další přihrávce Gutiho.\nDavid Beckham sice otočil stav zápasu na 4:3 pro anglický tým, na postup přes Real to ale nestačilo.\nDomácí semifinále s Juventusem odstartoval v útoku po boku Morientese. Ve 23. minutě prostřelil Buffona a otevřel skóre, jeho potíže s lýtkem ale přiměli trenéra del Bosqueho vystřídat jej. Juventus nakonec prohrál 1:2,\nna domácí půdě ale \"Los Blancos\" vyřadil.\n\nPo sezóně 2003/04 měl na svém kontě 25 branek za 32 utkání a získal tak svou druhou Trofeo Pichichi pro nejlepšího střelce La Ligy.\nBěhem ledna roku 2007 opustil Real a zamířil do AC Milán za částku takřka 8 milonů eur, přičemž podepsal smlouvu na 18 měsíců.\n\nNarodil se v Bentu Ribeiru, chudém předměstí Rio de Janeira. Jméno dostal po doktoru Ronaldu Valentem, který asistoval jeho matce při třetím porodu. Starší bratr Nelinho a sestra Lone mu však častěji říkali přezdívkou Dadado.\n\nJiž v sedmnácti letech byl srovnáván s králem fotbalu Pelém a byl také nominován na Mistrovství světa v USA, kde však nenastoupil. O čtyři roky později ve Francii nastřílel celkem 4 góly. Ovšem den před finálovým utkáním měl záhadný kolaps. Do zápasu sice nastoupil ale byl jenom stín nejlepšího hráče světa. Brazílie bez jeho schopnosti zkrátka prohrála. V roce 2002 v Japonsku a Koreji se stal s osmi brankami nejlepším střelcem, přičemž ve finále dvakrát překonal na turnaji dosud pouze jednou kapitulujícího německého brankáře Olivera Kahna. Na mistrovství světa 2006 vstřelil celkem tři góly, což mu zajistilo překonání rekordu Gerda Müllera a s celkově patnácti vstřelenými brankami se stal nejlepším střelcem MS všech dob. V roce 2011 ukončil svou bohatou a dlouhou kariéru.\n\n\n\n\n\n"}
{"id": "88260", "url": "https://cs.wikipedia.org/wiki?curid=88260", "title": "Léto", "text": "Léto\n\nLéto je roční období mezi jarem a podzimem. Nastává v mírných a polárních oblastech, v jinou dobu na severní a jižní polokouli.\nV různých oborech je definováno různě. Astronomické léto začíná letním slunovratem a končí podzimní rovnodenností. Vegetační léto v mírném pásu se vyznačuje průměrnými teplotami nad 15 °C. V tomto období bývají na školách hlavní prázdniny.\n\nV meteorologii je za léto označováno období měsíců června, července a srpna na severní polokouli a měsíců prosince, ledna a února na jižní polokouli. V některých zemích (na severní polokouli) připadá první letní den na období okolo 1. června či 21. června (záleží na tom, jestli se bere meteorologický nebo astronomický začátek). Na léto je často nahlíženo jako na období s nejdelšími (a nejteplejšími) dny, kdy Slunce svítí většinu dne a stmívání trvá velmi dlouho.\n\nAstronomické léto na severní polokouli nastává s červnovým slunovratem, tedy v okamžiku, kdy se Slunce na své zdánlivé pouti po obloze dostane nejseverněji. Obvykle se Slunce do těchto míst dostane okolo 21. června. Na jižní polokouli nastává v okamžiku, kdy se Slunce na své zdánlivé pouti po obloze dostane nejjižněji, což se obvykle stává okolo 21. prosince.\n\nAstronomické léto končí podzimní rovnodenností, tedy v okamžiku, kdy po létě Slunce přechází přes rovník (ocitne se na rovníku v nadhlavníku). Tento okamžik vychází obvykle na 23. září.\n\nBěhem astronomického léta se zkracují dny a prodlužují noci.\n\nProtože Země obíhá kolem Slunce po mírně eliptické dráze, je léto na severní polokouli asi o pět dní delší než na jižní. To zároveň znamená, že zima na jižní polokouli je asi o pět dní delší než léto. Dá se z toho i odvodit, že Slunce je blíže k Zemi, když je léto na jižní polokouli. Toto ale není důsledek střídání ročních období, jen tomu tak zrovna v naší epoše je. Jak se stáčí přísluní dráhy Země, mění se i den, kdy je Slunce nejblíže, a zároveň délka jednotlivých ročních období.\n\nV blízkosti severního pólu je v tomto období polární den, kdy je slunce stále na obloze a nezapadá za obzor, naopak v oblasti jižního pólu je v tutéž dobu polární noc.\n\nV mnoha zemích jsou po značnou část léta školní prázdniny. To je většinou historicky dáváno do souvislosti s tím, že děti dříve musely pomáhat se sklizní obilí, a tedy nemohly v tomto období chodit do školy.\n\n"}
{"id": "88261", "url": "https://cs.wikipedia.org/wiki?curid=88261", "title": "Sillage", "text": "Sillage\n\nSillage je komiks, který je v Čechách známý pod názvem Meteor. Jedná se o kreslený SCI-FI komiks francouzského kreslíře Philippe Bucheta a scenáristy Jean-David Morvana. Hlavní postavou celé série je Nävis, zelenooká pohledná divoška. Díky komiksové série o mladé a nadějné lidské agentce ve službách Meteoru (koloniích mimozemšťanů) poznáte, že i cizí stvoření mají stejnou duši jako člověk. Zatím vyšlo 16 dílů (6 česky):\n\n\n\n\n\n\n"}
{"id": "88262", "url": "https://cs.wikipedia.org/wiki?curid=88262", "title": "Divadlo Ponec", "text": "Divadlo Ponec\n\nDivadlo Ponec na Žižkově v městské části Praha 3 představuje scénu pro moderní tanec a pohybové divadlo. Jeho provozovatelem je občanské sdružení Tanec Praha.\n\nBudova dnešního divadla Ponec byla postavena v roce 1888, tehdy však sloužila jen jako válcovna a drátovna. Jejím majitelem byl továrník Rudolf Stabenow. V roce 1910 si halu pronajal podnikatel a průkopník putovních biografů František Ponec. Halu přestavěl a 3. září 1910 zde otevřel biograf Royal Bioskop Františka Ponce, což bylo třetí stálé kino města Žižkova. Po deseti letech skončila Františku Poncovi nájemní smlouva, která nebyla obnovena. Od té doby kino provozovala obec Žižkov, která jej roku 1929 přejmenovala na Městské bio Žižkov a po smrti Františka Ponce bylo kino na jeho počest znovu přejmenováno na bio Ponec.\n\nPromítalo se zde až do roku 1968. Poté byl objekt využíván Filmovým podnikem hl. m. Prahy jako sklad, budova v té době však značně zchátrala. Později ji převzalo hl. m. Praha.\n\nV roce 1997 byla vypsána veřejná soutěž na kulturní využití tohoto objektu. Proběhla náročná rekonstrukce a v roce 2001 zde začalo OS Tanec Praha provozovat Divadlo Ponec.\n\nDivadlo Ponec je především taneční divadlo zaměřené na moderní scénický tanec a jemu příbuzné druhy umění. Jeho prostory však mohou být využívány i pro jiné účely. Každoročně se už od roku 2004 (s výjimkou roku 2006) koná mistrovství ČR v jojování.\n\nV letech 2004–2010 se v něm natáčel pořad České televize Uvolněte se, prosím, který moderuje herec Jan Kraus tentýž pořad vysílá od 3. září 2010 pod názvem \"Show Jana Krause\" TV Prima. Divadlo je bezbariérové.\n\nV Divadle Ponec, ale i v několika dalších divadlech v různých městech České republiky, probíhá každý rok v červnu Mezinárodní festival soudobé taneční tvorby a pohybového divadla Tanec Praha. Cílem festivalu je představit taneční tvorbu širší veřejnosti.\n\nV Ponci se také koná přehlídka české taneční tvorby Česká taneční platforma. Na akci spolupracuje divadlo Alfred ve dvoře a Divadlo Archa.\n\nNejvyšší ocenění tvůrčí práce v oblasti tance v České republice je Cena Sazky. OS Tanec Praha spolupracuje se Sazkou, a.s., při jejím udělování a prezentaci. Cenu Sazky zatím získali: Petr Tyc (2002), Kristýna Celbová (2003), Petra Hauerová (2004), VerTeDance (2005) a Jaro Viňarský (2006). Finanční odměna má oceněnému umělci krýt náklady při realizaci nové inscenace (k dispozici jsou prostory Divadla Ponec).\n\n"}
{"id": "88263", "url": "https://cs.wikipedia.org/wiki?curid=88263", "title": "Moravská Ostrava a Přívoz", "text": "Moravská Ostrava a Přívoz\n\nMoravská Ostrava a Přívoz je od 24. listopadu 1990 samostatným městským obvodem statutárního města Ostravy a zároveň nejsevernější částí moravské části města. Rozkládá se mezi řekami Odrou a Ostravicí jižně od jejich soutoku, na území 1353 ha a žije zde zhruba 40 tisíc obyvatel. Území obvodu se skládá z celých katastrálních území Moravské Ostravy a Přívozu.\n\nTento obvod vznikl z katastrů bývalého města Moravské Ostravy (status obce byl udělen někdy mezi lety 1267–1279) a bývalé obce Přívozu (1377). Natrvalo do jednoho správního celku byly obě obce spojeny v roce 1924, kdy vznikla tzv. Velká Ostrava. V letech 1960–1971 byly součástí obvodu Ostrava střed, jehož název byl následně změněn na Ostrava 1.\n\nZnak a prapor byly uděleny usnesením Rady města Ostravy číslo 2638/46 z 29.10.1996.\nV modrém štítě nad stříbrným sníženým vlnitým břevnem stříbrný kůň v poskoku se zlatým sedlem a červenou pokrývkou provázený vlevo nahoře zlatou růží se zelenými okvětními lístky a červeným semeníkem.\nModrý list rozdělený ve vlající části bílým vlnitým pruhem o šířce 1/24 délky listu. Poměr žerďového pole, pruhu u dolního i horního okraje listu a pole vlajícího je 19:1:4. Pruh má tři oblouky směrované k žerdi a zasahující do 1/17 délky listu a dva oblouky směrované k vlajícímu okraji a zasahující do 10/12 délky listu. V žerďovém poli bílý kůň a žlutá růže ze znaku.\n\nSamospráva městského obvodu od roku 2016 vyvěšuje 5. července moravskou vlajku.\n\n"}
{"id": "88274", "url": "https://cs.wikipedia.org/wiki?curid=88274", "title": "Hap Sharp", "text": "Hap Sharp\n\nJames „Hap“ Sharp (1. ledna 1928 – 7. května 1993) byl americký automobilový závodník.\n\nHap Sharp byl Texaským petrolejářským podnikatelem. Později se začal častěji objevovat po boku Jima Halla, který byl hodně zainteresován do projektu Chaparral jenž závodí především v USRRC.\n\nV roce 1964, Hap končí na 5 místě v šampionátu a získává trofej Nassau s Rogerem Penske. Následující rok je třetí v mistrovství, vítězí v 12hodinovce v Sebringu právě s Hallem, dále vítězí v dalších šesti závodech a znovu získává trofej Nassau.\n\nVe Watkins Glen roku 1962 jako amatér vstupuje do Formule 1, kde se účastní především severoamerických Grand Prix. Na stejnou trať se vrací i v dalším roce, tentokrát s vozem Lotus 23, ale v závodě ho zradil motor. Při příležitosti Velké ceny Mexika 1963, končí těsně mimo body na 7 místě, což je jeho nejlepší výsledek v mistrovství světa. V roce 1964 vstupuje do Grand Prix USA a Mexika, ale bez výraznějšího úspěchu.\n\nPo skončení kariéry automobilového závodníka, čelí Hap Sharp závažným osobním problémům, které v květnu 1993 řeší sebevraždou.\n\nVozy:\n\n\nVozy:\n\n"}
{"id": "88278", "url": "https://cs.wikipedia.org/wiki?curid=88278", "title": "Aosta", "text": "Aosta\n\nAosta () je hlavní město autonomní italské provincie Valle d'Aosta ležící 110 km severně od Turína ve výšce 583 m nad mořem. Počet obyvatel 34 800. Nedaleko od města je portál tunelu pod Mont Blancem.Je to též rodiště Anselma z Canterbury.\n\nÚdolí Aosty bylo dobyto v roce 25 př. n. l. Římany, A. Terentiem Varro Murenou. Kmen Salasserů, který zde sídlil, byl z velké části prodán do otroctví. Město bylo založeno na počest císaře Augusta z existujícího legionářského tábora pod jménem \"Augusta Praetoria\". Město bylo šachovnicově založeno, mělo 64 insulae (městských částí), čtvercový tvar, který je možno vysledovat na nejstarší části města. Městské hradby měly na všech stranách 4 brány. Fórum zabíralo plochu 8 insulae, amfiteátr zabíral 2 insulae. V roce 1032 se stalo součástí Savojského vévodství.\n\nDo současnosti se zachoval velký počet památek z římské doby. Nejlépe se zachovaly městské hradby, které byly používány i ve středověku. Zachovala se i jedna městská brána tzv. Porta Praetoria. Před ní se nachází vítězný oblouk Arco d'Augusto (Augustův triumfální oblouk) u řeky Buthier. Poblíž něj je klášterní komplex S. Orso.\n\n\n"}
{"id": "88281", "url": "https://cs.wikipedia.org/wiki?curid=88281", "title": "Levnov", "text": "Levnov\n\nLevnov (též Ketkovický hrad) je zřícenina hradu mezi obcemi Senorady a Ketkovice v okrese Brno-venkov. Jeho zbytky jsou chráněny jako kulturní památka České republiky.\n\nZřícenina se nachází na 120 metrů vysokém skalním ostrohu nad řekami Oslavou a Chvojnicí poblíž jejich soutoku. Přímo pod hradní skálou se nachází Ketkovický mlýn. Hrad se nachází na turistické značce tři kilometry jižně od obce Ketkovice a v jejím katastrálním území a je součástí přírodní rezervace Údolí Oslavy a Chvojnice. Z hradu je výhled na údolí řeky Oslavy, zříceninu hradu Kraví Hora, Velkou skálu na protějším říčním břehu a také jadernou elektrárnu Dukovany.\n\nNázev Levnov získala zřícenina hradu znovu zpět až v roce 1970. Tehdy byl identifikován na základě zápisů v archiváliích, do té doby se nevědělo, kde Levnov stával. Hrad byl vystavěn na počátku vlády Karla IV. Lévou z Levnova (podle kterého nese jméno Levnov). Rod z Levnova vymřel po meči na rozhraní 14. a 15. století. Za sporů a válek mezi markrabími Joštem a Prokopem se na Levnově vystřídalo několik majitelů. V 15. století přešel hrad do majetku pánů z Lipé na Moravském Krumlově. Na konci husitských válek hrad násilně obsadil Burghart Kienberger s tlupou německých žoldnéřů, kterým Albrecht Rakouský nevyplatil smluvený žold. Kořistili a loupili na vydrancované Moravě, brali ve vesnicích dobytek, obilí a přepadávali kupecké vozy. Jelikož není doloženo obléhání a dobytí hradu je pravděpodobné, že po zaplacení výkupného žoldnéři odešli do Rakous. Poté byl hrad vykoupen od právoplatného majitele Pertolda z Lipé městy Brnem, Znojmem, Ivančicemi, Třebíčí a Jihlavou a podle znojemského usnesení moravských stavů z roku 1440 o zbourání loupeživých hradů byl Levnov v listopadu 1442 zbořen za pomoci poddaných z okolních vesnic, kteří si mohli odvést stavební materiál.\n\n"}
{"id": "88283", "url": "https://cs.wikipedia.org/wiki?curid=88283", "title": "Lebka", "text": "Lebka\n\nLebka (lat.: \"cranium\") je složitá součást kostry obratlovců, která chrání mozek a smyslové orgány. Je vytvořena z řady lebečních kostí a je navázána pohyblivě na páteř. Většina kostí je v lebce spojena suturami, což jsou pevné vazivové spoje. Aby při porodu nedošlo ke zlomenině, mají novorozeňata mezi lebečními kostmi mezery, které jsou vyplněny vazivovými membránami (fontanely).\n\nSpojení na lebce – švy – jsou nepohyblivé. Pohyblivý je jedině kloub spojující mandibulu (dolní čelist) s lebkou.\n\nU lebky obvykle rozeznáváme část obličejovou (\"splanchocranium\") a mozkovnu (\"neurocranium\"). Obličejová část obsahuje vyústění smyslových orgánů a ústní otvor. Dutá mozková část chrání mozek. Jednotlivé oddíly lebky jsou:\n\n\nKostra lebky (cranium) je tvořena větším počtem kostí, které jsou obvykle s výjimkou dolní čelisti navzájem pevně spojeny.\n\nLebka člověka se skládá z 22 kostí. U novorozence jsou kosti relativně volné – prostor mezi nimi tvoří pružné vazivové lupínky (fontanely). Ty v průběhu prvních 2 let života postupně zarůstají (osifikují), ale nikdy nesrostou zcela.\n\nCranium se občas také dělí na 2 důležité celky, a to na NEUROCRANIUM(NCR) a SPLANCHNOCRANIUM(SPCR).\n\nNCR – důležitý obal okolo mozkové kůry a částí mozku. vrstva, která dává signály k podnětnému vyjadřování mozkových činností.\nSSPCR – vrstva, již z kostí, která chrání mozek ( lat. cerebrum)\n\n"}
{"id": "88287", "url": "https://cs.wikipedia.org/wiki?curid=88287", "title": "Californication (album)", "text": "Californication (album)\n\nCalifornication je funk-rockové album skupiny Red Hot Chili Peppers. Taktéž i jedna píseň na onom albu.\nAlbum Californication je částečným návratem ke kořenům Red Hot Chili Peppers. Po méně úspěšném One Hot Minute se vrátil John Frusciante, vystřídal Davea Navarra a se skupinou v roce 1999 nahrál desku, která znamenala jejich znovuvzkříšení.\n\nNejúspěšnějšími skladbami se staly Scar Tissue, Otherside a Californication.\n\nVšechny skladby napsali Flea, Anthony Kiedis, John Frusciante a Chad Smith.\n\n"}
{"id": "88294", "url": "https://cs.wikipedia.org/wiki?curid=88294", "title": "Scar Tissue", "text": "Scar Tissue\n\n„Scar Tissue“ je píseň na albu Californication od skupiny Red Hot Chili Peppers z roku 1999. Stejný název mají i memoáry Anthonyho Kiedise, zpěváka skupiny, vydané roku 2004.\n"}
{"id": "88296", "url": "https://cs.wikipedia.org/wiki?curid=88296", "title": "Depo Hostivař (stanice metra)", "text": "Depo Hostivař (stanice metra)\n\nDepo Hostivař (zkratka HO) je konečná stanice linky A pražského metra, umístěná na okraji Strašnic v hale depa Hostivař. Slouží zejména k přestupu mezi metrem a autobusovými linkami do Dolních Měcholup a Uhříněvsi; zpočátku zde byly ukončeny také autobusové linky do Dubče a obcí v blízkosti Prahy (např. Říčan a Kostelce nad Černými lesy).\n\nStanice je neobvyklé koncepce, nachází se přímo v areálu depa metra, zabírá jeho dvě západní koleje. Mezi nimi bylo vybudováno ostrovní nástupiště, které je v celé síti metra vůbec nejužší a vzniklo v prostoru bývalé myčky vozů. Osvětlení je během dne řešeno prosklenou střechou. Výstup je jeden s velmi malým vestibulem, vede severním směrem k terminálu příměstských autobusových linek. Právě jako přestupní mezi metrem a autobusovou dopravou byla stanice Depo Hostivař zamýšlena a je to její hlavní účel. Součástí komplexu je i záchytné parkoviště P+R.\n\nVýstavba stanice byla zahájena v červenci roku 2004, probíhala za provozu depa. Stanice byla pro veřejnost zprovozněna 26. května 2006 v 15.30 hod.; související změny v povrchové dopravě byly zavedeny 28. května. Během výstavby bylo nutné přestavět část kolejiště před depem (tzv. zhlaví) a upravit jednu halu, která nyní slouží jako vlastní stanice. Po nějakou dobu tak pro linku metra A muselo vypravovat vlaky depo Kačerov. Celkové náklady na výstavbu komplexu včetně autobusového terminálu a záchytného parkoviště jsou uváděny kolem 1,3 miliardy korun, z toho na samotnou stanici metra 860 milionů Kč.\n\nJako v jediné stanici pražského metra zde není název stanice na obkladu za nástupištěm psán typem písma Metron.\n\nTato konečná stanice je od předchozí stanice Skalka (dřívější konečné) vzdálena 1 020 m. Část této trati přes zhlaví depa je jediným nekrytým úsekem pražského metra s přepravou cestujících.\n\nV blízkosti stanice metra se uvažuje o vybudování stanice městské železnice Praha-Malešice.\n\nOd 14. prosince 2008 došlo k výrazným změnám v terminálu Depo Hostivař. Většina autobusových linek, které zde dosud byly ukončeny, byla přesměrována ke stanici linky C Háje (příměstské linky řady 3xx) nebo ke stanici linky A Skalka (autobusy z Kolodějí a Dubče). Důvodem byly stížnosti cestujících na délku intervalu a pásmový provoz (do stanice jezdil po většinu pracovního dne od Skalky pouze každý druhý spoj), na dlouhý přestup od terminálu k samotnému nástupišti a především dopravní komplikace způsobené stále hůře průjezdnými navazujícími komunikacemi Černokostelecká a Kutnohorská, v důsledku čehož nabíraly autobusy zpoždění i v desítkách minut. Tato změna způsobila další výrazné snížení využití stanice, jejíž účelnost byla od samého počátku předmětem kritiky odborníků i veřejnosti. Nově jsou ve směru od jihovýchodu u této stanice ukončeny pouze městské autobusové linky jedoucí přes Uhříněves do Královic, Benic, Lipan a Kolovrat, příměstská linka do Doubku a linka 382 – ta sice měla končit rovněž u stanice metra Háje, avšak na poslední chvíli (v pátek 12. prosince 2008) bylo pražským primátorem z podnětu starosty Jevan v rozporu s vydanou licencí rozhodnuto, že zůstane ukončena u Depa Hostivař (příslušné rozhodnutí o dočasné změně bylo vydáno až několik dnů po termínu změny); teprve od 8. března 2009 by měla linka 382 končit stejně jako ostatní linky tohoto svazku u stanice Háje.\n\nOd roku 2017 mají ve stanici konečnou z příměstských linek pouze autobusy č. 364 a 366. Linka 382 je vedena podle původního plánu ke stanici metra C Háje.\nZ městských linek zde začínají či tudy projíždí linky 163 (z Želivského přes Štěrboholy na Sídl. Rohožník), 223 (přes Černý Most do zast. Ratibořická), 208 (směr Štěrboholy do zast. Bezděkovská) a 229 (spolu s příměstskými linkami 364 a 366 zajišťuje interval 30 minut mimo špičku a 15 minut ve špičce do Uhříněvsi).\nlinka 163 byla zkrácena na stanici Depo Hostivař, tzn. že nejede dál až na Želivského. Toto opatření bylo uděleno z důvodu zpoždění linky 163 než dojede až na Sídliště Rohožník. Také sem zajíždí prodloužená linka 228 (Poliklinika Malešice - Depo Hostivař - Štěrboholy - Škola Dubeč - Nádraží Uhříněves - Benice) která zde jako jediná nekončí.\n\nSchválení projektu výstavby stanice v depu bylo častokrát kritizováno. Hlavním argumentem kritiky bylo, že se stanice nachází v neobydlené oblasti a že se tím pádem nejedná o návratnou nebo výhodnou investici. Zastánci výstavby argumenty vyvracejí tím, že slouží prvořadě pro přestup z příměstské dopravy, čímž ušetří mnoho kilometrů z tras příměstských autobusových linek vedoucích ke stanici metra Skalka, a rovněž je zde vhodnější umístění záchytného parkoviště P+R.\n\nDalším argumentem bylo, že zavedení přepravy v úseku je levnější, protože využívá již vybudované trati. Také tato informace se již v průběhu stavby ukázala jako nepravdivá, protože většina trati musela být postavena zcela nově kvůli nevyhovujícím (malým) poloměrům traťových oblouků, které by na zhlaví neumožňovaly zvýšení provozní rychlosti na 40 km/h.\n\nProtože provozní poměry v depu neumožňují stejnou dopravní kapacitu, jakou má zbytek trati, zajíždí v pracovní den do této stanice pouze polovina vlaků, ostatní jsou ukončeny ve stanici Skalka. Tím došlo ke zhoršení návaznosti mezi spoji metra a autobusových linek.\n\nPředmětem připomínek byl i místopisně nesprávný název stanice. Celá stanice i depo metra jsou totiž umístěny v katastrálním území Strašnic. Hranice území Hostivaře, v němž z větší části leží dílenské, administrativní a garážovací objekty pro autobusy a tramvaje areálu Dopravního podniku, je od stanice metra vzdálená asi 300 metrů. Vžitý název objektu byl nakonec použit pro název stanice přes nesouhlas městské části Praha 10.\n\n"}
{"id": "88297", "url": "https://cs.wikipedia.org/wiki?curid=88297", "title": "Depo Hostivař", "text": "Depo Hostivař\n\nDepo Hostivař je druhým ze tří dep pražského metra a nachází se ve Strašnicích v městské části Praha 10 (malé nezastavěné okrajové části areálu opravárenské základny patří do Malešic a Hostivaře). Ostatními jsou Depo Kačerov a Depo Zličín. Depo Hostivař slouží pro vlaky vypravované na linku A. V provozu je od roku 1985.\n\nSoupravy jezdící na trase A deponují a převážná část jejich oprav a údržby se provádí v depu Hostivař, které je umístěno z větší části ve Strašnicích v obvodě a městské části Praha 10. Rozkládá se na ploše cca 21,5 ha. Deponovací kapacita je 200 elektrických vozů. Plocha halového komplexu (6 hal) je 34 800 m². V halách je celkem 28 kolejí (20 kolejí pro remizování a provozní ošetření - každá o délce 210 m, 5 správkových kolejí, 1 kolej pro mytí, 1 kolej pro ofukování a 1 testovací kolej pro zkoušky elektrických vozů pod vysokým napětím). Hala oprav je vybavena patkovými zvedáky, hříží a mostovým jeřábem. Součástí depa je přístavek pomocných provozů, který je vybaven dílnami pro údržbu agregátů pneumatické, elektrické a mechanické výzbroje elektrických vozů. K areálu depa přísluší depo pomocných trakčních prostředků (PTP), kde se provádí údržba a opravy lokomotiv, speciálních a drobných vozidel metra. Plocha depa pomocných trakčních prostředků je 1 900 m², v hale jsou 3 koleje. V blízkosti depa je umístěna požární stanice HZS DP-M. Z vjezdového zhlaví depa odbočuje kolej k opravárenské základně metra (OZM).\n\nSpojovací trať do depa Hostivař se od trati A odděluje za stanicí Strašnická, hlavní trať má pokračovat kolem strašnické železniční stanice a přes západ Zahradního Města do Hostivaře. Na spojce byla 4. července 1990 otevřena stanice Skalka. 26. května 2006 byla v západní hale depa (bývalé myčce) otevřena stanice Depo Hostivař.\n\nDepo bylo dříve připojeno vlečkou s dvojí úvratí do nádraží Praha-Hostivař. Vlečka byla roku 2009 snesena.\n\n"}
{"id": "88310", "url": "https://cs.wikipedia.org/wiki?curid=88310", "title": "Člun", "text": "Člun\n\nČlun je plavidlo obvykle menší než loď a často bez vlastního mechanického pohonu. Některé čluny jsou tak malé, že se běžně přepravují loděmi a na souši v přívěsech za motorovými vozidly. Člunem se nazývají i například malá nafukovací plavidla k plážové rekreaci.\n\nV širším slova smyslu je člun malá loď, obdobně jako v angličtině pojem \"boat\" na rozdíl od \"ship\" či v němčině \"das Boot\" na rozdíl od \"Schiff\". Čluny pro delší plavby i po otevřeném moři mívají podpalubí - v civilním sektoru typicky rybářský člun. Mezi válečná plavidla pak řadíme čluny dělové, torpédové, raketové, hlídkové/strážní, vyloďovací (které zpravidla podpalubí nemají). Ve starší literatuře se můžeme setkat s pojmem \"podmořský\" nebo \"ponorný člun\" jako označením pro ponorku.\n\nVe vnitrozemské plavbě se označení člun oficielně používá pro lodě bez vlastního strojního pohonu (vlečný člun, tlačený člun), případně pro malá plavidla s vlastním strojním pohonem (otevřený člun, kajutový člun, závodní člun).\n\nČlun je skořápkovitá vztlaková struktura podle Archimédova zákona, která se nazývá trup, někdy doplněná kvůli stabilitě pomocnými trupy či plováky (katamarán). Pohon může být lidskou silou, například vesly (pramice), pádlem (kajak, kánoe), bidlem (přívoz), pro delší a sportovní plavby systémem plachet. Větší a vojenské čluny pohání nejčastěji lodní šroub, na mělkých tocích parní kolesa a pro rychlé čluny trysky.\n\nNejstarší čluny, tzv. monoxyly, byly vydlabány z jediného kmene stromu. Ale už ve starověku stavěli lidé dřevěné čluny s kostrou (kýlem a žebry), na niž se vázala obšívka z úzkých prkének. Mezery mezi nimi se ucpávaly koudelí a tmelily pryskyřicí. Zpočátku se užívaly k rybolovu, k dopravě po řekách a jezerech, později vozily lidi i zboží podél pobřež. Podle některých zpráv už egyptští mořeplavci obepluli Mys Dobré naděje a Středozemním mořem se vrátili domů. Větší čluny dostaly palubu a začaly se vyvíjet v lodě. Důležitou novinkou bylo otočné kormidlo, vetknuté mezi kýl a palubu, které nahradilo dřívější kormidelní veslo, zdokonalení plachet a motorový pohon.\n\nNejmenší současné čluny se vyrábějí z umělých hmot, z laminátů a z gumy. Pozvolna nahrazují ploché říční pramice z prken a slouží k rekreaci, drobnému rybolovu a sportu. Větší rybářské čluny se modernizují, staví z kovu a umělých hmot a opatřují nejen motory, ale i radary. Sportovní čluny se technicky velmi zdokonalily, zároveň se však prudce zvýšila jejich cena a vybavením se často blíží jachtám. Ve válečném námořnictvu není hranice mezi člunem a lodí přesně stanovena a spíš s ohledem na tradici se hovoří o dělových, hlídkových či raketových člunech. \n\n\n"}
{"id": "88317", "url": "https://cs.wikipedia.org/wiki?curid=88317", "title": "Skye", "text": "Skye\n\nOstrov Skye (ve skotské gaelštině \"An t-Eilean Sgitheanach\", ve staré severštině \"Skíð\") je největší a nejsevernější ostrov v souostroví Vnitřní Hebridy ve Skotsku. Ve skotštině „\"sgiath\"“ znamená „\"okřídlený\"“.\n\nV roce 2001 žilo na ostrově 9 232 obyvatel, což – na rozdíl od mnoha jiných skotských ostrovů – byl čtyřprocentní přírůstek oproti roku 1991. V polovině roku 2013 bylo na ostrově Skye registrováno již 10 008 obyvatel a růst počtu obyvatel na skotských ostrovech pokračoval i nadále. V letní sezóně se počet obyvatel výrazně zvýší o množství návštěvníků. Hlavní zaměstnání místních obyvatel je turistický ruch, výroba whisky, zemědělství a to zejména chov dobytka. Největší město na ostrově je Portree, kde se nalézá malebný přístav.\n\nOstrov Skye je proslulý překrásnými scenériemi, památkami, divokými horami a mnoha chráněnými živočichy včetně orla, jelena a vydry.\n\nOstrov je spojen také s bájnou bojovnicí Scáthach, která měla cvičit hrdinu Cúchulainna, Psa z Ulsteru.\n\nS rozlohou 1 700 km² je ostrov Skye druhým největším ostrovem ve Skotsku po ostrovech \"Lewis a Harris\" (které tvoří jeden ostrov). Na ostrově se nachází několik horských skupin. Na jihu ostrova se rozkládá rozeklané pohoří Cuillin, pro svůj charakter nazývané \"\"skotské Alpy\"\". Dvanáct vrcholů v desetikilometrovém hlavním hřebeni je vysokých přes 900 metrů, čili patří mezi tzv. munro, nejvyšší Sgurr Alasdair je vysoký 992 metrů. Pohoří je významným cílem horolezců.\n\nSeverní část ostrova – poloostrov Trotternish – je sopečného původu. Nejvyšší horou této části ostrova je 719 metrů vysoký Storr, na jehož úbočí se nalézá 55 metrů vysoká skalní věž zvaná Starý muž (The Old Man of Storr). Sopečná krajina na severu ostrova se nazývá Quiraing.\n\nČlenité pobřeží ostrova je rozčleněno množstvím zálivů, část pobřeží je obklopena strmými útesy. Mezi největší patří Loch Dunvegan a Loch Snizort.\n\nVyjma velkého množství přírodních památek lze na ostrově spatřit i několik zajímavých objektů, které vytvořila lidská ruka. Mezi ně patří hrady Duntulm Castle, Dunvegan Castle, Dunsgiath Castle a Knock castle. Na ostrově se nachází několik muzeí a to zejména kolem největších měst. Známá palírna whisky Talisker Distillery, produkující jednodruhovou whisky, se nachází na západním pobřeží ostrova. Kromě té je odsud také směsná whisky \"Isle of Skye\". Most Skye Bridge, spojující ostrov s Pevninou byl otevřen v roce 1995. Zajímavostí jsou také početné zkamenělé otisky stop různých jurských dinosaurů, objevované na pobřeží tohoto ostrova.\n\nDoprava na ostrov z pevninské části Skotska je možná po mostě Skye Bridge z Kyle of Lochalsh, a trajekty z Armadale na ostrově do Mallaigu a z Kylerhey do Glenelgu. Z Uigu také odjíždí trajekt na ostrov Harris a okolní ostrůvky. Do Mallaigu je možné dojet vlakem, stejně jako do Kyle of Lochalsh. Na ostrov přijíždí několik autobusových linek z Inverness a Glasgow. Na ostrově se také nachází malé letiště.\n\nNejvýznamnějším silničním spojem ostrova je silnice A87 spojující Skye Bridge s městem Uig a vedoucí přes Portree. Velkou měrou je zastoupena lodní doprava, kterou zajišťuje společnost Caledonian MacBrayne.\n\nFolkrocková skupina Runrig byla založena v Portree a ve své tvorbě navazovala na místní hudební tradice.\n\n"}
{"id": "88326", "url": "https://cs.wikipedia.org/wiki?curid=88326", "title": "Dělení", "text": "Dělení\n\nDělení je v aritmetice binární operace mezi dvěma čísly daného číselného oboru, která je opačná (někdy se také používá termín \"inverzní\") k operaci násobení. Vztah dělení k násobení je tedy analogický, jako vztah odčítání ke sčítání.\n\nNapř\n\ntedy\n\nV konkrétním případě např\n\ntedy\n\nJestliže píšeme formula_5, pak formula_6 se nazývá dělenec, formula_7 je dělitel a výsledek formula_8 označujeme jako podíl.\n\nDělení nulou není definováno; podílu formula_9 nelze pro formula_10 přiřadit žádné číslo; zatímco pro formula_11 nelze přiřadit jednoznačný výsledek. Zkoumání toho, co se děje při dělení dvou hodnot, které se blíží k nule, vede k pojmu limita.\n\nI když odhlédneme od dělení nulou, množina přirozených ani celých čísel číslech není uzavřená vůči operaci dělení, tj. podíl dvou celých čísel nemusí být celé číslo. Pro některé účely lze tento problém odstranit používáním dělení se zbytkem, obvyklým způsobem je přejít na výpočty s racionálními čísly, jejichž množina je vůči operaci dělení uzavřená, stejně jako množina reálných nebo komplexních čísel.\n\nObecněji se dělení dá definovat v rámci tělesa \"T\" jako násobení inverzním prvkem.\n\nDobré vnímání podílu (poměru) souvisí s dobrými matematickými schopnostmi člověka.\n\n\n"}
{"id": "88327", "url": "https://cs.wikipedia.org/wiki?curid=88327", "title": "Myhillova–Nerodova věta", "text": "Myhillova–Nerodova věta\n\nNerodova věta popisuje regulární jazyky, když říká, že formální jazyk nad konečnou abecedou je regulární, právě když „dělí“ množinu všech slov nad danou abecedou na konečně mnoho podtříd s určitými vlastnostmi (popsanými dále v textu).\nMyhillova-Nerodova věta je rozšířením Nerodovy věty o část týkající se prefixové ekvivalence.\n\nNechť \"X\" je konečná abeceda a \"~\" je relace ekvivalence na formula_1 (množině všech slov nad \"X\"). Potom \"~\" je pravá kongruence, jestliže\na kongruence \"~\" je konečného indexu, má-li rozklad formula_3 konečně mnoho tříd (množin prvků, které jsou v rámci třídy vzájemně kongruentní).\n\nPak Nerodova věta samotná říká, že máme-li jazyk \"L\" nad konečnou abecedou \"X\", jsou následující dvě tvrzení ekvivalentní:\n\nMyhill-Nerodova věta přidává k předchozím ekvivalentním tvrzením další:\n\nDva prvky jsou v pravé kongruenci, pokud, přilepíme-li k oběma libovolné (stejné) slovo, výsledná slova budou také vzájemně kongruentní. Kongruence je konečného indexu, pokud existuje konečně mnoho skupin, do kterých můžeme různá slova dle kongruencí roztřídit. \n\nPříklad\n\nMějme abecedu \"X = {a, b}\". Mějme množinu všech slov \"X* = {a, b}*\". Definujme si relaci \"~\", která rozdělí \"X*\" do těchto pěti skupin:\n\n\nPokud vezmeme dvě libovolná slova ze stejné třídy a cokoli k nim připojíme, dvě výsledná slova opět patří do společné třídy. Příklad: \"a ~ b\" jsou z druhé třídy, připojme k nim \"baba\", pak \"ababa ~ bbaba\" - patří do páté třídy.\n\nRelace \"~\" je tedy pravá kongruence (to byl účel). Podobných pravých kongruencí na \"X*\" existuje spousta a s trochou šikovnosti si můžeme nalézt tu, kterou zrovna potřebujeme.\n\nZ existence této pravé kongruence \"~\" plyne, že každá z pěti skupin je regulární jazyk, navíc sjednocení dvou i více skupin je regulární jazyk.\n\nObvykle se jako kongruence bere rovnost stavů v konečném automatu (formula_6, když slova \"u\" a \"v\" odpovídající konečný automat uvedou do stejného stavu).\n"}
{"id": "88341", "url": "https://cs.wikipedia.org/wiki?curid=88341", "title": "Mannerheimovo sdružení pro péči o děti", "text": "Mannerheimovo sdružení pro péči o děti\n\nMannerheimovo sdružení pro péči o děti (finsky: \"Mannerheimin Lastensuojeluliitto\", anglicky: \"The Mannerheim League for Child Welfare\") je finská nezisková organizace založená v roce 1920 maršálem Mannerheimem a jeho sestrou Sophií. Jejím původním hlavním účelem byla péče o válečné sirotky. V současné době je největší organizací zabývající se péčí o děti ve Finsku – má asi 95 000 členů a 564 místních organizací a spolků a poskytuje velmi širokou paletu služeb. Ústřední správa organizace sídlí v Helsinkách.\n\n"}
{"id": "88345", "url": "https://cs.wikipedia.org/wiki?curid=88345", "title": "Robert Louis Stevenson", "text": "Robert Louis Stevenson\n\nRobert Louis (Balfour) Stevenson (13. listopad 1850 Edinburgh, Skotsko – 3. prosinec 1894, Vailima, ostrov Upolu,Samoa) byl skotský romanopisec, básník, spisovatel cestopisů a amatérský hudební skladatel, vedoucí představitel novoromantismu v anglické literatuře. \n\nNarodil se v roce 1850 v hlavním městě Skotska Edinburghu jako Robert Lewis Balfour Stevenson. Přibližně ve věku osmnácti let si změnil druhé jméno z „Lewis“ na „Louis“. Jeho otec Thomas Stevenson, dědeček Robert Stevenson i pradědeček byli významní stavitelé a provozovatelé majáků. Po nich zřejmě zdědil náklonnost k dobrodružství, volání moře a cestování. Jeho dědeček z matčiny strany Lewis Balfour byl profesorem etiky a pastorem. Právě v jeho domě strávil významnou část dětství. Stevenson o něm říkal, že po něm zdědil zálibu v pronášení veřejných proslovů a zároveň odpor k jejich poslouchání. Pravděpodobně po své matce Margaret Balfourové měl slabé plíce (zřejmě šlo o tuberkulózu), následkem čehož trávil celé zimy v posteli, přičemž mu jeho ošetřovatelka dlouhé hodiny předčítala z Bible a životopisů starých skotských Covenanterů (představitelů presbyteriánského skotského hnutí během 17. století). Přes léto ho posílali, aby si hrál venku, kde se projevoval jako živé bezstarostné dítě. V jedenácti letech se jeho zdraví zlepšilo natolik, že ho rodiče zapsali na Edinburskou akademii, aby mohl později nastoupit na Edinburskou univerzitu a následovat tak svého otce, stavitele majáků. V této době hodně četl. Zvláště Shakespeara, Waltera Scotta, Johna Bunyana a Arabské příběhy tisíce a jedné noci. \n\nNa Edinburskou univerzitu nastoupil v sedmnácti letech, ale brzy zjistil, že nemá ani technické myšlení, ani fyzické schopnosti, aby uspěl jako inženýr. Během cesty, na kterou ho jeho otec vzal v naději, že v něm vzbudí zájem o konstrukci majáků, zjistil, že má plnou hlavu spíše podivuhodných romancí opěvujících pobřeží a ostrovy, které navštívili. Jeho přísný otec nakonec přijal jeho rozhodnutí věnovat se literatuře, ale doporučil mu nejdříve studovat práva, aby měl zajištěnou existenci a „něco v záloze“. Stevenson poslechl a v pětadvaceti letech složil advokátské zkoušky, i když se jeho zdravotní stav vinou práce a starostí značně zhoršil.\n\nDalší čtyři roky strávil většinou na cestách za lepším podnebím, které by více prospívalo jeho zdraví. Mnohokrát vykonal dlouhé cesty do Fontainebleau, Barbizon, Grez a Nemours, kde se stal členem tamějších uměleckých společenství. Často zajížděl i do Paříže, kde navštěvoval galerie a divadla. V té době poznal svou budoucí ženu, paní Osbournovou, a seznámil se s většinou svých stálých přátel, mezi něž patřil Sidney Colvin, jeho životopisec a literární agent, William Henley, se kterým spolupracoval na divadelních dílech, paní Sitwellová, která mu pomohla z náboženské krize, a kritici Andrew Lang, Edmund Gosse a Leslie Stephen. Vykonal také cesty, které popisuje v dílech \"Plavba do vnitrozemí (An Inland Voyage)\" a \"Putování s oslicí po Cévennách (Travels with a Donkey in the Cevennes)\". Kromě toho napsal přes dvacet článků a esejů, které vyšly v různých časopisech. Ačkoliv se jeho rodičům zdálo, že marní čas a propadá lenosti, ve skutečnosti nepřetržitě studoval, aby dovedl k dokonalosti svůj styl psaní, rozšířil si životní obzory a stal se tak skutečným literátem.\n\nKdyž se v roce 1879 setkal v Paříži s malířkou Fanny Vandegrift Osbournovou, byla to láska na první pohled. O několik měsíců později, poté, co se vrátila domů do San Francisca v Kalifornii, se Stevenson dozvěděl, že je nemocná, a rozhodl se odjet za ní. Protože jeho přátelé byli proti této cestě (a s ohledem na názory svého otce), rozhodl se vyplout, aniž by o tom rodiče uvědomil. Cestoval v podpalubí, aby ušetřil peníze, ale také aby poznal, jak cestují jiní lidé, a zvýšil tak „dobrodružnost“ plavby. Z New Yorku pokračoval vlakem do Kalifornie. Později o této cestě napsal v \"Amatérském emigrantovi (An Amateur Emigrant)\" a \"Přes pláně (Across the Plains)\". Byla to sice zkušenost dobrá pro jeho literární dílo, ale poničila jeho zdraví a do Monterey dorazil už na pokraji smrti. Do života ho vrátila až péče místních rančerů, kteří se ho ujali.\n\nV prosinci 1879 se jeho zdraví opět zlepšilo, takže pokračoval do San Francisca, kde se po několik měsíců snažil přežít v bídných podmínkách jen za pomoci svého psaní. Na konci zimy ho však zdraví zradilo znovu a zase se zdálo, že se přiblížil konec. Paní Osbornová, v té době už rozvedená, se zatím uzdravila z vlastní nemoci a stala se jeho další ošetřovatelkou. I otec, když se dozvěděl o jeho nesnázích, poslal peníze, aby mu v té těžké době pomohl.\n\nV květnu 1880 se i přes špatný zdravotní stav oženil a se svou ženou a jejím synem Lloydem odjeli na svatební cestu do údolí Napa Valley v horách severně od San Francisca, kde prožili léto v opuštěné hornické osadě. Zážitky popsal v \"The Silverado Squatters\". Seznámil se také s Charlese Warrenem Stoddardem, jedním z vydavatelů časopisu \"Overland Monthly\" a autorem \"Idyl jižních moří (South Sea Idylls)\", který na něj naléhal, aby se vydal na cestu po jižním Pacifiku. K této myšlence se o několik let později ještě vrátil. V srpnu 1880 se s celou rodinou přeplavil z New Yorku zpět do Anglie, kde je v přístavu očekávali jeho rodiče a jeho přítel Sidney Colvin, kteří byli rádi, že se vrací domů. Paní Stevensonová postupně dokázala urovnat rozpory mezi otcem a synem a díky svému půvabu a důvtipu se stala vítanou součástí své nové rodiny. \n\nPo sedm let mezi roky 1880 a 1887 Stevenson bezvýsledně hledal místo, kde by mohl žít se svou nemocí. Léta trávil na různých místech Skotska a Anglie, na zimu odjížděl do slunné Francie, žil v Chalet de Solitude ve městě Hyères v jižní Francii i ve vesničce Davos-Platz ve Švýcarsku. Na těchto místech byl šťastný a i přes postupující chorobu napsal značnou část ze svých nejznámějších děl: \"Ostrov pokladů (Treasure Island)\", \"Únos (Kidnapped)\", \"Podivuhodný případ Dr. Jekylla a pana Hyda (Strange Case of Dr. Jekyll and Mr. Hyde)\", \"Dítě tak samo (Dětský sad poezie, A Child's Garden of Verses)\" a \"V podrostu (Underwoods)\".\n\nPo smrti svého otce v roce 1887 se domníval, že už mu nic nebrání uposlechnout rady psychiatra, aby zcela změnil podnebí. Se svou rodinou a matkou se vydal na cestu do Colorada, ale po přistání v New Yorku se rozhodl prožít zimu ve vesnici Saranac Lake v Adirondackých horách. Během velmi chladné zimy napsal mnohé ze svých nejlepších esejí včetně \"Pulvis et Umbra\", začal pracovat na \"Rytíři z Ballantrae (The Master of Ballantrae)\" a na další léto plánoval výlet po jižním Tichém oceánu.\n\nV červnu 1888 si pronajal jachtu \"Casco\" a s celou rodinou vyplul ze San Francisca. Slaný mořský vzduch a příslib dobrodružství mu napomohly k uzdravení a po další téměř tři roky prozkoumával východní a střední část Pacifiku, přičemž navštěvoval významnější souostroví a na delší dobu se zastavil na Havaji, kde se spřátelil s králem Kalākauem, se kterým trávil mnoho času. Stal se z něj také nejlepší přítel královy neteře princezny Victorie Kaiulani, která byla také skotského původu. Během výletu pobývali i na Gilbertových ostrovech, Tahiti a Samojských ostrovech. V tomto období dokončil \"Rytíře z Ballantrae\", složil dvě balady inspirované ostrovními legendami a napsal \"Skřítka v láhvi (The Bottle Imp)\". Zážitky z těchto let se zachovaly v různých dopisech a díle \"Do jižních moří (The South Seas)\".\n\nV roce 1890 zakoupil čtyřsetakrový (162 ha, 1.6 km) pozemek na samojském ostrově Upolu. Zde se po dvou zmařených pokusech navštívit Skotsko a těžkém rozhodování trvale usadil na statku pojmenovaném stejně jako nedaleká vesnice – \"Vailima\" („Patero řek“). Postupně získal velký vliv na domorodce, kteří se s ním přicházeli radit a brzy se zapojil i do místní politiky. Byl přesvědčen, že evropští úředníci původním obyvatelům špatně vládnou a po mnoha marných pokusech zjednat nápravu, uveřejnil \"Poznámku k dějinám (A Footnote to History)\", kde vyjádřil ostrý protest proti stávajícím podmínkám. Následkem bylo odvolání dvou státních úředníků a Stevenson sám se po nějaký čas obával, že i on bude vypovězen. \n\nKromě toho, že se věnoval stavbě svého domu, úpravám pozemku a mnoha způsoby pomáhal domorodcům, nepřetržitě a s nadšením psal. V tomto období vznikly \"Falesánské pobřeží (The Beach at Falesá)\", \"David Balfour\", \"Odliv (The Ebb-Tide)\" a také \"Dopisy z Vailimy (Vailima Letters)\".\n\nBěhem léta 1894 Stevenson propadl depresím. Domníval se, že už vyčerpal svůj tvůrčí talent a vydal všechny síly. Zdálo se mu, že to pociťuje stále jasněji s každým dalším pokusem, kdy jediné co dokázal napsat byla jen prázdná slova. Také se obával, že zemře v posteli jako bezmocný invalida. Následně se mu ale jeho energie náhle vrátila a začal pracovat na \"Weirovi z Hermistonu (Weir of Hermiston)\". Měl pocit, že je to nejlepší práce, kterou kdy napsal a toužil si se svou literární postavou vyměnit místo. Netušil však, že se blíží ke konci života a román už nedokončí. \n\n3. prosince 1894 v dopoledních hodinách jako obvykle intenzivně pracoval na \"Weirovi z Hermistonu\". Odpoledne, zatímco hovořil se svou ženou a snažil se otevřít láhev vína, se náhle s výkřikem, že jeho tvář se změnila ve tvář někoho jiného, svalil k zemi. Zemřel během několika hodin pravděpodobně na krvácení do mozku. Bylo mu 44 let. Domorodci jeho tělo uložili na lůžko a v doprovodu stráží v noci donesli na ramenou na několik mil vzdálený vrcholek útesu čnícího nad mořem, kde svého \"Tusitalu\", což v samojštině znamená „vypravěč příběhů“, pohřbili.\n\nStevenson byl celebritou už za svého života. Se vzestupem moderní literatury po první světové válce na něj však po většinu dvacátého století bylo pohlíženo jako na autora druhé kategorie a byl vykázán do oblasti dětské literatury a horroru. Po odsouzení autory jako byli Virginia Woolfová nebo Leonard Woolf byl postupně vyloučen z literatury vyučované ve školách. V knize \"Oxford Anthology of English Literature\" (\"Oxfordská antologie anglické literatury\") z roku 1973, která má 2 000 stran, není vůbec zmíněn. Stevenson byl znovu objeven ke konci 20. století, kdy začal být opět uznáván jako umělec s velkým záběrem a citem pro věc, literární teoretik, esejista, sociální kritik, svědek koloniální historie jižního Pacifiku i jako humanista. V současné době je srovnáván s autory jako je Joseph Conrad (kterého ovlivnil svými příběhy z jižních moří) a Henry James, jsou psány nové vědecké studie a existují organizace věnované jeho dílu. Bez ohledu na názory vědců je stále velmi populární a podle seznamu nejpřekládanějších autorů Index Translationum je na 25. místě na světě, před takovými autory, jako Charles Dickens, Oscar Wilde nebo Edgar Allan Poe.\n\nAčkoliv to není příliš známo, jeho ostrovní fantastická i nefantastická literatura patří k nejoceňovanějším a nejsbíranějším dílům 19. století, která popisují oblast Tichomoří.\nRobert Louis Stevenson byl také amatérským hudebním skladatelem. Psal písně v typickém Kalifornském stylu osmdesátých let devatenáctého století – salónní hudbu spíše zábavného zaměření. Uměl hrát na flažolet (nástroj podobný hoboji), studoval harmonii a jednoduchý kontrapunkt a byl obeznámen se základními instrumentálními technikami, jako je transpozice. Mezi jeho skladby patří např. \"Fanfára\", \"Melodie pro flažolet\", \"Habanera\" nebo \"Čtverylka\". Robert Hughes v roce 1968 upravil mnohé Stevensonovy písně pro komorní orchestr a v témže roce s nimi podnikl turné po tichomořském severozápadě .\n\n\n"}
{"id": "88351", "url": "https://cs.wikipedia.org/wiki?curid=88351", "title": "ČOS", "text": "ČOS\n\nSpojení písmen Č, O, S může označovat:\n\n"}
{"id": "88359", "url": "https://cs.wikipedia.org/wiki?curid=88359", "title": "Sascha Schneider", "text": "Sascha Schneider\n\nSascha Schneider, plným jménem Rudolph Karl Alexander Schneider (21. září 1870 Petrohrad, Rusko – 18. srpna 1927, Swinemünde, Německo) byl německý malíř, známý především jako autor obálek knih německého spisovatele Karla Maye.\n\nDětství a mládí strávil Sascha Schneider, syn redaktora a majitele tiskárny, v Petrohradě. Roku 1881 přesídlila rodina nejdříve do Curychu a po smrti otce do Drážďan.\n\nRoku 1889 po maturitě začal Sascha své umělecké studium na malířské akademii v Drážďanech. Roku 1893 si zařídil se svými kolegy ateliér a od roku 1894 pořádal výstavy. Svou vlastní uměleckou dílu si zařídil roku 1900 v Míšni a v té době vytvořil např. v Lipsku působivé nástěnné malby. Byl to skvělý kreslíř, malíř i sochař, intelektuální a velmi jemný muž, zahleděný svým dílem do šera chrámů a do světa ikonostasu, o čemž svědčí názvy jeho obrazů \"Anarchista\", \"Poutník a sfinga\", \"Jidáš\", \"Pán světa\".\n\nRoku 1903 se Schneider seznámil s německým spisovatelem Karlem Mayem a stal se jedním z nejbližších spisovatelových přátel. Dlouhé roky tohoto přátelství jsou doloženy tvorbou nádherných obálek se slohově čistými symbolickými kompozicemi pro nová vydání Mayových knih. Schneider také vytvořil portréty některých významných postav z děl Karla Maye (např. Marah Durimeh či mrtvý Vinnetou, stoupající k nebi). Roku 1906 vymodeloval Schneider pro sebe a Maye postavy sfing, dodnes střežící spisovatelův hrob.\n\nV tomto období žil Schneider společně s malířem Hellmuthem Jahnem. Jahn začal Schnedidera vydírat hrozbou zveřejnění jeho homosexuality, která byla v Německu trestná podle § 175 říšského trestního zákoníku. Schneider uprchl do Itálie, kde v těch časech nebyla homosexualita nezákonná. V Itálii potkal malíře Roberta Spiese, se kterým procestoval Kavkaz. Pak se na čas vrátil do Lipska, aby po půl roce odcestoval do Itálie, kde se usadil ve Florencii. Když vypukla první světová válka, znova se vrátil do Německa a žil v Hellerau (nedaleko Lipska). Po roce 1918 spoluzaložil kulturistický institut nazvaný \"Kraft-Kunst\", ve kterém si vybíral některé z cvičících jako modely.\n\nSchneider, který onemocněl těžkou cukrovkou, utrpěl při plavbě na lodi v okolí Swinemünde diabetický záchvat. Z něj se již nevzpamatoval a ve Swinemünde zemřel. Pohřben je na hřbitově v Loschwitz.\n"}
{"id": "88360", "url": "https://cs.wikipedia.org/wiki?curid=88360", "title": "František Xaver Brixi", "text": "František Xaver Brixi\n\nFrantišek Xaver Brixi (2. ledna 1732 Praha-Staré Město – 14. října 1771 Praha) byl český hudební skladatel, který patří mezi nejvýznamnější české skladatele působící v 18. století v našich zemích. Stylově se svou tvorbou řadí k hudebnímu předklasicismu a ranému klasicismu. Svými kompozičními postupy velmi ovlivnil své současníky. Jeho díla lze nalézt téměř v každé naší chrámové či zámecké sbírce historických hudebnin a setkáme se s nimi i v mnoha zahraničních fondech.\n\nByl synem proslulého pražského varhaníka Šimona Brixiho (1693–1735) a jeho ženy Barbory rozené Fialkové, dcery bohatého měšťana v Benátkách nad Jizerou. Mezi lety 1744 – 1748 studoval na hudebně zaměřeném piaristickém gymnáziu v Kosmonosích. Po jeho ukončení působil v několika pražských chrámech jako varhaník (například v kostele sv. Mikuláše na Malé Straně, předtím u sv. Havla na Starém Městě a v dnes již zaniklém kostele Panny Marie na Louži, který stával na dnešním Mariánském náměstí). Mezi uznávané skladatele se zařadil velmi záhy, o čemž svědčí četné skladby, prováděné v letech 1758 – 1771 na každoročních svatojánských slavnostech, pořádaných na lodích poblíž Karlova mostu. Dá se říci, že coby hudební skladatel v Českých zemích ve své době zcela dominoval. Roku 1759 se stal kapelníkem katedrály sv.Víta. Tuto, v tehdejších dobách snad nejvýznamnější, funkci v pražském hudebním životě zastával až do své smrti. Protože jeho předchůdce ve funkci, kapelník a skladatel Jan František Novák (1697–1771) byl ještě naživu – penzionován byl ze zdravotních důvodů – a Novákova penze odčerpávala z Brixiho platu mandatorně 100 zlatých ročně, Brixi rozdíl dorovnával účinkováním v kostele benediktinek u sv. Jiří na Pražském hradě. Pro toto místo vznikly proslulé Brixiho koncerty pro varhany a orchestr. Brixiho umělecký věhlas pronikl velmi brzy i do zahraničí. V Polsku, Rakousku i na západě Německa patřil v sedmdesátých a osmdesátých letech k nejhranějším autorům chrámové hudby. Mnichovští jezuité od něho několik let objednávali hudbu k duchovním dramatům. 167 jeho děl je dodnes v opisech zachováno v klášteře Cisterciáků v Ottobeurenu. Nikdy nebyl ženatý a neměl děti. Žil v dnešní Thunovské ulici na Malé Straně. Zemřel poměrně mlád, patrně na tuberkulózu v Nemocnici u milosrdných bratří na Františku. Jeho ostatky spočinuly na nemocničním hřbitově u kostela sv. Šimona a Judy.\n\nAčkoli žil ještě v době baroka, jeho hudba je předzvěstí hudebního klasicismu – v jeho skladbách se objevují nové prvky: projasněnost výrazu, svěží rytmické cítění a promyšlenost stavby, tedy postupy typické pro klasicistní hudbu. V tom také tkví jeho největší objevitelský přínos a význam. Brixi hojně uplatňoval synkopy a trioly a stálým kombinováním nejrůznějších rytmických útvarů, nepravidelnostmi a přesahy se vyhýbal jednotvárnosti, do které upadalo mnoho jeho současníků. Ty převyšoval i složitější harmonií a pestrostí formálního členění. Jeho skladby jsou plny vnitřního napětí, které jim dodával důrazem na hudební výraz skladby, což v té době rozhodně nebylo běžné. Brixi za svůj život zkomponoval obrovské množství skladeb (kolem 500). Jedná se převážně o církevní hudbu (přes sto mší a dalších téměř 300 skladeb včetně oratorií, smutečních mší, litanií, varhanních skladeb, koncertů ad.). V českých zemích a mnoha zemích Evropy patřily Brixiho skladby po celou druhou polovinu 18. století k nejhranějším.\n\n\n\n"}
{"id": "88362", "url": "https://cs.wikipedia.org/wiki?curid=88362", "title": "Ikonostas", "text": "Ikonostas\n\nIkonostas je dřevěná nebo mramorová stěna s průchody, která v pravoslavných a řeckokatolických chrámech odděluje presbyterium od lodi (tedy nejsvatější, oltářní prostor chrámu od prostoru pro laiky) a na níž jsou podle závazného systému v několika řadách upevňovány ikony.\n\nIkonostas symbolizuje místo přebývání Boha. Má troje dveře. Přes prostřední, tzv. carské (královské), může procházet pouze kněz nebo panovník (král, car). Během liturgie skrz tyto dveře kněz vynáší Tělo a Krev Krista. Boční dveře (severní a jižní) se nazývají diakonské. Dále má ikonostas pět řad s vyobrazenými ikonami, přičemž každá řada (jarus) má svůj ustálený seznam. Ve spodní části ikonostasu se nachází ikona Krista, Bohorodičky, dále také Jana Křtitele doplněná ještě tím, kterému je chrám zasvěcen.\n\nVe středu třetí řady (patra) ikonostasu je ikona Poslední večeře Páně, ve čtvrté řadě ve středu je ikona Panny Marie s Dítětem a po obou stranách jsou starozákonní proroci. V páté řadě jsou ikony zmrtvýchvstání a novozákonních světců. Na samém vrcholu ikonostasu je umístěn kříž a tabulky Desatera.\n\nMnohde se lze setkat s menšími provedeními ikonostasu. Tato provedení se mohou skládat jen ze čtyř základních ikon (Kristus, Panna Maria, Jan Křtitel a patron chrámu).\n\n\n"}
{"id": "88363", "url": "https://cs.wikipedia.org/wiki?curid=88363", "title": "Vryp", "text": "Vryp\n\nVryp je pojem z mineralogie. Jedná se o barvu prášku získaného otřením minerálu o destičku z bílého nepolévaného porcelánu. U minerálů, jejichž tvrdost je vyšší než destičky (>7.5), jsou k získání prášku používány jiné mechanické metody.\n\nNerosty mohou být: 1) barevné (prášek je barevný) nebo 2) zbarvené a bezbarvé (prášek je bílý)\n"}
{"id": "88365", "url": "https://cs.wikipedia.org/wiki?curid=88365", "title": "Ikona", "text": "Ikona\n\nIkona je náboženský obraz (přenosný nebo součást ikonostasu) užívaný v oblasti východního křesťanství, tedy v pravoslavné a řeckokatolické církvi. Námětem ikon je vyobrazení Krista, bohorodičky a světců a výjevy z jejich života.\n\nZobrazování na ikonách i jejich technické zhotovování se řídí přesnými pravidly – tzv. „kánonem“. Zvláště způsob zobrazování osob na ikonách podléhá přesným definicím, stanovujícím kdo a jak může být na pravé ikoně zobrazen. Západní náboženské obrazy nepovažují pravoslavní za ikony. V pravoslavném chrámu by správně nemělo být žádné zobrazení, které není v souladu s ikonografickým kánonem, a už vůbec ne žádné sochy. Ikona je především liturgickým předmětem, který slouží při uctívání Boha.\n\nIkony byly psány na dřevěné desky, nejprve tzv. enkaustikou (malířská technika helénisticko-egyptského původu užívající jako pojidlo barev vosk), později temperami.\n\nIkona má velký symbolický význam – například když se na počátku ze stromu uřízne ještě neopracované prkno pro malbu, připomíná nám to stvoření světa. Velkou roli hrají také barvy – Kristus bývá často oblečen v červené sutaně a modrém plášti, přičemž červená symbolizuje to božské, zatímco modrá to lidské (všimněte si: plášť překrývá sutanu, Ježíš jako Božská osoba na sebe přijal lidství). Při zobrazování Panny Marie vidíme často barvy prohozené. Poměr barev bývá 1:1.\n\nNejstarší ikony vznikaly koncem 5. století v koptské církvi, velkého rozkvětu dosáhla tvorba ikon v Cařihradě v 8. století (ikony z doby před 8. stoletím byly však v důsledku obrazoborectví většinou zničeny a dochovány jsou jen výjimečně).\n\nVýznamná střediska maleb ikon byla do 14. století na Krétě a poté v Novgorodě a v Moskvě. Za největšího tvůrce ikon té doby je považován ruský malíř Andrej Rublev (1360? – 1430?). Od 17. století dochází ve tvorbě ikon k pozvolnému přechodu v řemeslnou manýru.\n\nOtázkou, co, koho a jak zobrazuje určité výtvarné dílo se zabývá obor zvaný Ikonografie. Jejím nejvýznamnějším odvětvím je Křesťanská ikonografie. Ikonografie je součástí humanitního vědeckého oboru \"Dějiny umění\". Historik umění Erwin Panofsky navíc prosazoval také termín Ikonologie jako označení oboru rozšiřujícího ikonografii směrem k hlubšímu rozboru díla.\n\nTermín Ikonografie se používá také v rámci zkoumání stavebních proměn památkově významných budov, například kostelů, paláců, hradů či celých měst, vesnic a podobných urbanistických celků pro označení rozboru a hodnocení historických fotografií, kreseb, grafik či maleb zachycujících zkoumané objekty.\n\nV přeneseném významu znamená slovo „ikona“ člověka či věc užívanou podobně jako výše zmíněný náboženský obraz. Určitý vzor či do jisté míry ochranný, magický předmět, který má např. přispět k úspěchu.<br>\nNapříklad o Janu Husovi či Janu Ámosi Komenském se hovoří jako o ikonách českého národního obrození. Podobně se o Michelangelu Buonarottim či Leonardu da Vinci hovoří jako o ikonách renesančního umění atp.<br>\nNěkdy se také mluví o „ikonickém“ charakteru určitého gesta, jednání, knihy či výtvarného díla.<br>\nOznačení \"ikona\" může být použito i v negativní souvislosti (ikony komunistických či jiných totalitních zřízení atp.).\n\n"}
{"id": "88395", "url": "https://cs.wikipedia.org/wiki?curid=88395", "title": "24-nadstěn", "text": "24-nadstěn\n\nV geometrii je 24-nadstěn (nebo ikositetrachoron) čtyřrozměrné platónské těleso. V trojrozměrném prostoru analogii nemá.\n\n24-nadstěn je ohraničen 24 osmistěnnými nadstěnami, kdy se potkává vždy šest v každém vrcholu a tři v každé hraně. Dohromady má 96 trojúhelníkových stěn, 96 hran a 24 vrcholů. Je sebeduální, tedy jeho duálním tělesem je opět 24-nadstěn.\n\nNásledující vzorce udávají, jaký je objem 24-nadstěnu, a jeho \"k-rozměrné povrchy\" (což je vždy obsah \"k\"-rozměrné stěny krát počet těchto stěn) v závislosti na hraně \"a\". \n\nformula_1 je tedy délka všech hran kostry 24-nadstěnu.\n\nformula_2\n\nformula_3\n\nformula_4\n\nformula_5\n\nPoloměr vepsané koule je\n\nformula_6\n\na poloměr koule opsané je\n\nformula_7\n\n24-nadstěn je konvexním obalem svých vrcholů. Průvodiče ukazující do vrcholů jsou dány následujícími souřadnicemi: \n8 vrcholů za všechny permutace\na 16 vrcholů za všechny kombinace znamének\nPrvních 8 vrcholů jsou vrcholy 16-nadstěnu a zbývajících 16 jsou vrcholy k němu duálnímu teseraktu. \n\n"}
{"id": "88402", "url": "https://cs.wikipedia.org/wiki?curid=88402", "title": "Franz Kandolf", "text": "Franz Kandolf\n\nFranz Kandolf (6. listopadu 1886 Mnichov – 19. července 1949 Mnichov) byl německý katolický kněz a spolupracovník nakladatelství Karl-May-Verlag.\n\nSpolu s tehdejším majitelem nakladatelství, Eucharem Albrechtem Schmidem (1884-1951), prováděl Kandolf změny v dílech Karla Maye pro vydávání v jeho sebraných spisech, neboť se oba domnívali, že takto upravená díla budou lépe působit na čtenáře. Tyto úpravy byly v pozdějších vydáních zčásti zrušeny, protože čtenáři i odborníci poukazovali na to, že v mnoha směrech odporují Mayovým uměleckým záměrům (zvláště sporné změny se týkaly náboženských nebo rasových a nacionalistických pasáží). Zjednodušené texty od Schmida a Kandolfa však pravděpodobně přispěly ke stále trvajícímu úspěchu Mayových děl.\n\nKandolf také napsal pokračování jediného nedokončeného románu Karla Maye \"Na věčnosti\" (\"Am Jenseits\") pod názvem \"V Mekce\" (\"In Mekka\"). Pokračování vyšlo roku 1923 a dnes je zařazeno jako padesátý svazek do Mayových souborného díla, vydávaného v nakladatelství Karl-May-Verlag, ačkoliv je v něm od Maye pouze první kapitola. Franzi Kandolfovi se ale podařilo ve svém pokračování nejen příběh velice uspokojivě uzavřít, ale také udržet sloh, napětí a atmosféru Mayova originálu.\n"}
{"id": "88407", "url": "https://cs.wikipedia.org/wiki?curid=88407", "title": "Efendi", "text": "Efendi\n\nEfendi (\"turecky\") znamená pán nebo mistr; oslovení je odvozeno z řečtiny.\n\nJedná se o titul osobám s vyšším vzděláním (princům, ulemům, kněžím, šeichům a dalším). Dále úředníkům pokud už nejsou titulováni jinak a výjimečně i některým vojákům.\n\nNižším titulem je \"aga\". \"Imám efendi\" znamená \"můj pane!\"\n\n"}
{"id": "88414", "url": "https://cs.wikipedia.org/wiki?curid=88414", "title": "František Antonín Špork", "text": "František Antonín Špork\n\nFrantišek Antonín hrabě Špork (9. března 1662 Lysá nad Labem – 30. března 1738 Lysá nad Labem) byl český šlechtic, skutečný tajný rada, komoří a český místodržící, mecenáš umění.\n\nJeho otec Johann von Sporck pocházel z chudých selských poměrů v obci Westerloh v okolí Paderbornu ve Vestfálsku. Jako mladý vstoupil do armády. Po boku svého bratra roku 1620 bojoval nejprve v bitvě na Bílé hoře proti oddílům českých povstalců, v habsburské císařské armádě se vyznamenal až během bojů proti Turkům. Za to byl povýšen do šlechtického stavu s titulem \"říšský hrabě\" a odměněn statky v Čechách. Přikoupil panství Lysá nad Labem, sousední panství a postupně další statky. František Antonín byl pánem Konojed, Choustníkova Hradiště a Heřmanic.\n\nFrantišek Antonín se dvakrát oženil, podruhé v roce 1686 s dvacetiletou Franziskou Apollonií rozenou von Swéerts zu Reist (1667–1726), příslušnicí slezské šlechty původem z Bruselu. Ze šťastného manželství se narodily tři děti: dcery Eleonora Františka (1687–1717) a Anna Kateřina (1689–1754) a syn Jan František Antonín Josef Adam (narozen 1699), který zemřel v dětském věku. V roce 1718 hrabě Špork přijal za vlastního manžela své dcery Anny Kateřiny Franze von Swéerts zu Reist, který se stal dědicem šporkovského majetku a nositelem rodového jména Swéerts-Špork.\n\nFrantišek Antonín vystudoval jezuitské gymnázium v Kutné Hoře, kde pro svou neposlušnou a svobodomyslnou povahu získal k jezuitům celoživotní averzi. Ve studiu jako třináctiletý pokračoval do Prahy na univerzitu. Po ní vykonal kavalírskou cestu po Evropě, navštívil postupně Itálii, Francii, Holandsko a Německo.\n\nHrabě František Antonín Špork vystupoval jako ostrý kritik společenských a náboženských poměrů monarchie a jako zastánce myšlenek náboženské tolerance, stoupenec jansenismu a svobodných zednářů. Na podporu těchto myšlenkových proudů vydával knihy ve své tajné soukromé tiskárně. Vyzrazení tiskárny v Lysé nad Labem nezůstalo bez následků. Dlouhý, pětiletý soudní proces vyvrcholil roku 1729 konfiskací knihovny (12 naložených vozů) a obžalobou z kacířství. Knihy se pokusil uschovat v Konojedech, vojáci je však našli i tam. Vyšetřovatelem byl z vůle biskupa v Hradci Králové známý Antonín Koniáš. Díky vlivným přátelům Špork vyvázl jen s vysokou pokutou.\n\nV Kuksu vybudoval a finančně zajistil špitál pro sto chudých lidí a válečných vysloužilců, rozmnožil peněžní fondy vojenské invalidovny v Karlíně, u pražských trinitářů složil kapitál, jehož úroky šly na vykupování křesťanských zajatců a vyplácení pražských dlužníků. Na lyském panství zřídil špitál pro 24 chovanců, zámek v Konojedech přestavěl na špitál pro 50 osob. \n\n\nŠpork pak proslul zejména jako mecenáš významných umělců (především sochaře Matyáše Bernarda Brauna a rytce Michaela Rentze). Jeho jméno je trvale spojeno s vybudováním lázní a velkolepého špitálu pro invalidy v Kuksu, areálu zámku v Lysé nad Labem či nedalekého Bon Reposu. \nPro augustiniány vystavěl klášter v Lysé, zničený za husitských válek, do Choustníkova Hradiště uvedl řád celestýnek řehole sv. Augustýna. Na vrchu Vysoká u Malešova postavil Belveder s osmibokou kaplí sv. Jana Křtitele, přestavěl a vybavil kostel ve Valkeřicích. Novému městu pražskému věnoval ke kostelu sv. Štěpána morový sloup, do nového kostela sv. Voršily koupil u malíře Lišky obraz hlavního oltáře. \n\nZaplatil vydání kancionálu \"Slavíček rájský\" (1719), který sestavil Jan Josef Božan.\nHrabě Špork byl jedním z prvních, kdo do českých zemí uvedli lesní roh, čímž položil základy české hudební školy na tento nástroj. Jeho zásluhou také do Čech přicházeli velcí zahraniční hudební mistři. Na jeho pozvání například Antonio Vivaldi se svým souborem opakovaně účinkoval ve Šporkově pražském operním divadle, poprvé roku 1730, kde zaznělo celkem šest Vivaldiho oper, z toho dvě premiéry komponované pro Prahu (jsou zde uvedeny tučným písmem), které zřejmě řídil sám autor: Argippo (RV 697), \"Farnace\" (RV 711-C), obě v roce 1730, Alvilda, regina de' Goti (RV 696/nclass. RV Anh. 88, v roce 1731), \"Doriclea\" (RV 708/RV 706-E, 1732), \"Dorilla in Tempe\" (RV 709-B, 1732).\nSvou hudbu mu z Lipska zasílal i Johann Sebastian Bach.\n\nNebylo neobvyklé nechat se během života i několikrát portrétovat, ale jen velmi výjimečně si soukromník nechal zhotovit více než jednu medaili. To platí i pro české mincovní pány, kteří měli právo razit vlastní mince. O to více vystupuje postava hraběte Šporka, kterého jeho deset medailí řadí k zcela výjimečným milovníkům medailí jako byli v Římě princové Pavel Orsini či Livio Odeschalchi.\nDo Čech uvedl parforsní hony a založil dva řády - lovecký svatého Huberta a Orla s křížem.\n\nZemřel 30. března 1738 na zámku v Lysé nad Labem a byl pohřben v Kuksu. Záhy po jeho smrti se přihlásilo několik Židů se směnkou na 300 000 zlatých. Až po zdlouhavém soudním líčení se prokázala směnka jako falešná a jen díky přímluvě pozůstalých nebyli podvodníci popraveni.\n\n\n"}
{"id": "88419", "url": "https://cs.wikipedia.org/wiki?curid=88419", "title": "John Cage", "text": "John Cage\n\nJohn Milton Cage (5. září 1912, Los Angeles – 12. srpna 1992, New York) byl americký skladatel aleatorické experimentální hudby, spisovatel a tvůrce audiovizuálního umění. Jeho asi nejznámější skladbou je „4'33\"“, třívětá kompozice, skládající se ze trojího otevření a zavření víka klavíru v přesně určených časových úsecích, aniž by však za celou dobu byl zahrán jediný tón.\n\nCage se věnoval také mj. výtvarnému umění a byl znám jako vynikající znalec hub – mykolog. Byl spoluzakladatelem Newyorské mykologické společnosti (\"The New York Mycological Society\").\n\nSyn otce vynálezce a matky spisovatelky se dostal ke komponování hudby poprvé během svého dvouletého pobytu v Evropě. Po návratu do USA studoval u Arnolda Schönberga a Henryho Cowella. V polovině 30. let začal skládat hudbu pro bicí nástroje. I když měl milostné aférky s mladými muži, v roce 1935 se oženil s dcerou pravoslavného kněze Xenií Andrejevnou Kaševarovou. Roku 1938 se s ní odstěhoval do Seattlu, kde poznal mladého tanečníka Merce Cunninghama, jenž se později stal jeho životním partnerem i uměleckým spolupracovníkem. V roce 1942 se Cage se ženou odstěhoval do New Yorku, o tři roky později se s ní rozvedl a přijal Cunninghama za svého životního partnera, a to až do své smrti v roce 1992.\n\nObjevil fenomén ticha jako hudební ekvivalent ryzí nicoty a osvojil si myšlenku rovnocennosti všech bytostí Stvoření. Odmítal jakýkoli hierarchický pořádek a prosazoval rovnoprávnost úmyslně, ale také neúmyslně vyluzovaných a vydávaných zvuků a hluků. Z buddhismu také vychází jeho přesvědčení, že musí mít každá věc možnost svobodného rozvoje.\n\nRok 1952 byl velmi významným nejen pro něj, ale také pro novodobé dějiny umění obecně. V tomto roce byla provedena premiéra jeho legendární skladby „4´33´´“. Skladba sestávala z vět 33´´, 2´40´´ a 1´20´´. Tyto jednotlivé věty interpretoval David Tudor tak, že před zahájením vždy zavřel víko klavíru a ukončil skladbu jeho otevřením. Tóny, kvůli kterým se posluchači dostavili, se neozvaly.\n\nCage tímto porušoval zavedená tabu a zacházel se zdroji zvuku. Jeho přístup nebyl destruktivní, ale naopak, organizoval zvuky a události. Jeho další představení získaly charakter multisenzorických divadelních událostí.\n\nCage získal postavení na rozhraní různých druhů umění.\n\n"}
{"id": "88420", "url": "https://cs.wikipedia.org/wiki?curid=88420", "title": "Brandýs nad Labem-Stará Boleslav", "text": "Brandýs nad Labem-Stará Boleslav\n\nBrandýs nad Labem-Stará Boleslav je město v okrese Praha-východ. Žije zde obyvatel. Obec vznikla v roce 1960 administrativním sloučením měst Brandýs nad Labem a Stará Boleslav a má mezi současnými obcemi v České republice druhý (mezi městy první) nejdelší úřední název(první je Nová Ves u Nového Města na Moravě). Historická jádra Brandýsa nad Labem i Staré Boleslavi jsou od roku 1992 městskými památkovými zónami. Součástí města je také vesnice Popovice.\n\nMěsto se rozprostírá po stranách řeky Labe. Ze strany brandýské vystupují příkré svahy k terase polabské nížiny, v níž vymodeloval hlubokou rokli Vinořský potok vlévající se zde do řeky. Staroboleslavskou stranu tvoří kotlina nivy, kde se v minulosti nacházela řada tůní a vedlejších ramen řeky a kterou formovaly časté povodně. Na území města a v jeho okolí jsou zachovány a chráněny zbytky původního lužního lesa.\n\nMěsto vzniklo roku 1960 sloučením do té doby samostatných historicky významných měst Brandýsa a Staré Boleslavi. Zatímco Stará Boleslav, české nejstarší poutní místo, je spojena především s osobou sv. Václava, který zde byl roku 935 zavražděn, a také s mariánskou poutní tradicí – Palladiem, Brandýs zažíval dobu své slávy v období Habsburků, kteří zde zvelebili zámek a často tu pobývali.\n\nV roce 1998 se ve Staré Boleslavi konalo místní referendum o osamostatnění. Hlasující se vyjádřili převážně proti rozdělení.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost města v roce, kdy ke změně došlo:\n\nVe městě Brandýs nad Labem \"(6 056 obyvatel)\" byly v roce 1932 evidovány tyto úřady, živnosti a obchody (výběr):\n\nVe městě Stará Boleslav \"(přísl. Houšťka, 4 321 obyvatel)\" byly v roce 1932 evidovány tyto úřady, živnosti a obchody (výběr):\n\nK pamětihodnostem Brandýsa nad Labem patří především zámek na místě gotického hradu z roku 1300 (1306). Zámek byl roku 1919 zkonfiskován státem, od roku 1995 pak patří městu. Pod zámkem se nachází mlýn, dále kamenný most z roku 1603 se sochou sv. Jana Nepomuckého a barokní pivovar postavený podle návrhu K. I. Dienzenhofera. Mezi gotické památky patří kostel sv. Vavřince s dochovanou freskovou výzdobou ze 14. století a později barokně přestavěný a také kostel sv. Petra. Z doby renesanční pochází katolický farní kostel Obrácení sv. Pavla, původně sbor Jednoty bratrské, postavený Matteem Borgorellim v letech 1541–1542, některé obytné domy na náměstí, a hlavně katovna s psaníčkovými sgrafity.\n\nZ barokních staveb lze jmenovat například děkanství a zvonici u katolického kostela z roku 1773. Mezi jeden z nejstarších v Česku patří židovský hřbitov založený již roku 1568.\n\nStará Boleslav je spojená se svatováclavskou tradicí. Nachází se zde románská bazilika sv. Václava založená spolu s kolegiátní kapitulou roku 1039 knížetem Břetislavem I. s kryptou sv. Kosmy a Damiána v místech, kde byl podle tradice sv. Václav zavražděn a původně pohřben. Jedná se o nejstarší křesťanské poutní místo v Česku.\n\nVedle stojí románský kostel sv. Klementa s výjimečnými románskými freskami ze 3. čtvrtiny 12. století, nejstarší v Čechách.\n\nDalším významným poutním chrámem je kostel Nanebevzetí Panny Marie postavený na počátku 17. století podle návrhu G. M. Filippiho, ve kterém je uchováváno Palladium země české, uctívaný milostný obraz Madony. Nedaleko Mariánského kostela se nachází kaple blahoslaveného Podivena, postavená podle návrhu K. I. Dientzenhofera roku 1738 na místě, kde měl být Podiven, sluha sv. Václava, umučen.\n\nMěstská brána je pozůstatkem středověkého opevnění z počátku 10. resp. 2. poloviny 14. století. Nachází se zde řada barokních budov: Jezuitská kolej ze 2. poloviny 17. století, budova proboštství z let 1728–1734 či budova kapitulního děkanství z let 1710–1712. Kostel sv. Václava a kostel Nanebevzetí Panny Marie jsou národními kulturními památkami.\n\nKaždoročně na svátek sv. Václava probíhá ve Staré Boleslavi Národní svatováclavská pouť. Jedná se o největší oficiální oslavu státního svátku 28. září – Dne české státnosti. Ta vrcholí slavnostní bohoslužbou na Mariánském náměstí, kterou celebrují čeští a moravští biskupové. Po celý den je připraven bohatý duchovní i kulturní program. V roce 2009 se pouti zúčastnil papež Benedikt XVI. Ten navštívil nejdříve místo mučednické smrti sv. Václava – baziliku sv. Václava a poté celebroval bohoslužbu pro více než 50 000 věřících. S tímto dnem se pojí také tradiční nápoj nazývaný „Sklepní kalich“.\n\nPřesně na den pět let po návštěvě svatého otce Benedikta XVI. byla v rámci Svatováclavské poutě v neděli 28. září 2014 provedena korunovace Palladia země české třemi korunkami, posvěcenými v Římě ve Vatikánu Svatým otcem Františkem.\n\nDevadesáté výročí \"Svatováclavského milénia\" a desáté výročí návštěvy Benedikta XVI. připomenul ve své homilii apoštolský nuncius arcibiskup Charles Daniel Balvo celebrující misii na \"Národní svatováclavské pouti\" v sobotu 28. září 2019. V předvečer oslav, v pátek 27. září, byla u chrámu sv. Václava odhalena busta papeže Benedikta XVI.\n\nMezi významné tradiční akce, které se ve městě pořádají, patří festival \"Hopsa hejsa do Brandejsa\" s řadou hudebních a divadelních představení, ukázkami, exhibicemi, soutěžemi pro děti, pouťovými atrakcemi a dalším bohatým programem pro všechny bez rozdílu věku. Akci, která každoročně přiláká kolem 10 000 návštěvníků, pořádá od roku 1998 Brandýské kulturní sdružení.\n\nV oblasti rockové hudby patří k brandýskému koloritu místní skupina Diogenes, která v regionu působí nepřetržitě již od roku 1986.\n\nKnihovna Eduarda Petišky je příspěvkovou organizací s právní subjektivitou zřizovanou městem Brandýs nad Labem-Stará Boleslav. Je knihovnou veřejnou, která poskytuje knihovnické a informační služby obyvatelům města i obcí regionu. Kromě standardních činností (absenční a prezenční půjčování, poradenská činnost v oblasti literatury, lekce informatické výchovy pro MŠ, ZŠ a SŠ zaměřené na rozvoj funkční gramotnosti, akce propagující literaturu a čtení formou autorských čtení, besed, přednášek a workshopů, zpřístupňování lokální historie) zajišťuje knihovna ve spolupráci s Českou zemědělskou univerzitou přednášky Virtuální univerzity třetího věku pro 40 studentů - seniorů. Jsou připravovány celoměstské akce: Hrátky s kocourem Mikešem (den plný her pro rodiče s dětmi) a brandýskoboleslavská literární noc Čtení na Labi. Celostátní dopad má literární soutěž určená seniorům Polabská vrba.\n\nVeřejná knihovna v Brandýse nad Labem - Staré Boleslavi vznikla v roce 1964 spojením Okresní knihovny v Brandýse nad Labem a Městské knihovny ve Staré Boleslavi v návaznosti na sloučení měst Brandýs nad Labem a Staré Boleslavi v roce 1960. Knihovny v obou městech vznikly v roce 1921. Masarykova knihovna a čítárna v Brandýse nad Labem byla otevřena 1. ledna 1921, knihovna ve Staré Boleslavi 12. ledna téhož roku. Vývoj obou knihoven se lišil. Knihovna v Brandýse nad Labem se stala v roce 1951 knihovnou okresní, knihovna ve Staré Boleslavi zůstala knihovnou městskou. Okresní funkce byla v roce 1988 přestěhována do Říčan. Od roku 2004 nese knihovna jméno čestného občana města spisovatele Eduarda Petišky. Umístění knihovny v centru města (Ivana Olbrachta 36 v Brandýse n.L. a Na Dolíku ve Staré Boleslavi) je zcela vyhovující, prostory v obou částech města jsou nedostačující.\n\nV knihovně bylo k 31. 12. 2018 zaměstnáno 12 pracovníků (10,36 pracovního úvazku), kteří poskytují služby v oddělení pro dospělé, oddělení pro děti, ve studovně-herně a v pobočce Stará Boleslav. Týdně jsou oddělení otevřena veřejnosti 100 hodin. Dalšími úseky je zpracování fondu, IT, regionální oddělení a ekonomický úsek. Knihovní fond k témuž datu byl tvořen tištěnými knihami (68 692), zvukovými knihami (626) a společenskými hrami (87). Doplněn je nabídkou elektronických knih. V roce 2018 bylo registrováno 3182 čtenářů (z toho 1064 dětí do 15 let), bylo uskutečněno 55 641 fyzických a 17 729 on line návštěv. Registrovaní čtenáři si vypůjčili 109 269 tištěných a zvukových knih, časopisů a společenských her a 191 e-knih. Bylo realizováno 167 akcí pro školy i veřejnost. Na základě smluv s obcemi regionu jsou poskytovány odborné knihovnické služby 12 obecním knihovnám. Knihovna spolupracuje se všemi typy škol ve městě, Oblastním muzeem Praha-východ, MAS Střední Polabí a dalšími spolky a organizacemi. Je členem Svazu knihovníků a informačních pracovníků, Sdružení knihoven ČR a Místní akční skupiny Střední Polabí.\n\nPodle sčítání 1921 v Brandýse žilo v 556 domech 5 145 obyvatel, z nichž bylo 2 575 žen. 5 031 obyvatel se hlásilo k československé národnosti, 32 k německé a 5 k židovské. Žilo zde 3 274 římských katolíků, 357 evangelíků, 387 příslušníků Církve československé husitské a 69 židů. Podle sčítání 1921 ve Staré Boleslavi žilo v 541 domech 3 833 obyvatel, z nichž bylo 1907 žen. 3 709 obyvatel se hlásilo k československé národnosti, 31 k německé. Žilo zde 2899 římských katolíků, 130 evangelíků, 99 příslušníků Církve československé husitské a 16 židů.\n\nPodle sčítání 1930 v Brandýse žilo v 856 domech 6 066 obyvatel. 5 850 obyvatel se hlásilo k československé národnosti a 101 k německé. Žilo zde 3 908 římských katolíků, 622 evangelíků, 477 příslušníků Církve československé husitské a 60 židů. Podle sčítání 1930 ve Staré Boleslavi žilo v 752 domech 4 323 obyvatel. 4 138 obyvatel se hlásilo k československé národnosti a 99 k německé. Žilo zde 3 327 římských katolíků, 227 evangelíků, 168 příslušníků Církve československé husitské a 5 židů.\n\n\n\nV průmyslové zóně se nachází hned několik pro místní ekonomiku a zaměstnanost důležitých podniků. Například podniky Continental, Ciur, Omega-optix, Bosal.\n\nPřímo v Brandýse Nad Labem je několik obchodních řetězců. Dva Penny Markety, Kaufland a v Průmyslové ulici Tesco a Lidl.\n\nVe městě je hned několik benzinových pump: Benzina, Pap oil, Karoil a Robin oil ve Staré Boleslavi.\n\n\n\n\n\n\n"}
{"id": "88424", "url": "https://cs.wikipedia.org/wiki?curid=88424", "title": "Kokosové ostrovy", "text": "Kokosové ostrovy\n\nKokosové ostrovy (též Keelingovy ostrovy) tvoří dva atoly a 27 korálových ostrovů. Nachází se v Indickém oceánu 1100 km jihozápadně od Sumatry, 2200 km severozápadně od Austrálie a 2600 km jihovýchodně od Srí Lanky. Ostrovy jsou integrální součástí Australského společenství, tektonicky však patří k asijskému kontinentu.\n\nOstrovy byly objeveny v roce 1609 britským kapitánem Williamem Keelingem, neobydlené zůstaly až do 19. století, kdy je získala skotská rodina Clunies-Ross. V roce 1955 byly ostrovy přeneseny pod australskou správu, v roce 1978 je Austrálie od Clunies-Rossů odkoupila. V roce 1984 se obyvatelé ostrovů v referendu rozhodli pro plnou integraci s Austrálií.\n\nKokosové ostrovy jsou složeny ze dvou korálových atolů o rozloze 14,2 km, s pobřežím o délce 26 km a s nejvyšším bodem ve výšce 5 metrů. Jsou hustě porostlé kokosovými palmami a jinou vegetací. Klima je příjemné, ovlivněné jihovýchodním prouděním během devíti měsíců v roce a s mírnými srážkami. Začátkem roku se mohou objevit i tropické cyklony.\n\nSeverní Keelingův ostrov je atol tvořený pouze jedním ostrovem ve tvaru písmene C, tvořící téměř uzavřený kruh a jen s malým otevřením v laguně. Ostrov má rozlohu 1,1 km a je neobydlený. Laguna má pak 0,5 km. Ostrov tvoří spolu s okolním mořem (až do hloubky 1,5 km) Pulu Keeling National Park, založený 12. prosince 1995. Ten je domovem ohroženého endemického poddruhu chřástala páskovaného.\n\nJižní Keelingův ostrov je atol tvořený 24 ostrůvky, které jsou téměř ve tvaru kruhu. Zabírají rozlohu 13,1 km. Obydlené jsou pouze dva: Home Island („Domácí ostrov“) a West Island („Západní ostrov“).\n\nNa atolech se nenachází žádná řeka či jezero. Jediné zdroje pitné vody jsou na větších ostrovech, kde se spodní voda akumuluje po deštích a vzlíná k povrchu, kde je dostupná převážně studnami.\n\nK roku 2010 obývalo ostrov okolo 600 lidí. Populace je zčásti tvořena bělochy na West Islandu (asi 100 osob) a Malajci s domovem na Home Islandu (asi 500 osob). Hlavními jazyky jsou angličtina a dialekt malajštiny. 80 % obyvatel Kokosových ostrovů jsou sunnitští muslimové.\n\nV roce 2019 byla zveřejněna studie týmu australských vědců, kteří se zabývali znečištěním Kokosových ostrovů plastovým odpadem. Vědci prozkoumali celkem 26 atolových ostrůvků a na základě svých zjištění vypočetli, že ostrovy jsou zavaleny nejméně 238 tunami odpadů, což by úhrnem mělo představovat kolem 414 miliónů kusů plastů, mezi nimiž mají značný podíl například plastové boty či kartáčky na zuby. Pokud by takové množství odpadu měli vyprodukovat pouze obyvatelé Kokosových ostrovů, trvalo by jim to nejméně 4000 let. Podle vyjádření Jennifer Laversové z Tasmánské univerzity (\"University of Tasmania\"), vedoucí výzkumného týmu, se až 93% všeho odpadu, který sem byl zanesen mořem a návštěvníky, nachází zhruba do 10 centimetrů pod povrchem zdejších pláží.\n"}
{"id": "88425", "url": "https://cs.wikipedia.org/wiki?curid=88425", "title": "Polokovy", "text": "Polokovy\n\nPolokovy tvoří společně s kovy a nekovy tři hlavní skupiny chemických prvků. Rozdělení je prováděno s ohledem na vazebné a ionizační vlastnosti prvků. Je velmi obtížné definovat polokovy. Následující charakteristiky se často přisuzují polokovům:\n\nVlastnosti polokovů tvoří přechod mezi kovy a nekovy. Jsou většinou křehké a nejsou kujné. Mají velice malou elektrickou vodivost. Tu lze zvětšit zahřátím nebo příměsí jiného prvku. Polokovy jsou pevné prvky, které se využívají jako polovodiče.\n\nPolokovy se používají k výrobě polovodičových součástek, integrovaných obvodů, čipů i jiných elektronických součástek.\n\nSloučeniny arsenu jsou velice jedovaté a vědci se domnívají, že mohou být karcinogenní. Do životního prostředí se dostávají zejména spalováním nekvalitních fosilních paliv.\n\n\n"}
{"id": "88434", "url": "https://cs.wikipedia.org/wiki?curid=88434", "title": "Nukufetau", "text": "Nukufetau\n\nNukufetau je jedním z devíti tuvalských atolů. Skládá se z více než 33 ostrůvků.\n\nPři sčítání v roce 2002 měl 586 obyvatel, tedy o 40 méně, než roku 1979. Živí se rybařením a tropickým zemědělstvím. Největším ostrovem je Motulalo. Je na něm opuštěné letiště z druhé světové války. Na ostrově Savave je vesnice.\nSouostroví Tuvalu pro zvýšení svých příjmů vydávalo poštovní známky nejen společné, ale pro každý atol kvůli filatelistickým trhům i zvlášť. Od roku 1984 tedy existují známky o označením NUKUFETAU - TUVALU.\n"}
{"id": "88437", "url": "https://cs.wikipedia.org/wiki?curid=88437", "title": "Česká slova v jiných jazycích", "text": "Česká slova v jiných jazycích\n\nV češtině existuje řada slov, která mají původ v jiných jazycích. I když v omezené míře, tento jev funguje i opačně, a tak některá česká slova najdeme i v jazycích svých sousedů. Doslova mezinárodními se stala slova jako \"robot\" nebo \"polka\".\n\n\n\n\nDo estonštiny přišlo z češtiny též diakritické znaménko háček, a to v podobě písmen \"š\" a \"ž\", která se používají při přepisech cizích jmen a slov.\n\n\nDo finštiny přišlo z češtiny také diakritické znaménko háček, a to v podobě písmen \"š\" a \"ž\", která se používají při přepisech cizích, zejména ruských slov.\n\n\nVšechna tato původně česká slova vstoupila do japonského lexika jako výpůjčky z angličtiny.\n\nŘada slov českého původu se vyskytuje především v rakouské němčině.\n\n\nŘada církevních slov přešla z latiny přes němčinu a dále přes češtinu do polštiny, jelikož křesťanství do Polska přišlo prostřednictvím Čech, například \"kościół\"-kostel (přes latinské \"castellum\", a starohornoněmecké \"kastel\"), \"biskup\"-biskup (řecké \"epískopos\" - pozdnělatinské \"episcopus\" - vulgárnělatinské \"biscopus\" - starohornoněmecké \"biscof\"), \"klasztor\"-klášter (latinské \"claustrum\" - starohornoněmecké \"klōster\" - středohornoněmecké \"kloster\"). Další byla přejata, ale význam se za staletí v jednom či druhém jazyku změnil. Některá další přejatá slova se v dnešní polštině nedochovala, ačkoliv delší dobu fungovala. V 15. a 16. století byla v Polsku čeština dokonce dost módní („\"znalost češtiny je známkou vzdělanosti, dobrého vystupování a vkusu\"“).\n\nvozík\n\n\n\n\n\n"}
{"id": "88442", "url": "https://cs.wikipedia.org/wiki?curid=88442", "title": "Karl-May-Verlag", "text": "Karl-May-Verlag\n\nKarl-May-Verlag je německé knižní nakladatelství zaměřené především na vydávání děl německého spisovatele Karla Maye.\n\nNakladatelství bylo založeno rok po Mayově smrti dne 1. července roku 1913 v Radebeulu. K jeho zakladatelům patřili\n\nPrvním úkolem nakladatelství bylo obnovit klesající zájem o díla Karla Maye, ke kterému došlo v důsledku štvanic, pořádaných na autorovu osobu. Nakladatelství se rozhodlo vydávat \"Sebrané spisy Karla Maye\". Základem se staly svazky vydané Friedrichem Ernstem Fehsenfeldem, doplněné o romány určené mládeži vydané v Union Deutsche Verlagsgesellschaft ve Stuttgartu, o kolportážní romány vydané nakladatelem Heinricha Gottholda Münchmeyera a o další díla (Mayova autobiografie, jeho humoresky a krušnohorské vesnické povídky atd.). Nakladatelství získalo postupně velkou čtenářskou obec a již roku 1920 byla díla Karla Maye populárnější než kdy jindy.\n\nK běžné praxi nakladatelství však patřily dosti velké úpravy v původních Mayových textech, které měly podle názoru jednatele nakladatelství Schmida zajistit větší větší čtivost jednotlivých knih a ke kterým dala Klára Mayová souhlas. K Schmidovým spolupracovníkům, kteří tyto změny prováděli, patřil zejména katolický kněz Franz Kandolf, který také dopsal nedokončený Mayův román Na věčnosti. Mnohé úpravy byly v pozdějších vydáních zčásti zrušeny, protože čtenáři i odborníci poukazovali na to, že v mnoha směrech odporují Mayovým uměleckým záměrům (zvláště sporné změny se týkaly náboženských nebo rasových a národnostních pasáží). Zjednodušené texty od Schmida a Kandolfa však pravděpodobně přispěly ke stále trvajícímu úspěchu Mayových děl.\n\nDíky diplomatickému chování jednatele Schmida mohlo nakladatelství ve své práci nerušeně pokračovat ve své činnosti i v období nacistické Třetí říše a roku 1939 čítalo Mayovo souborné dílo již šedesát pět svazků.\n\nKoncem druhé světové války bylo nakladatelství těžce postiženo zejména při pumovém útoku na Drážďany roku 1945, kdy byly kompletně zničeny skladové knižní zásoby i tiskové podklady nakladatelství.\n\nObnovení výroby v sovětské okupační zóně se pak ukázalo jako nemožné. Karel May byl pro komunisty nežádoucí osobou a veškeré úsilí nakladatelství obdržet povolení k tisku bylo marné. Proto byly postupně podnikány kroky k přestěhování činnosti nakladatelství do Spolkové republiky Německo, nejprve ve formě obchodního zastoupení. Když však v Německé demokratické republice nedocházelo ze strany komunistické moci ve vztahu ke Karlu Mayovi k žádným změnám, bylo 1. ledna roku 1952 založeno nakladatelství Ustad-Verlag v Bambergu, které do roku 1960 rozšířilo počet svazků Mayova díla na sedmdesát.\n\nProtože pokračování práce nakladatelství v Radebeulu bylo v politických poměrech Německé demokratické republiky nemyslitelné, přestěhovalo se Karl-May-Verlag roku 1960 do Bambergu, splynulo se sesterskou firmou Ustad a pokračovalo v rozšiřování počtu svazků souborného díla až na dnešních devadesát čtyři. K tomu je nutno připočítat dalších šestnáct zvláštních (doplňkových) svazků a další edice (např. reprinty původních Mayových textů).\n\n"}
{"id": "88446", "url": "https://cs.wikipedia.org/wiki?curid=88446", "title": "Taksimské náměstí", "text": "Taksimské náměstí\n\nTaksimské náměstí ( Taksim Meydanı) je významné náměstí v Istanbulu, které se nachází v městském obvodu Beyoğlu na evropské straně města, severně od Zlatého rohu. De facto je vlastně centrem moderního města. \n\nV dobách Osmanské říše, v 17. století, se zde nacházel velký vodní rezervoár, ze kterého tekla voda samospádem dolů k moři, k ostatním částem města. \n\nNáměstí je oblíbené místo jak mezi místními obyvateli, tak mezi turisty. Končí zde rušná obchodní třída Istiklal Caddesi, kde začíná tramvajová trať s provozem historických tramvajových vozů. V oblasti náměstí se nachází hlavně hotely, restaurace, kanceláře a obchody, nedaleko leží i stanice metra Taksim. Konají se zde vojenské přehlídky, demonstrace, manifestace a oslavy (například Nového roku). \n\nVýznamnými stavbami, které tu jsou jsou Atatürk Kültür Merkezi (\"Atatürkovo kulturní centrum\") a Cumhuriyet Aniti (\"monument republiky\"), postavený roku 1928 na oslavu republikánského zřízení Turecka. Monument ztvárňuje zakladatele státu, včetně Mustafy Kemala Atatürka.\n\nNáměstí je často dějištěm demonstrací, odehrály se tu např. protesty v Turecku 2013 proti vládě Recepa Erdoğana.\n\n"}
{"id": "88454", "url": "https://cs.wikipedia.org/wiki?curid=88454", "title": "Splinter Cell", "text": "Splinter Cell\n\nSplinter Cell je série 3D akčních počítačových her (konkrétně tzv. \"stealth akčních her\" či \"stealth akcí\") založených na tichém/skrytém/nenápadném postupu misemi. Hráč se ujímá role tajného agenta Sama Fishera, který má při svém postupu hrou k dispozici rozličné hi-tech vybavení.\n\n\nPíše se rok 2002\nV odpověď na užívání stále komplikovanějšího digitálního kódování k utajení potenciálních hrozeb Spojeným státům, NSA (National Security Agency, neboli Národní bezpečnostní úřad) začala zavádět nové techniky získávání informací. Tato přísně tajná iniciativa se nazývá Třetí sekce. Ačkoli je to vládou Spojených států popíráno, Třetí sekce vyškolila elitní výzvědné jednotky, které se skládají z jednoho agenta podporovaného na dálku týmem dalších odborníků. Stejně jako skleněný střep, je rozštěpená buňka (Splinter Cell - jak jsou tyto jednotky nazývány) malá, ostrá a téměř neviditelná.\n\n3. října 2004\nCIA zkontaktovala zástupce NSA ohledně ztráty kontaktu s agentem Alison Madisonovou, agentkou monitorující šířící se komunikační výpadky v bývalé sovětské republice Gruzii. S druhým agentem, Blausteinem, který byl vyslán do Tbilisi aby nalezl agentku Madisonovou, byl přerušen kontakt po čtyřech dnech. V obavě o životy amerických agentů a za předpokladu jejich odhalení v důsledku možné teroristické aktivity, Třetí sekce aktivovala agenta Sama Fishera. Ten dostal za úkol nalézt ztracené agenty a prozkoumat situaci.\n\nPíše se rok 2003\nV reakci na nárůst užívání vyspělých technik digitálního šifrování k utajení možných nebezpečí pro národní bezpečnost Spojených států, vytvořila NSA (National Security Agency - Národní Bezpečnostní Agentura) skupinu složenou z elitních specialistů. Tato přísně tajná organizace, pojmenovaná Třetí Sekce (Third Echelon), znamená návrat ke klasickým metodám špionáže a díky nejmodernějšímu vybavení představuje jedinečný prostředek získávání informací na území nepřítele. V případě že selžou obvyklé postupy, a stupeň možného ohrožení je vysoký, přichází na řadu právě Třetí Sekce. Vláda existenci této organizace popírá. Třetí Sekce operuje po celém světě pomocí týmů pojmenovaných Splinter Cell - elitních jednotek sestávajících ze samostatně operujícího agenta a jeho podpůrného týmu. Splinter Cellové jsou jako skleněné střepy - malé, téměř neviditelné a nebezpečně ostré.\n\nPíše se rok 2006\nSpojené státy budují ve Východním Timoru dočasnou vojenskou základnu. Cílem je výcvik vznikajících obranných sil této „nejmladší světové demokracie“. Odpor proti přítomnosti americké armády v Jihovýchodní Asii narůstá, avšak výhrůžný postoj indonéských milicí k Timurské demokracii je považován za dostatečný důvod k obavám. Současně Spojeným státům vyhovuje mít záminku ke zřízení aktivní vojenské posádky pár kroků od Severní Koreje a největšího muslimského obyvatelstva v Asii. Protiamerický odpor organizuje vůdce partyzánských milicí Suhadi Sadono, kterého neoficiálně podporují významné, zkorumpované frakce indonéské vlády. Suhadiho lidi zaútočili a obsadili americkou ambasádu v Jakartě, kde drží desítky rukojmích, většinou civilní a vojenský personál. Úkolem Sama Fishera, a tedy i vaším, není zachránit rukojmí, ale zničit tajné Americké dokumenty dříve, než se jich zmocní Suhadiho lidé.\n\nPíše se rok 2007\nJaponsko vytvořilo informační obranné síly (I-SDF) a svět se domnívá, že se jedná o porušení mezinárodních zákonů a jejich vlastní ústavy a podněcuje rostoucí napětí mezi Japonskem, Čínou a Severní Koreou. Kvůli obležení Severní Koreje a čínským blokádám přepravování nákladu přes Korejskou úžinu, Japonsko požádá USA o asistenci v souladu s americkými závazky v článku 9 Japonské poválečné ústavy.\nPředložení důkazů získaných I-SDF ukazuje, že devastace Japonské ekonomiky na nyní nepopulárním ‘Černozlatém dnu’ může být způsobeno mezinárodními informačními válečnými útoky.\nJako národ začíná mobilizovat armádu a USA aktivuje \"USS Clarence E Walsh\", světovou premiéru elektronické a informační válečné platformy a hlásí se v regionech, Třetí sekce získává vítr malých a zdánlivých nespojených incidentů, které můžou způsobit konec globálních reakcí...\n\nSam už není tím, kým býval\nJednak stárne, ale pocítil velikou ztrátu. Jeho dceru Sarah (Sáru) srazilo a zabilo auto řízené jejím opilým spolužákem, když se vracela z vysokoškolské párty. Sama to psychicky složilo. NSA ho okamžitě suspendovalo a Sam se pár měsíců odebral nudit a truchlit domů do Baltimore. Po pár měsících se ale něco změní. Sam si nechá udělat tetování, ostříhá se dohola a začne \"poloautomatem\" vykrádat banky a zabíjet civilisty. Až to té doby, než se ho jeden pracovník banky nezalekne a SWAT tým Sama zatýká. Za to, co Sam provedl dostává jen \"pouhých\" 20 roků. Ve vězení dostane celu s mladým Jamiem Washingtonom, s kterým se rychle spřátelí. Potom ho navštíví Lambert, který se tváří, že je šokovaný z rychlé proměny jeho povahy. Ve skutečnosti ale všechno ví. Sam nezačal z nudy zabíjet. Ve skutečnosti nezabil ani jednoho civilistu. Zkrátka, když to už v samotě nemohl vydržet, zašel za Lambertem, aby mu dal nějakou misi. V práci mu bude přece líp, když nebude mít v hlavě jen smutek. Ten mu dá za úkol zničit zločineckou organizaci John's Brown Army (JBA) působící v New Orleans. Nejlehčí cesta je přes Jamieho, který sedí ve vězení a ke kterému se přidá i Sam. Sam Fisher je dvojitý agent.\n\nPoslední dobou se Sam Fisher snažil zůstat mimo svou minulost. Přitom ale neustále pátral po vrahovi své dcery Sáry. Jenže stopa ho dovedla na místo, které si přál, aby už nikdy neviděl: Washington DC.\nPo svém dopadení je Sam donucený spolupracovat se starými přáteli, kterým už ale nemůže nikdy věřit a s kterými musí zachránit zemi, která ho využila a odhodila jako psa. Pokud nebude připravený čelit silnému a doposud neznámému nepříteli ze zkorumpované Třetí sekce, nikdy nenajde pravdu o tom, co se stalo jeho dceři doopravdy.\nSam se stane nepřítelem státu a bude zapletený do spiknutí, jehož velikost si ani představit nedovedete a jehož chapadla vedou až do sídla vlády USA - Capitalu.\n\nPřevzato z https://web.archive.org/web/20140102141526/http://splintercell.cz/\n\nPříběh se odehrává šest měsíců po Reedově pokusu o převrat ve Washingtonu. Spojené státy americké mají svá vojska ve dvou třetinách zemí. Skupina dvanácti států této americké utlačovanosti má však pokrk a tak vzniká teroristická organizace Blacklist. Tato organizace má na starost odpočítávání teroristický útoků na celé Spojené státy americké. Po zániku Třetí sekce Sam Fisher založil novou skupinu sekci s názvem Čtvrtá sekce. Tato jednotka je přímo na rozkazy Patrície Caldwellové – prezidentky Spojených států amerických. Díky stealth letounu Antonov AN-225 – Paladin je Čtvrtá sekce mobilní a může plnit co nejrychleji rozkazy prezidentky. Sam má za úkol zničit celou organizaci Blacklist za každou cenu a zastavit odpočítávání, než se skončí na nule.\n\nPřevzato z https://web.archive.org/web/20140102141526/http://splintercell.cz/\n\nStřílí náboje 5,56×45 mm ss109 (stejné používají zbraně M16, M4 i jiné) jednotlivě nebo v dávkách. Je vybavena tlumičem záblesku/zvuku a kombinovaným multifunkčním odpalovačem. Z něho je možno odpalovat:\nDále je vybavena optickým zaměřovačem. Ve třetím pokračováním Splinter Cell: Chaos Theory je odstraněn a je k dispozici pouze s modulem, který z pušky udělá odstřelovací pušku.\n\n\n\n\n – Tato epizoda nepatří do hlavní série hry a svým koncem je v příběhové linii slepou větví.\n\n"}
{"id": "88457", "url": "https://cs.wikipedia.org/wiki?curid=88457", "title": "Proces vývoje softwaru", "text": "Proces vývoje softwaru\n\nPři návrhu programu se obvykle postupuje způsobem „shora dolů“ (od globálního problému až po jednotlivé kroky).\n\n\n"}
{"id": "88462", "url": "https://cs.wikipedia.org/wiki?curid=88462", "title": "Deklinační kružnice", "text": "Deklinační kružnice\n\nDeklinační kružnice (někdy je také nazývána jako hodinová kružnice) je kružnice na nebeské sféře, která prochází oběma světovými póly a je kolmá na světový rovník. Na Zemi odpovídá poledníku. Protože se nebeská sféra zdánlivě otáčí, ztotožňuje se s místním poledníkem v každý okamžik pokaždé jiná \"deklinační kružnice\".\n\nVzdálenost \"deklinační kružnice\" od místního poledníku (\"meridiánu\") se nazývá hodinový úhel, vzdálenost od jarního bodu je rektascenze. Podél \"deklinační kružnice\" se měří deklinace bodu (hvězdy).\n\n"}
{"id": "88463", "url": "https://cs.wikipedia.org/wiki?curid=88463", "title": "Komise Africké unie", "text": "Komise Africké unie\n\nKomise Africké unie, též nazývaná Africká komise, je výkonný orgán Africké unie. Plní funkci stálého sekretariátu a koordinuje přípravy zasedání AU. Má celkem 10 členů - každá z pěti oblastí Afriky jmenuje dva komisaře - ti mají čtyřletý obnovitelný mandát. Každý z komisařů je zodpovědný za jednu konkrétní oblast (viz níže)\n\nKomise má sídlo v etiopské Addis Abebě.\n\nZvláštní Ředitelství konferenčních služeb vede Mohamed A.K. Mustoofa.\n\nPředseda Komise má zvláštní postavení. Je druhým nejvýznamnějším představitelem AU po Předsedovi Africké unie. Do jeho rukou například předávají pověřovací listiny stálí představitelé států při Africké unii. Stálým představitelem České republiky při Africké unii je Marek Libřický, velvyslanec ČR v Etiopii.\n\n"}
{"id": "88467", "url": "https://cs.wikipedia.org/wiki?curid=88467", "title": "Polární pustina", "text": "Polární pustina\n\nPolární pustina (ledová pustina, polární poušť, ledová poušť, zaledněné území či mrazová poušť) je označení pro oblasti, které jsou trvale pokryty ledem a sněhem (na niž trvá zima celá tisíciletí). Vyskytuje se na ostrovech Severního ledového oceánu a na Antarktidě (a v podstatě k ní lze zařadit i věčně zamrzlou hladinu polárních moří). \n\nV této oblasti se nevyskytují žádné vyšší rostliny (mohou zde ale přežívat fotosyntetizující a jiné mikroorganismy), zvířata se vyskytují pouze při pobřeží volného moře (tučňáci – jen na jižní polokouli, ostatní mořské ptactvo, ploutvonožci). Někdy je považována za jeden z biomů, byť ne vždy (někdy není brána v potaz vůbec, jindy je technicky vztahována k pouštím, neboť jako ony má málo srážek a z hlediska živých organismů nedostatek dostupné vody). \n\n"}
{"id": "88470", "url": "https://cs.wikipedia.org/wiki?curid=88470", "title": "Čerenkovovo záření", "text": "Čerenkovovo záření\n\nČerenkovovo záření (také Čerenkovův efekt) je elektromagnetická obdoba zvukové rázové vlny.\nNabitá částice, která se pohybuje v optickém prostředí rychleji, než je fázová rychlost světla pro toto prostředí, vyvolává záření, které trvá po tu dobu, kdy je částice rychlejší než světlo. Typicky lze Čerenkovův efekt pozorovat v nádržích jaderných reaktorů, kde se uranové palivo nachází v kapalině moderující neutrony, vlivem štěpení jsou produkovány částice záření beta (vysokoenergetické elektrony), které při pohybu kapalinou emitují fotony s energií několika málo eV a voda tak získává modravý nádech.\n\nObjevení záření lze datovat do roku 1934, kdy sovětský fyzik Pavel Alexejevič Čerenkov zjistil, že záření gama při průchodu kapalinou vydává slabé modravé světélkování. Jas tohoto světélkování jevil v čirých kapalinách jen malou závislost na jejich chemickém složení. Podobný efekt pozoroval i u tuhých průhledných těles.\n\nPrvotní nepřesné vysvětlení podal Vavilov, když tvrdil, že zdrojem světélkování jsou elektrony, které vznikají v látce působením záření gama. V roce 1937 se problému ujali fyzikové Ilja Michajlovič Frank a Igor Jevgeněvič Tamm, kteří na základě klasické elektrodynamiky vypracovali přesnou teorii uvedeného jevu. Čerenkov, na jehož počest se záření jmenuje, společně s I. M. Frankem a I. J. Tammem v roce 1958 obdržel za objev a objasnění tzv. Čerenkovova efektu Nobelovu cenu za fyziku.\n\nJe-li prostředí, ve kterém se částice pohybuje, průhledné, může být Čerenkovovo záření viditelné (dochází k modravému světélkování). Může být tak využito k detekci rychlých nabitých částic v Čerenkovových počítačích. Těch se využívá u urychlovačů, při detekci neutrin a kosmického záření.\n\nPři průchodu elektricky nabité částice látkovým prostředím dochází k místní polarizaci atomů a molekul podél dráhy. Po průchodu částice se atomy samy opět depolarizují, přičemž získanou energii vyzařují ve formě elektromagnetického záření. To podléhá interferenci, jejíž výsledek závisí na rychlosti částice.\n\nJe-li rychlost pohybu částice v prostředí větší než je fázová rychlost světla, mohou se elektromagnetické vlny, vznikající v různých místech dráhy, dostat do fáze a ve vhodném úhlu \"θ\" se tyto fáze mohou sečíst a vznikne pozorovatelné záření.\n\nKaždé místo dráhy částice se vlivem depolarizace prostředí stává zdrojem slabého elektromagnetického signálu. Tento signál se šíří rychlostí \"c/n\", kde \"n\" je index lomu daného optického prostředí pro danou frekvenci záření. Za čas \"t\" se tento signál rozšíří do kulové vlnoplochy o poloměru \"(c/n).t\". Částice za tento čas urazí vzdálenost \"v.t = βct\", kde \"β = v/c\". Během tohoto časového intervalu se od dalších bodů dráhy postupně rozbíhají kulové vlnoplochy. Společná obálka těchto vlnoploch tvoří plášť kužele.\nV řezu tohoto kužele lze nalézt pravoúhlý trojúhelník z něhož vyplývá, že zesilující interference bude nastávat pod úhlem \"θ\", pro nějž platí:\nformula_1.\n\nPod tímto úhlem se také vzniklé záření kuželovitě rozbíhá od dráhy letící částice.\nPodmínkou pro vznik Čerenkovova záření je pohyb nabité částice rychlostí nejméně rovnou prahové rychlosti \"v\".\n\nKosinus úhlu může nabývat maximálně hodnoty 1. Pro tuto hodnotu je rychlost částice nejmenší a vychází \"v = c/n\". Je tedy rovna rychlosti záření v látkovém prostředí. Úhel \"θ\" pak vychází \"θ\" = 0° a vyzařování jde ve směru pohybu částice.\n\nPro maximální úhel vyzařování u částice, která by se pohybovala „maximální možnou rychlostí“ kdy \"v = c\" (této rychlosti se může hmotná částice pouze přiblížit) by platil vztah\nformula_2, kde \"n\" je index lomu prostředí pro vznikající záření.\n\nMinimální rychlosti potřebné k vyzařování Čerenkovova záření odpovídá kinetická energie částice rovna\n\nVe vodě s indexem lomu n = 1,33 činí prahová rychlost pro vznik Čerenkovova záření v\"=0,75c\", což pro elektron odpovídá prahové kinetické energii \"E\" = 0,26 MeV; elektron prolétající vodou maximální rychlostí (\"cos θ\" = 1/1,33 = 0,752) bude čerenkovsky vyzařovat pod úhlem \"θ=\"41,2°.\n\nTabulka prahových rychlostí a energií pro některé částice\nČerenkovovo záření způsobuje energetické ztráty a brzdění částice, ale tento vliv je ve srovnání s jinými ztrátami (ionizace, excitace, ...) zanedbatelný.\nMnožství energie, které se vyzáří na dráze \"dl\" při pohybu částice s nábojem q je dáno vztahem\n<math>\\frac{\\mathrm{d}W}{\\mathrm{d}l}=\\frac{q^2}{c^2}\\cdot\\int_{\\omega}(1-\\frac{1}{\\beta^2n^2})\\omega\\mathrm\n"}
{"id": "88472", "url": "https://cs.wikipedia.org/wiki?curid=88472", "title": "Santana", "text": "Santana\n\nSantana může být:\n\n\n\n"}
{"id": "88473", "url": "https://cs.wikipedia.org/wiki?curid=88473", "title": "Lusacký summit", "text": "Lusacký summit\n\nLusacký summit byl zásadním milníkem na cestě integrace Afriky. Jednalo se o 37. zasedání Shromáždění hlav států Organizace africké jednoty v zambijské Lusace ve dnech 9. – 11. července 2001. Zasedání se zúčastnilo pouze 33 představitelů členských zemí.\n\nZasedání navázalo na předchozí jednání v Sirtě (1999) a Lomé (2000). Jejím hlavním úkolem byla implementace předchozích rámcových rozhodnutí o založení Africké unie.\n\nKonference dospěla k několika klíčovým rozhodnutím:\n\n"}
{"id": "88475", "url": "https://cs.wikipedia.org/wiki?curid=88475", "title": "Carlos Santana", "text": "Carlos Santana\n\nCarlos Santana, celým jménem Carlos Augusto Alves Santana, známý však jednoduše i jako Santana (* 20. července 1947 v Autlanu, Mexiko, matka Španělka, otec mexický Indián) je mexicko-americkým hudebníkem, kytaristou a zpěvákem, který rozhodujícím způsobem ovlivnil rockovou hudbu svým svérázným stylem. Je pokládán za jednoho z nejlepších kytaristů světa. Jeho mladší bratr Jorge Santana je také kytarista.\n\nSantana se proslavil koncem 60. let 20. století spolu se svou skupinou Santana Blues Band (též často zkráceně jen \"Santana\"), kdy prorazili novým stylem, skládajícím se z prvků salsy, rocku, blues a jazzu. Nápadné byly jeho čisté kytarové kompozice, kontrastující s doprovodem latinskoamerických instrumentů jako timbales a conga. Santana u své fúze rocku s latinskoamerickou (a částečně africkou) hudbou zůstal, stal se jeho prvním představitelem a založil dodnes známý latin rock nebo latinský rock.\n\nSantana si udělal jméno v hudebním světě nejen jako virtuózní kytarista, spolu se svou skupinou ovlivnil i mnoho dalších hudebníků v pozdějších letech. Koncem 90. let se mu podařil comeback, koncertní turné pořádá dodnes. Odhaduje se, že celosvětově prodal kolem 80 milionů alb.\n\nJiž jako pětiletý přišel do styku s hudbou – jeho otec, sám hudebník, ho učil hrát na housle. Santana se však brzo začal zajímat o hru na kytaru a orientoval se zprvu na hudebníky jako B. B. King, John Lee Hooker a T-Bone Walker. V roce 1952 se rodina přestěhovala do Tijuany. Po přistěhování do San Franciska v roce 1961 založil roku 1966 skupinu, ke které patřil Tom Frazier (kytara), Mike Carabello (perkuse), Rod Harper (bicí), Gus Rodriguez (basová kytara) a Gregg Rolie (varhany a zpěv), která vstoupila ve známost jako The Santana Blues Band.\n\nSkupiny si brzy všiml promotér Bill Graham, který jim roku 1968 umožnil debut ve velice známé a legendární síni Fillmore West v San Francisku. Významný pro jeho kariéru byl rok 1969: v srpnu vystoupil na festivalu ve Woodstocku a slavil tam úspěchy (legendární byla jeho jedenáctiminutová instrumentální skladba \"Soul Sacrifice\"), v téže době pak vydal své první album \"Santana\", která dva celé roky patřilo mezi pět nejprodávanějších desek (prodej: přes 2 miliony alb).\n\nJeho další album \"Abraxas \" z počátku 70. let obsahuje mimo jiné i několik klasiků jako je \"Samba Pa Ti\", \"Oye Como Va\" a \"Black Magic Woman\", jeho prodej dosáhl čtyř milionů kusů. Následovaly koncerty a alba, krátkodobě se Santana se svou skupinou rozešel (a 1972 opět spojil), vystoupil společně s Buddy Milesem; téhož roku vychází čtvrté album, \"Caravanserai\", kde je, podobně jako na další desce \"Welcome\", znatelná tendence k jazzu, a získalo cenu platinového alba. V roce 1973 pod vlivem kytaristy Johna McLaughlina přijal indické jméno Devadip (Světlo boží lampy), praktikoval jógu a hudebním vzorem mu byl John Coltrane. Během 70. a 80. let následovaly další úspěchy, za sólovou desku \"Blues for Salvador\" z roku 1987 získal cenu Grammy za rockový instrumentální výkon. V 90. letech se Santanova kariéra zdála být u konce.\n\nRoku 1999 se však Santanovi podařil jeden z nejvýznamnějších comebacků hudebních dějin: jeho album \"Supernatural\" slavilo úspěch na celém světě, při udělování ceny Grammy roku 2000 zaznamenalo s celkem devíti vyznamenáními nový rekord (mimo jiné \"Album roku\", \"Píseň roku\"). Později získal další ceny. Song \"Smooth\", který nazpíval společně s Robem Thomasem se stal jedním z nejúspěšnějších v historii pop music.\n\nNejnovější turné, které Santana podnikl, se jmenovalo (podle jeho posledního alba) \"All That I Am Tour 2006\"; převážná většina koncertů se konala v Evropě a zejména v Německu. Na všech celkem 24 vystoupeních hrál jako tzv. \"opening band\" (tedy skupina, která vystupuje před hlavním koncertem) Salvador Santana Band, kterou vede syn Carlose Santany Salvador Santana.\n\nSantana je jako hudebník velkým individualistou a v mnoha obdobích vystupoval také sám. Pokud vystupoval se svou skupinou \"Santana Blues Band\", hrál jednoznačně vedoucí roli, což se odráží i ve skutečnosti, že složení skupiny se často a radikálně měnilo.\n\nMnoho koncertů (a také studiových nahrávek) uskutečnil Santana ve spolupráci s jinými hudebníky, mezi které patřil mimo jiné Herbie Hancock, Buddy Miles, Eric Clapton, The Fabulous Thunderbirds a mnoho dalších.\n\nCarlos Santana a jeho bývalá žena Deborah (má s ní dvě dcery a syna, rozvedli se v roce 2007) se již dlouhou dobu angažují v různých dobročinných projektech v sociální oblasti. K takovým akcím patří např. koncerty ve prospěch různých událostí jako \"Blues for Salvador\", \"San Francisco Earthquake Relief\", \"Tijuana Orphans\", \"Rights of Indigenous Peoples\", podpora výuky ve spolupráci s \"Hispanic Media & Education Group\"; roku 1998 zakládá se svou ženou nadaci \"Milagro Foundation\" se stejným účelem. Roku 2003 věnoval Santana výtěžek svého turné \"Shaman tour\" (přibližně 2,5 až 3 miliony dolarů) boji proti AIDS. Provozuje síť mexických restaurací Maria Maria, pojmenovanou podle hitu z alba \"Supernatural\".\n\n\n\n\n"}
{"id": "88479", "url": "https://cs.wikipedia.org/wiki?curid=88479", "title": "Francouzská Polynésie", "text": "Francouzská Polynésie\n\nFrancouzská Polynésie ( \"Polynésie française\") je zámořské společenství Francie v Oceánii tvořené 118 ostrovy rozesetými po území velkém asi jako celá Evropa.\n\nVědci se dnes všeobecně shodují, že právě Francouzská Polynésie je územím, které bylo osídleno lidmi jako jedno z posledních míst planety. Prvními ostrovy, které byly ve Francouzské Polynésii osídleny, byly Markézské ostrovy. Stalo se tak teprve ve druhém století před naším letopočtem. Mají aerolinky AirTahiti a Air Tahiti Nui\n\nPolynésané soustroví osídlili kolem roku 200 př. n. l. V reakci na vyhoštění francouzské katolické misie byla na ostrovy vyslána válečná loď a v roce 1842 byl nad Tahiti a ostrovem Tahuata vyhlášen francouzský protektorát. Celé souostroví bylo Francií anektováno v 80. letech 19. století.\n\nOstrovy se seskupují do několika souostroví sopečného původu, která dohromady pokrývají oblast o rozměrech asi 2000 km² ze západu na východ a 2400 km² ze severu na jih. Sousedy Francouzské Polynésie jsou na západě ve vzdálenosti asi 350 km Cookovy ostrovy, na severu ve vzdálenosti asi 430 km Kiribati a na východě ve vzdálenosti asi 370 km Pitcairnovy ostrovy.\n\nSkládá se z pěti souostroví, nejznámějším  ostrovem je zřejmě Tahiti v souostroví Společenské ostrovy (Ostrovy společnosti). Ostrov Tahiti je nejosídlenější a nachází se na něm hlavní město Papeete s mezinárodním letištěm Fa'a'ā International Airport, které je jediným mezinárodním letištěm ve Francouzské Polynésii (bylo postaveno v roce 1960). Díky tomu je Tahiti leteckou bránou Francouzské Polynésie a všichni, kteří sem přilétají ze zahraničí, musí projít právě Papeete. Tahiti je vzdáleno asi 7800 km západně od pobřeží Peru a 3800 km od severovýchodního okraje Nového Zélandu.\n\nFrancouzská Polynésie je jednou z pěti tzv. Zámořských společenství a dělí se oficiálně na pět částí \"(francouzsky subdivisions administratives)\":\n\nK hlavním zdrojům příjmů Francouzské Polynésie patří turistika, chov černých perel a produkce kopry.\n\nFrancouzská Polynésie sloužila jako pokusná střelnice pro atomové zbraně v 60. až 90. letech 20. století, kam se přesunuly ze severní Afriky poté, co se osamostatnila bývalá kolonie Alžírsko.\nNa atolech Mururoa a Fangataufa Francie až do roku 1973 prováděla pokusné jaderné výbuchy v atmosféře, poté až do roku 1996 výbuchy podzemní.\n\n"}
{"id": "88483", "url": "https://cs.wikipedia.org/wiki?curid=88483", "title": "Tverskaja (stanice metra v Moskvě)", "text": "Tverskaja (stanice metra v Moskvě)\n\nTverskaja ( ) je stanice moskevského metra.\n\nStanice se nachází na Zamoskvorecké lince, v její centrální části, pod Puškinovo náměstím. Postavena byla jako podzemní trojlodní přestupní stanice s plnou délkou střední lodě. Všechny lodě jsou vzájemně spojené prostupy. Založena je hluboko pod zemí, 42 m. Na obklad stanice byl použit mramor (stěny) a žula (podlaha), osvětlení je provedeno zářivkami nasvicujícími strop stanice.\n\nPrvní plány postavit na tomto místě stanici byly součástí projektu z 30. let na výstavbu prvního úseku Zamoskvorecké linky. Nakonec se ale rozhodlo zde nechat pouze rovný tunel. Až význam, který přinesla tomuto místu další linka metra, v jiné úrovni křižující, donutila projektanty stanici nakonec postavit – stavět se začalo krátce po zprovoznění stanice Puškinskaja na Tagansko-Krasnopresněnské lince. Tverskaja vznikla za nepřerušeného provozu metra a otevřena byla 20. července roku 1975 pod názvem \"Gorkovskaja\". Na konci její střední lodě byla umístěna i socha Maxima Gorkého. To ale roku 1987 muselo být přemístěno do přestupní chodby, protože na nástupiště z druhého směru v ose stanice navázala přestupní chodba do stanice další, Čechovské. Současný název se používá od 5. listopadu roku 1990.\n\nStanice umožňuje přestup na dvě linky, linku 7 (Tagansko-Krasnopresněnskaja – stanice Puškinskaja) a linku 9 (Serpuchovsko-Timirjazevskaja – stanice Čechovskaja)\nNapojení Puškinské na \"Tverskou\" je provedeno pomocí přestupní chodby, vedoucí pod úrovní stanice a napojující se na ní v prostředku střední lodě pomocí eskalátorů (v Moskvě je to velmi rozšířený způsob). Druhou přestupní cestou je pak společný povrchový vestibul (nachází se v budově, kde sídlí deník Izvěstija). Čechovskaja je napojena přestupní chodbou vycházející ze střední lodě v ose stanice dolů, pod její úroveň.\n\n"}
{"id": "88487", "url": "https://cs.wikipedia.org/wiki?curid=88487", "title": "Nová Kaledonie", "text": "Nová Kaledonie\n\nNová Kaledonie (francouzsky: \"Nouvelle-Calédonie\") je francouzské zámořské území v Tichém oceánu. Má rozlohu 18 576 km² a v roce 2014 zde žilo přes 268 000 obyvatel. Správní středisko je Nouméa. Oficiálním jazykem je francouzština, ale široce se využívá melanéština a některá polynéská nářečí. Na ostrovech probíhá těžba niklu.\n\nNovou Kaledonii tvoří skupina ostrovů v jihovýchodní Melanésii. S rozlohou 18 576 km² je 4,2× menší než Česká republika. Hlavní ostrov Nová Kaledonie, nazývaný také \"Grande Terre\", zaujímá 90 % rozlohy země a leží 1 270 km severovýchodně od pobřeží Austrálie. Mezi další ostrovy a souostroví patří:\n\nPodnebí je tropické s ročním úhrnem srážek cca 2 000 mm v nižších polohách, na horách 2 000 až 4 000 mm. Hojnější srážky jsou od prosince do dubna. Průměrné teploty se pohybují mezi 18 a 23 °C.\n\nPůvodní obyvatelstvo ostrovů tvořili Melanésané. Ostrov Nová Kaledonie objevil v roce 1774 při své druhé plavbě James Cook. Ostrov pojmenoval podle starého latinského označení severní části Velké Británie, tj. Kaledonie. V roce 1853 ostrov na přímý rozkaz císaře Napoleona III anektovala francouzská armáda a rok později bylo založeno pozdější hlavní město Port-de-France (dnešní Nouméa). Francouzi začali využívat území jako trestaneckou kolonii a do roku 1897 sem bylo posláno na 22 000 trestanců. Mnozí z nich byli bývalí komunardi, kteří byli zatčeni po porážce Pařížské komuny (mezi nejznámější vězně patřili Victor Henri Rochefort či Louise Michelová). V roce 1864 byl na ostrově objeven nikl a to zapříčinilo příliv pracovní síly z okolních francouzských kolonií. Přistěhovalci přinesli s sebou i nemoci jako spalničky či neštovice, které zapříčinily úmrtí téměř poloviny původního obyvatelstva ostrova.\n\nPo porážce Francie nacistickým Německem v roce 1940 se místní úřady přihlásily ke Svobodné Francii a od roku 1942 sloužil ostrov jako významná základna Spojenců. Od roku 1946 se stala Nová Kaledonie francouzským zámořským územím a v roce 1953 bylo všem místním obyvatelům nehledě na původ přiděleno francouzské občanství. Rostoucí produkce niklu lákala na ostrov stále více Evropanů a Polynésanů, takže se původní Melanésané stali menšinou.\n\nV září 1987 proběhlo na ostrově referendum o případné nezávislosti Nové Kaledonie, na referendum byl ale odmítnut přístup pozorovatelům OSN. Hlavní politické strany bojující za nezávislost proto referendum bojkotovaly, a tak skončilo výsledkem 98,3 % pro setrvání pod francouzskou správou. V dubnu 1988 napětí kumulovalo únosem 34 místních francouzských policistů a vojáků. Únosci požadovali dialog s francouzskou vládou o nezávislosti ostrova. Francie označila únosce za teroristy a poslala speciální jednotky osvobodit unesené. Výsledkem bylo 19 mrtvých únosců a 2 mrtví na straně zásahových jednotek.\n\nSituace se uklidnila až po podepsání Matignonské smlouvy v červnu 1988, která byla kompromisem mezi francouzskými loajalisty a separatisty a odložila otázku nezávislosti na přesně 10 let. Ostrov získal značnou autonomii. V roce 1998 byla oběma stranami podepsána Nouméaská smlouva, která určila přechodné období vedoucí k nezávislosti na 20 let. Smlouva byla schválena místním obyvatelstvem v referendu téhož roku (71,9 % oprávněných voličů volilo pro schválení smlouvy). V dalším referendu o nezávislosti 4. listopadu 2018 se voliči vyslovili pro zachování dosavadního stavu.\n\nVláda Nové Kaledonie v roce 2010 schválila tzv. kanackou vlajku jako oficiální vlajku země. Ostrov je tak jedním z mála území na světě, které má dvě oficiální vlajky.\n\nV roce 2012 původní melanéští Kanakové tvořili 45 % obyvatel, Francouzi necelých 35 % (novokaledonští Francouzi mluví většinou vedle francouzštiny též jazykem \"bichelamar\", tj. francouzským pidginem, metropolitní – ti z Francie – francouzsky). Polynésané z Wallisu a Futuny 12 %, Tahiťané a další Polynésané z Francouzské Polynésie 4,5 %, dále Vietnamci a též Indonésané (hlavně Jávánci) – tvořící muslimskou minoritu (muslimové celkem 4,5-5 %). Většina, 59 %, obyvatel jsou římští katolíci, 17 % protestanti a dále ostatní křesťané.\n\n"}
{"id": "88490", "url": "https://cs.wikipedia.org/wiki?curid=88490", "title": "Britské Panenské ostrovy", "text": "Britské Panenské ostrovy\n\nBritské Panenské ostrovy jsou zámořské území Spojeného království sestávající z více než 50 ostrovů souostroví Panenské ostrovy.\n\nOstrovy byly osídleny kolem roku 100 př. n. l. jihoamerickým indiánským kmenem Aravaků. V 15. století byli vytlačeni agresivnějším kmenem Karibů, kmenem z Malých Antil, po kterém je Karibské moře pojmenováno.\n\nV roce 1493 objevil ostrovy pro Evropu na své druhé výpravě Kryštof Kolumbus a pojmenoval je \"Santa Ursula y las Once Mil Vírgenes\", v překladu Sv. Uršula.\n\nŠpanělsko na počátku 16. století začalo na ostrově \"Virgin Gorda\" těžit měď. V následných letech o vliv v oblasti bojovala Británie, Nizozemsko, Francie, Španělsko a Dánsko. Během této doby byla populace domorodých indiánů zdecimována.\n\nNizozemsko v roce 1648 na ostrově \"Tortola\" založilo stálé osídlení. V roce 1672 zabrali ostrov Angličané, následně v roce 1860 i ostrovy \"Anegada\" a \"Virgin Gorda\". V období 1672–1733 získalo Dánsko kontrolu nad sousedními ostrovy Sv. Tomáš, Sv. Jan a St. Croix.\n\nOstrovy byly pro svou polohu považovány za strategické. S pěstováním cukrové třtiny, kterou Britové na ostrovy dovezli, byly i ekonomicky soběstačné. Kvůli plantážím byli dováženi z Afriky otroci.\n\nV roce 1917 odkoupily za 17 milionů dolarů Spojené státy od Dánska ostrovy Sv. Jan, Sv. Tomáš a St. Croix a přejmenovaly je na Americké Panenské ostrovy. Následně Britové přejmenovali ostrovy na Britské Panenské ostrovy.\n\nBritské Panenské ostrovy byly spravovány jako součást kolonie Závětrných ostrovů nebo spolu se Svatým Kryštofem a Nevisem s administrátorem zastupujícím britskou vládu na ostrovech. Samostatnou kolonií se staly ostrovy v roce 1960 a v roce 1967 získaly širší autonomii. Od 60. let 20. století se ekonomika odpoutávala od tradiční zemědělské výroby směrem k ekonomice založené na turistice a finančních službách. Dnes je jednou z nejbohatších oblastí Karibiku.\n\nBritské Panenské ostrovy zahrnují přes 50 malých karibských ostrovů. 15 stále obydlených ostrovů je situováno na západě v sousedství Amerických Panenských ostrovů. Na severu ostrovů leží Atlantský oceán a na jihu Karibské moře.\n\nNejvětšími ostrovy jsou Tortola, Virgin Gorda, Anegada, a Jost Van Dyke. Hlavní a zároveň největší město Road Town je na ostrově Tortola.\n\nKromě čtyř hlavních ostrovů Tortola, Virgin Gorda, Anegada a Jost Van Dyke jsou obydleny i další ostrovy:\n\nEkonomika Britských Panenských ostrovů je jednou z nejvíce prosperujících v karibské oblasti s HDP kolem 38 500 dolarů na obyvatele (odhad 2004). Britské panenské ostrovy jsou velice závislé na příjmech z turistického ruchu, který generuje 45 % národního důchodu. Nejčastěji jsou ostrovy cílem Američanů. Každoročně jich přijede kolem 350 000 (1997). Dalšími příjmy jsou spojeny s offshorovými společnostmi využívajících výhod tzv. daňového ráje. Místní ekonomika je také úzce propojena se sousedními Americkými Panenskými ostrovy, protože od roku 1959 je jejich měnou americký dolar. Většina půdy zůstává ve vlastnictví původního obyvatelstva.\n\n\n"}
{"id": "88493", "url": "https://cs.wikipedia.org/wiki?curid=88493", "title": "Lin-ťi", "text": "Lin-ťi\n\nLin-ťi I-süan (; : \"Rinzai Gigen\"; † 866) byl čínským čchanovým mistrem v době dynastie Dynastie Tchang. Později byla jeho jménem označena celá zenová škola (dnes známá hlavně pod japonskou obdobou jeho jména – Rinzai), která se zaměřila na studium koánů.\n\nNarodil se v dnešní provincii Šan-tung pravděpodobně mezi lety 810–815. Jeho rodné jméno bylo \"Sing\". Buddhistickým mnichem se stal už v raném věku (ale neví se přesně kdy) a nejdříve se věnoval pečlivému studiu súter. Později zjistil, že ho takto nabyté znalosti neuspokojují a obrátil se k čchanu.\n\nDlouhou dobu pak cestoval mezi různými kláštery a poslouchal promluvy různých mistrů. Usadil se u Chuang-poa, kde zůstal po 3 roky. Za celou dobu ale s mistrem ani jednou nepromluvil. Až po oněch 3 letech se ho zeptal na „opravdový význam Buddhovy dharmy“, ale dostal ránu holí. To se opakovalo ještě dvakrát. Poté se rozhodl odejít, protože předpokládal, že špatná karma mu brání v pochopení. Chuang-po mu doporučil, aby šel studovat k mistrovi Ta-jüovi.\n\nPod vedením Ta-jüa dosáhl Lin-ťi osvícení a pak buď zůstal u Ta-jüa až do jeho smrti nebo se (podle jiných zpráv) vrátil k Chuang-poovi. V roce 845 začaly v Číně velké represe proti buddhismu, Lin-ťi ale v té době byl pravděpodobně v horách s Ta-jüem, takže se ho nijak nedotkly.\n\nPozději se vrátil do severní Číny, kde zůstal v městě Čen-čou (dnešní Čen-ting v provincii Che-pej). Usadil se v malém chrámu, který se jmenoval „Lin-ťi-jüan“ (Klášter přehlížející brod) a podle něj si vzal jméno (bylo zvykem, že se zenový mistr jmenoval podle místa, kde bydlel /často to byla hora/). Zde učil několik žáků.\n\nNa sklonku života se pak vydal z neznámého důvodu na jih do prefektury Che. Dlouho se zde ale nezdržel a nakonec se usídlil v chrámu Sing-chuej Cchun-ťiang, který se nacházel v dnešní provincii Che-pej. Sing-chuej se stal jeho dharmovým nástupcem. Lin-ťi zde zemřel nejspíše 27. května 866.\n\n\"„Co je tou záležitostí, jež se nazývá Dharma? Dharma je Dharma, neboli pravda mysli. Dharma mysli nemá žádnou pevnou formu; ona prostupuje všemi deseti směry. Je jasně přítomná přímo před našima očima. Ale jelikož lidé nemají dostatek víry, lpějí na slovech a frázích. Snaží se nalézt Dharmu buddhů tím, že ji vyhledávají v napsaných knihách, ale nevědí, že jsou od ní tak vzdáleni, jako je nebe od země.“\"\n\n\"„Jak to vidím já, není tu žádný Buddha, žádné živé bytosti, neexistuje žádná minulost, žádná přítomnost, žádná budoucnost. Ve chvíli, jak toho chcete dosáhnout, jste toho již dosáhli. Není to něco, co vyžaduje čas. Není tu žádná náboženská praxe, žádné osvícení, žádné dosahování něčeho, žádné popohlížení se po něčem a pocit nedostatku.“\"\n\n"}
{"id": "88495", "url": "https://cs.wikipedia.org/wiki?curid=88495", "title": "Americká Samoa", "text": "Americká Samoa\n\nAmerická Samoa ( s výslovností ) je nezačleněné území Spojených států amerických nacházející se v jižním Tichém oceánu jihovýchodně od Samoy. Americká Samoa se rozkládá na 5 ostrovech a dvou korálových atolech v souostroví Samojských ostrovů. Ty se nachází západně od Cookových ostrovů, severně od Tongy, a asi 500 kilometrů jižně od Tokelau. Západním směrem se nachází ostrovy Wallis a Futuna.\n\nPodle sčítání obyvatelstva z roku 2010 žilo na ostrovech celkem 55 519 lidí. Hlavním městem je Pago Pago, avšak úřad vlády se nachází ve Fagatogu. Obě města se nacházejí na největším ostrově Tutuila. Celková rozloha území je 199 km². Americká Samoa je nejjižnější položené území Spojených států a spolu s neobydleným Jarvisovým ostrovem jediné americké území na Jižní polokouli.\n\nAmerická Samoa je známá pro svůj vysoký počet vojenských rekrutů, který převyšuje jakékoliv jiné území Spojených států amerických. Náborové centrum americké armády v Pago Pago je na prvním místě mezi 885 náborovými centry ve Spojených státech amerických, amerických nezačleněných územích a u vojenských základen v Evropě a Asii.\n\nVětšina obyvatel Americké Samoy je bilingvní a domluví se anglicky a samojsky, stejně jako obyvatelé sousední Samoy.\n\nPrvní kontakt s Evropany proběhl roku 1722, kdy ostrovy navštívil holandský admirál Jacob Roggeveen. Další kontakt uskutečnil francouzský mořeplavec Louis Antoine de Bougainville.\n\nRoku 1899 byly Samojské ostrovy na podkladě dohody mezi Německým císařstvím a USA rozděleny na dvě části. Východní část se stala teritoriem Spojených států, dnes známým jako Americká Samoa. Rozsáhlejší západní část se stala Německou Samou.\n\nBěhem chřipkové epidemie v roce 1918 vyhlásil guvernér John Martin Poyer pro území Americké Samoy karanténu s cílem zamezit šíření nemoci. Výsledkem opatření bylo, že se Americká Samoa stala (vedle Nové Kaledonie a brazilského ostrova Marajó) jedním z mála území, kterým se epidemie zcela vyhnula. Přičemž sousední novozélandská Západní Samoa byla jedním z nejvíce postižených území v Tichomoří.\nRoku 1949 se Ministerstvo vnitra Spojených států amerických pokusilo prosadit v Kongresu zákon začleňující Americkou Samou. Tento zákon neprošel kvůli opozici místních náčelníků žádajících naopak vytvoření místního legislativního orgánu Fono ve vesnici Fagatogo.\n\nV rámci Programu Apollo byli astronauti z Apollo 10, 12, 13, 14 a 17 po úspěšném přistání a záchranných operacích amerického námořnictva odváženi přes Mezinárodní letiště Pago Pago na Havaj.\n\n29. září 2009 zasáhlo Samojské ostrovy zemětřesení o síle 8,1 Richterovy stupnice. Vyvolalo tsunami dosahující výšky až 6 metrů, která na Samojských ostrovech a Tonze usmrtila 170 lidí.\n\n\n"}
{"id": "88500", "url": "https://cs.wikipedia.org/wiki?curid=88500", "title": "Tepna", "text": "Tepna\n\nTepny (artérie) jsou cévy, které vedou krev směrem od srdce. Vnitřní povrch je vystlán jednovrstevným epitelem. Vnější vrstvu tvoří silná a pružná vazivová tkáň, která dále obsahuje vlákna hladké svaloviny.\n\nNejvětší vnitřní průměr (asi 25 mm) má srdečnice (aorta). Větvením klesá průměr tepen až na 1 mm. Větvením těchto tepen vznikají tepénky (arterioly) jejichž vnitřní průměr je asi 20 μm. Tepny vycházející přímo ze srdce mají velmi pružné stěny. To jim umožňuje pojmout množství krve vypuzené při stahu (systole) srdečních komor. Pružné stěny pak tuto vlnu posouvají dále, v srdečnici rychlostí asi 30 cm/s.\n\nSvalovina v tenkých tepnách a tepénkách reguluje stažením (vazokonstrikce) nebo rozšířením (vazodilatace) průsvitu cévy průtok krve orgány dle potřeby organismu. Je inervována vegetativními nervy. Ve stěnách srdečnice a krkavice se nacházejí baroreceptory - receptory, které registrují napětí jejich stěn. Překročení určité hranice vede k podráždění cévohybného (vazomotorického, kardiovaskulárního) centra v prodloužené míše, které způsobí reflexivní pokles krevního tlaku utlumením srdeční činnosti a snížením napětí hladké svaloviny tepének.\n\nNásledující seznam obsahuje největší tepny lidského těla a naznačuje jejich větvení.\n\n\n"}
{"id": "88512", "url": "https://cs.wikipedia.org/wiki?curid=88512", "title": "Damávand", "text": "Damávand\n\nDamávand (persky: \"Kúh-e Damávand\", anglicky: \"Mount Damāvand\") je neaktivní sopka nacházející se v pohoří Alborz a s výškou 5609,2 m n. m. je nejvyšším vrcholem Íránu i všech zemí Blízkého východu. Nachází se poblíž jižního pobřeží Kaspického moře v provincii Mazandarán, 66 km severovýchodně od íránského hlavního města Teherán.\n\nSopka leží na jižním okraji starší 9 km široké kaldery a je tvořená převážně andezito-trachytickými horninami a čedičem. Pokud jde o sopečnou aktivitu, podle některých skutečností, jako je např. absence glaciální eroze poslední doby ledové, její ukončení spadá do holocénu, nejmladšího geologického období. Jako datum poslední známé erupce se uvádí letopočet kolem r. 5350 př. n. l. Podle analýz počátky zdejší vulkanické činnosti je možno datovat do doby před zhruba 1,78 milióny let, tj. do období pleistocénu. Na svazích sopky se nacházejí aktivní fumaroly a horké prameny.\n\nUvádí se, že jako první vystoupil na vrchol Damávandu Abu Dolaf Kazraji. O tři století později se pokusil zdolat Damávand známý byzantsko-arabský geograf Yaqut al-Hamawi ar-Rumi. Přesto, že se mu nepodařilo dosáhnout vrcholu, na základě informací, získaných od místních průvodců, popsal horu ve svém díle velmi přesně. Než byl život v zemi zcela narušen invazí mongolského chána Hülegü, výstupy na Damávand nebyly podle dalších svědectví ve 13. století nijak výjimečné. W. T. Thompson, který vystoupil na vrchol Damávandu v roce 1837, posléze v časopise Royal Geographic Society napsal, že místní obyvatelé běžně stoupali na vrchol, kde těžili kusy síry, které pak prodávali.\n\nDamávand má své zvláštní místo v íránské mytologii a folklóru. Podle zarathuštrovských textů byl tříhlavý drak Aži Daháka přikován k Damávandu, aby zde zůstal až do konce světa. Podle pozdější verze této legendy byl tyran Zahhák rovněž spoután a uvězněn v jeskyni v hoře Damávand, poté co byl poražen mýtickou postavou staré Persie Kávou a Ferejdúnem. Damávand je též důležitým ve vlastenecké legendě o lučištníku Arašovi. Damávand je symbolem íránského vzdoru vůči cizí moci v perské poezii a literatuře. Známá báseň Damávand od Muhammada Taghí Bahára je jedním z mnoha poetických děl o Damávandu.\n\nZde uvedených 5610 metrů je údaj z íránského statistického centra a shoduje se s údaji sítě radarových systémů SRTM. Nezřídka uváděný údaj 5671 metrů se s SRTM neshoduje a není nikde doloženo, že by pocházel z přesných měření.\n\n"}
{"id": "88513", "url": "https://cs.wikipedia.org/wiki?curid=88513", "title": "Dotace", "text": "Dotace\n\nPojmem dotace se v ekonomii rozumí peněžitý dar nebo daru podobná peněžitá úhrada ze strany státu (zpravidla vlády nebo zákonodárného sboru) nebo územněsprávního celku (v Česku kraj, obec nebo městská část) nějakému subjektu v zájmu snížení ceny určitého statku, jehož poskytování je ve „veřejném zájmu“. V některých oborech, například u veřejné osobní dopravy, se dotace provádějí formou úhrady prokazatelné ztráty, případně zákonem definovaného přiměřeného zisku. Často bývá poskytnutí dotace vázáno na jistou míru vlastní spoluúčasti příjemce (například dotace tvoří určitý procentní podíl z částky vynaložené příjemcem dotace). U veřejné podpory se předpokládá, že dojde k narušení hospodářské soutěže.\n\nPod pojmem dotace se také může chápat pomoc od soukromého subjektu, potom je ale ovšem vhodnější užít termín charita či sponzorský příspěvek. Pojem dotovaná cena se někdy používá i v souvislosti se spotřebitelskými cenami různých produktů – často takových, které samy o sobě nejsou použitelné bez dalšího smluvního vztahu s poskytovatelem služby, kterou daný produkt umožňuje využívat (mobilní telefony, modemy). Jiným označením takového typu dotace je subvence.\n\nDotace se chápe obvykle jako opak daně, ačkoli někdy může být udělena ve formě snížených daní. Tyto formy dotací se obecně nazývají daňové úlevy nebo daňové prázdniny. Pokud jde o jinou, než státní dotaci, tak jde zřejmě o opak zisku.\n\nDotace chrání spotřebitele před placením plné ceny za spotřebovávaný statek. Dotace má tedy za následek, že statek je využíván víc než za normálních podmínek. Což vede k nadměrné spotřebě statku a odrazuje od spoření. V podmínkách bez dodací by subjekt optimalizoval hodnotu svých transakcí, tam, kde by bylo levnější spořit, by spořil. V dotované ekonomice se spotřebitelům nedává možnost spořit.\n\nDotace jsou placeny z daní, což způsobuje ztrátu mrtvé váhy aktivit, které jsou zdaňovány.\n\nDotace a přerozdělování však doprovází korupce. \n\nDotace zahrnuté ve finančním vztahu státního rozpočtu k rozpočtům okresních úřadů\n\nMají charakter mimořádných dotací\n\nNa organizace převedené z ministerstev na kraje\n\n\nJsou dotace financované ze strukturálních fondů EU. Fondy EU představují hlavní nástroj realizace evropské politiky hospodářské a sociální soudržnosti (HSS). Právě jejich prostřednictvím se rozdělují finanční prostředky určené ke snižování ekonomických a sociálních rozdílů mezi členskými státy a jejich regiony.\n\nStrukturální fondy jsou pak na národní úrovni rozdělovány v rámci jednotlivých operačních programů. Česká republika má pro roky 2014-2016 stanoveny tyto operační programy.\n\nDotace může být vyplacena dvěma způsoby.\n\nV energetice některých zemí jsou zákonem garantovány výkupní ceny některých zdrojů. Například v Česku jsou podle vyhlášky č. 8/2006 k zákonu 180/2005 Sb od 1. ledna 2007 zavedeny takzvané zelené bonusy, což jsou státní dotace na výrobu elektřiny ve vyhlášce definovaným způsobem. Je například garantovaná dotace ve výši 12,75 Kč za 1 kWh bez DPH na prodej elektřiny, vyrobené využitím slunečního záření. To platí v případě vlastní spotřeby nebo přímého prodeje konečnému zákazníkovi, při prodeji distributorovi je garantována výkupní cena ve výši 13,46 Kč/kWh.\n\nKromě dotací na energii z obnovitelných zdrojů se ve mnoha zemích rozšířily také dotace na nákup elektromobilů. V České republice mají na dotace na pořízení elektrického vozu nárok pouze samosprávné celky (obce, města aj.), státní příspěvkové organizace, veřejné výzkumné organizace a podniky. Mezi domácnostmi jsou populární také kotlíkové dotace, kdy je možné vyměnit starý kotel na tuhá paliva za více ekologický zdroj vytápění. Výše této dotace činí v roce 2019 max. 120 tisíc Kč, v případě obcí se zhoršenou kvalitou vzduchu až 127 500 korun. \n\nDotace na zateplení nabízí v České republice program Zelená úsporám, který odstartoval v dubnu 2009. Cílem programu Zelená úsporám je poskytnout dotace na zateplení a alternativní zdroje energie běžným občanům a zajistit realizaci opatření vedoucích k úsporám energie.\n\nPro domácnosti je připraveno 25 miliard korun v podobě dotací na částečné i komplexní zateplení, výstavbu pasivních domů, výměnu kotle za ekologičtější variantu a na další „zelené a úsporné“ projekty.\n\nZelená úsporám je velký program, který navazuje na předešlé podpory Státního fondu životního prostředí. Pod jednou střechou (a nejen střechou, ale i speciální zelenou linkou a webovými stránkami) budou prezentovány a vypláceny všechny příspěvky (dotace) pro běžné majitele domů (event. družstva či sdružení vlastníků, obce apod.).\n\nPodporu mohou čerpat vlastníci rodinných a bytových domů. To znamená jak samotné fyzické osoby, tak i firmy, družstva a dokonce i obce a města. Majitelé nepanelových rodinných a bytových domů se mohou ucházet o dotace ve všech kategoriích, které popisujeme níže. Majitelé panelových domů mají nárok na dotaci jen při kompletním zateplení celé budovy.\n\nO dotaci můžete žádat v několika kategoriích, což je důležité zejména z administrativního hlediska – každá oblast podpory má speciální formuláře a požadované dokumenty.\n\nNa program Zelená úsporám navázal v roce 2014 program Nová zelená úsporám. V roce 2014 zaregistroval žádosti o dotace za cca 1,4 miliardy korun. Představovalo to 3 110 žádostí.\n\n"}
{"id": "88522", "url": "https://cs.wikipedia.org/wiki?curid=88522", "title": "SRTM", "text": "SRTM\n\nSRTM (z angl. Shuttle Radar Topography Mission) je mezinárodní výzkumný program, zastřešený NGA a NASA, jehož cílem je získat údaje nadmořských výšek k vytvoření nejkompletnější digitální topografické databáze ve vysokém rozlišení.\n\nMise SRTM sestávala ze speciálně upravených radarových systémů jež byly na palubě raketoplánu Endeavour během 11denní mise STS-99 v únoru 2000. Měřící zařízení se skládalo ze dvou antén, jedné umístěné v nákladovém prostoru raketoplánu a druhé umístěné na 60m dlouhém stožáru vztyčeném do volného prostoru z nákladního prostoru.\n\nTechnika měření je známa jako interferometrická SAR (Synthetic Aperture Radar).\n\n"}
{"id": "88523", "url": "https://cs.wikipedia.org/wiki?curid=88523", "title": "Pepi II.", "text": "Pepi II.\n\nPepi II., též Pjopije II., byl egyptským faraonem 6. dynastie, vládl přibližně v letech 2216–2153 př.Kr. Byl synem faraona Pepiho I., jeho matkou byla Anchesenmerire II.. Po náhlém úmrtí svého nevlastního bratra Merenrea I. nastoupil na trůn ve věku asi šest let. Vlády se proto ujala jeho matka jako regentka spolu se svým bratrem nomarchou Džauem z Abydu. Vláda Pepiho II. trvala rekordních ~64 let.\n\nV období nezletilého faraona se ujala vlády jeho matka jako regentka , která asi 10-15 let formoval a řídila vládu říše a do jisté míry i významně ovlivnila následující dlouhou vládu dospělého faraona. Zformovala se pevná struktura úřednické vrstvy vezírů, guvernérů jednotlivých nomů a vrstvy chrámových kněží.\nDoba byla značně neklidná a zejména na hranicích říše. V počátku vlády proběhly války mezi Egyptem a Núbijci, kteří sídlili jižně od egyptských hranic, a Libyjci, kteří sídlili na západě. Král neměl téměř žádnou autoritu. Vojevůdci si v podstatě dělali, co chtěli. Správci jednotlivých krajů (nomů), ze kterých byl Egypt složen, nomarchové, vystupovali čím dál tím více samostatněji. Nicméně pokračovaly obchodní vazby na tradiční země Byblos (v dnešním Libanonu), a Sýrii na sinajském poloostrově, upevněné jeho předchůdci k využívání těžby nerostů (tyrkys, měděná ruda a jiné), a to zejména na sinajském poloostrově.\nV pozdním období vlády Pepiho II. se vnitřní zdroje říše vyčerpávaly jednak četnými vojenskými expedice do Nubie, výběr daní z nomů byl nomarchy do centra opomíjen, král uděloval četné výsady velkým chrámům v Koptu a Abydu. Jsou též indicie, že v té době často klesala intenzita nilských záplav s důsledkem na nízké výnosy pěstovaných plodin a celkové zdroje ze zemědělství poklesly, ekonomika zeslábla a země postupně zchudla.\nKdyž Pepi II. ve věku asi ~71 let zemřel, zanechal po sobě zemi v naprostém rozkladu, jeho nástupcům se nepovedlo udržet celou zemi pohromadě. Skončilo období rozvoje a blahobytu nazývané Stará říše a nastalo první přechodné období.. Nástupci Pepiho Merenreovi II. se kolaps společnosti nepodařilo zbrzdit.\n\nKhuy byl nomarchou a otcem sester Ankhnesmery-Ré I. a II., které se staly ženami Pepiho I.. Jeho syn Džau byl poradcem jak Pepiho I. tak i Pepiho II. <br>\nSabni princ a vezír v provincii Asuán s titulem \"“dozorce jižních zemí”\" byl též dědičným prince Elefantiny a se svým otcem princem Mehuorganizaci výroby a transport dvou obelisků do Heliopolisu.\nSebni společně s Heqaibem - Pepinakhtem, nomarchou 1. nomu Horního Egypta, organizovali trestnou výpravu do Nubie (dnešní Súdán). Sebniho otec Mehu (vezír již v 5.dynastii) během výpravy zemřel. Oba pak byli pohřbeni v lokalitě Qubbet el-Hawwa v nekropoli na západním břehu Nilu poblíž Asuánu.\nPepi II. měl celkem pět manželek. Pyramidy tří z nich stály poblíž hrobky samotného faraona. Největší z nich měla rozměry základny 45×45 metrů, patří hlavní královně, která se jmenovala Neit. Zbylé pyramidy patří Vedžepten (Udjebtun) a Iput II.. Královna Anchesenpepi IV. (Anchesenpjopeji) byla pohřbena v obyčejné hrobce pro vysoké hodnostáře.\n\nPepi II. si nechal postavit pyramidu v blízkosti hrobky Šepseskafa, posledního faraona 4.dynastie. Základna jeho pyramidy měla rozměry 78,6×78,6 m a byla vysoká 52,1 m. Sklon stěn byl 53°13'. Byla vybudována z kamenných kvádrů a obložena bílými bloky z vápence. Vchod do hrobky se nacházel na severní straně, jak bylo obvyklé. Strop vnitřních prostor se honosil motivy hvězd podobně jak v hrobkách faraonů 5. dynastie Tetiho a zejména Venise. Stěny podzemních komor byly vyzdobeny hieroglyfickými texty. Jsou v nich zapsány různé zaříkávaní formule a modlitby, které měly mrtvému zabezpečit cestu k bohům a věčnému životu na onom světě. Nápisy v podzemní komoře této pyramidy se shodují s Texty pyramid, ale jsou ze všech nejdelší a v nejvybranějším stylu. Za jeho vlády se Texty pyramid poprvé objevují také v pyramidových komplexech královen, například u Neity a Anchesenpepi II. , zatímco předtím byly vyhrazeny pouze faraonům. Dochoval se panovníkův prázdný sarkofág, hrobka byla vykradena již ve starověku. Nicméně ve srovnání s předchozími, zejména Venise je Pepiho hrobka skromněji vybavená dekoracemi, takže se uvažuje o poklesu peosperity a vzrůstající chudobě říše.\nPyramida Pepiho II. je jedinou ze 6. dynastie, u níž se zachovaly zbytky zádušního chrámu, který stál na východ od pyramidy, byl tvořen dvěma částmi, jedna byla určena kněžím, druhá veřejnosti. Jejich stěny byly původně bohatě vyzdobeny malovanými reliéfy s náboženskými, válečnými a loveckými motivy. Údolní chrám taktéž tvořily dvě části a dvě přístavní rampy. Chrámy spojovala zastřešená sluneční cesta. Severozápadně a jihovýchodně od celého komplexu se nacházely hrobky faraonových manželek.\n"}
{"id": "88525", "url": "https://cs.wikipedia.org/wiki?curid=88525", "title": "Systém pro podporu rozhodování", "text": "Systém pro podporu rozhodování\n\nSystémy na podporu rozhodování (z angl. \"Decision Support Systems\" – DSS) pomáhají svým uživatelům – manažerům – při realizaci řídících a rozhodovacích činností v podnikání. Uživatel tu může srovnávat dílčí výsledky řešení se svými představami a podle toho ovlivňovat další průběh řešení.\n\nTyto systémy poskytují uživateli nabídky řešení a případně kladením dotazů usměrňují jeho postup. Tyto systémy ale nenahrazují rozhodovatele, jejich výsledkem tedy není rozhodnutí, pouze dávají rozhodovateli soubor variant, urychlují a zpřesňují propočty jejich důsledků a kvantifikují rizika.\n\n"}
{"id": "88531", "url": "https://cs.wikipedia.org/wiki?curid=88531", "title": "Battle Hymns", "text": "Battle Hymns\n\nBattle Hymns je debutní album americké heavymetalové skupiny Manowar vydané v roce 1982. Hudebně je album poplatné době vzniku, vychází z tehdejšího heavy metalu a hard rocku. Přesto již na něm můžeme nalézt některé atributy, které se později opakovaly i na dalších deskách. Album otevírá skladba \"Death Tone\" s intrem v podobě zvuku motocyklu, který je, spolu s koženými obleky, typickou součástí image skupiny. Následující \"Metal Daze\" je tradiční melodická heavymetalová hymna, jejíž obdobu můžeme najít téměř na všech následujících albech. Text šesté skladby, \"Manowar\", je v podstatě autobiografickou zpovědí a definuje poslání skupiny jako boj a šíření tzv. „true metal“ („pravého metalu“). Toto téma je častým námětem skladeb Manowar. Tato skladba je dodnes zahajovací písní koncertů skupiny. Ve skladbě \"Dark Avenger\" vystupuje s dramatickou narací režisér Orson Welles, který si tuto úlohu zopakoval v roce 1987 na albu Fighting the World. Předposlední skladbou na desce je instrumentální \"William's Tale\", ve které Joey DeMaio demonstruje své schopnosti a především rychlost ve hře na basovou kytaru. Deska vrcholí epickou téměř progress metalově vystavěnou titulní skladbou \"Battle Hymn\" s typickým střídáním tempa. Textově je tato píseň inspirována fantasy literaturou a nordickou mytologií, tedy témata, ke kterým se členové a především lídr skupiny DeMaio hlásí.\n\n\n"}
{"id": "88537", "url": "https://cs.wikipedia.org/wiki?curid=88537", "title": "Branky", "text": "Branky\n\nBranky ( ) jsou obec v okrese Vsetín ve Zlínském kraji, 6 km západně od Valašského Meziříčí. Obcí prochází železniční trať Kojetín – Valašské Meziříčí. Žije zde obyvatel. Od roku 2001 jsou členem mikroregionu Valašskomeziříčsko-Kelečsko.\n\nPrvní zmínka o obci pochází z roku 1270, kdy ji olomoucký biskup Bruno ze Schauenburku udělil jako léno Kateřině, vdově po vojínovi Albertovi Stangemu, za \"věrné a ochotné služby\". V roce 1872 Branky od olomouckého arcibiskupství koupil Hermann von Pillersdorff.\n\n\n\n\n\n"}
{"id": "88539", "url": "https://cs.wikipedia.org/wiki?curid=88539", "title": "Turlough O'Carolan", "text": "Turlough O'Carolan\n\nTurlogh O'Carolan, irsky \"Toirdhealbhach Ó Cearbhalláin\", (1670 – 25. března 1738) byl irský harfeník konce 17. a začátku 18. století.\n\nNarodil se kolem roku 1670 na irském venkově v hrabství Meath, později se s rodinou přestěhoval do hrabství Roscommon. Na harfu se začal učit hrát až téměř v dospělosti, poté co oslepl v důsledku prodělaných neštovic. Patřil do jedné z posledních generací irských harfeníků. Harfa, kterou Carolan a jeho současníci používali, byla diatonicky laděná v rozsahu asi čtyř oktáv. O tom, jakým způsobem a v jakých nástrojových kombinacích irští harfeníci té doby své skladby provozovali, víme velmi málo. Skladby se totiž dochovaly pouze jako nezharmonizované melodie a často ani nevíme jistě, zda je vytvořil Carolan. Carolanova témata odrážejí jednak vliv irské lidové a jednak prvky soudobé umělé hudby. Carolan umírá ve věku 68 let v roce 1738.\n"}
{"id": "88541", "url": "https://cs.wikipedia.org/wiki?curid=88541", "title": "Macušima", "text": "Macušima\n\nMacušima () je skupina ostrůvků v prefektuře Mijagi v Japonsku. Skupina asi 260 malých ostrůvků je porostlá borovicemi, díky kterým získala své jméno Macušima (Borovicové ostrovy, případně Sosnové ostrovy) – \"macu\" (松) je japonsky borovice a \"šima\" (島) ostrov(y).\n\nMacušima patří mezi tzv. Tři slavné japonské scenérie.\n\nDíky nedalekému městu Sendai (hlavní město prefektury) je Macušima snadno dostupná pro zástupy turistů.\n\nNavzdory silnému zemětřesení a tsunami v Sendai v roce 2011 nebyl žádný z ostrovů významněji poškozen, ale v oblasti zemřelo 7 lidí.\n\nNa pevnině je čtveřice dobře známých míst, odkud lze vidět na Macušimu, která jsou známá jako Velkolepý pohled (壮観 sókan), Nádherný pohled (麗観 reikan), Čarovný pohled (幽観 júkan) a Působivý pohled (偉観 ikan).\n\n"}
{"id": "88557", "url": "https://cs.wikipedia.org/wiki?curid=88557", "title": "Turbo", "text": "Turbo\n\nTurbo může znamenat:\n\n"}
{"id": "88559", "url": "https://cs.wikipedia.org/wiki?curid=88559", "title": "Live in London", "text": "Live in London\n\nLive in London může odkazovat na alba různých skupin a interpretů:\n\n"}
{"id": "88570", "url": "https://cs.wikipedia.org/wiki?curid=88570", "title": "NPC", "text": "NPC\n\nNPC (z anglického non-player character, příp. non-playable character nebo non-player class, tedy postava neovládaná hráčem; česky se používají též výrazy nehráčská postava či nehráč, příp. cizí postava či zkratkou CP) je postava v počítačové hře (nejčastěji ve hře na hrdiny), kterou neovládá hráč, ale počítač.\n\nTyto postavy s umělou inteligencí jsou v herním světě různých počítačových her, ať už za účelem interakce s hráči (obchodníci pro nákup, trenéři pro výcvik, nebo jen postava uvádějící příběh), nebo účelem čistě dekorativním a doplňkovým (děti pobíhající po vesnici). Pojem NPC se rozšířil hlavně díky hrám MUD a MMORPG, kde je během hry potřeba rozlišovat, zda danou postavu ovládá hráč či systém.\n\nOpakem je herní postava (též hráčská postava, anglicky: Player Character, PC).\n"}
{"id": "88575", "url": "https://cs.wikipedia.org/wiki?curid=88575", "title": "The Soundhouse Tapes", "text": "The Soundhouse Tapes\n\nSoundhouse Tapes je první oficiálně vydaná nahrávka Iron Maiden. Obsahuje tři skladby, které byly později vydány na regulérních deskách. Tyto skladby byly převzaty z tzv. Spaceward demo pásky, na které je i čtvrtá skladba, \"Strange World\", která byla později vydána na výběrovém albu Best Of The Beast. Zajímavostí je, že kytarista Dave Murray nahrál veškeré kytarové party, jelikož skupina nedokázala nalézt stejně schopného druhého kytaristu.\nAlbum bylo vydáno v nákladu 5 000 kopií a dodnes se jedná o cennou sběratelskou raritu pro každého fanouška skupiny. Sedmipalcová vinylová EP deska byla distribuována pouze prostřednictvím poštovní objednávky a byla vyprodána během jednoho týdne.\nSoundhouse Tapes sehrál důležitou úlohu v získání smlouvy s vydavatelstvím EMI.\n\n\n"}
{"id": "88576", "url": "https://cs.wikipedia.org/wiki?curid=88576", "title": "Lachema", "text": "Lachema\n\nPLIVA - Lachema a.s. byla do roku 2011 farmaceutická firma, která vznikla na konci roku 1999 z Lachema, a. s. její akvizicí chorvatskou farmaceutickou společností \"PLIVA d.d.\" Historie tohoto dříve národního podniku Lachema sídlícího ve vlastním areálu na ulici Karásek za železniční stanicí v brněnských Řečkovicích sahá až do padesátých let 20. století.\n\nNárodní podnik Lachema (což je zkratka vyjadřující zaměření továrny - laboratorní a čisté chemické materiály) vznikl v roce 1953, kdy začal adjustovat čisté, laboratorní a speciální chemikálie. Již v padesátých letech se Lachema stala předním výrobcem analytických činidel a indikátorů, barviv pro mikroskopii, cukrů, aminokyselin a celé řady dalších chemikálií a biochemikálií.\n\nV roce 1964 vznikl Ústav čistých chemikálií, centrum nového podniku, a pod již zavedenou značkou Lachema se spojil s několika jinými závody také zaměřených na výrobu kvalifikovaných chemikálií.\nOd konce 60. let se výrobní profil stále více zaměřoval na zdravotnictví, v Brně byla zahájena výroba prvních přípravků pro diagnostiku.\n\nV roce 1980 byla vyrobena první injekce generického přípravku s účinnou látkou cisplatina. Od tohoto roku se Lachema stále více zaměřuje na vývoj a výrobu aktivních farmaceutických látek a farmaceutických přípravků. Původní výroba čistých, laboratorních a speciálních chemikálií je od devadesátých let postupně utlumována. Od roku 2003 se firma zaměřuje výhradně na výrobu farmaceutických látek a farmaceutických přípravků, zvláště cytostatických.\n\nPo privatizaci se majitelem Lachemy stal Chemapol Group, který se v roce 1998 dostal do hluboké vnitřní krize a rozhodl se Lachemu prodat. O její koupi se začala zajímat chorvatská farmaceutická firma Pliva, která koncem roku 1999 Lachemu skutečně zakoupila a firma změnila název společnosti na Pliva-Lachema. Ve firmě byl v roce 1999 otevřen moderní pavilon na výrobu cytostatických injekcí a následně pavilon jakosti, které obdržely certifikaci GMP. V roce 2006 byla dokončena rekonstrukce výrobny cytostatických tablet. Jak výrobna injekcí, tak výrobna tablet\nobdržely následně certifikaci GMP i pro trhy USA. Lachema se tak stala centrem výzkumu a vývoje protinádorových léčiv v rámci celé Plivy. \n\n24. října 2006 Lachema opět změnila majitele, když Plivu koupil přední americký výrobce generik firma Barr Pharmaceuticals. Barr se rozhodl do Lachemy investovat a obnovil již poněkud zastaralé výzkumné zázemí a modernizoval nebo rozšířil i některé výrobní prostory. \n\nZahájení programu protinádorových léčiv, včetně jejich lékových forem, se datuje do přelomu sedmdesátých a osmdesátých let, kdy se seběhlo několik náhodných a velmi příznivých okolností. Jeden ze závodů Lachemy (Kaznějov) využil výsledky odboru anorganické chemie VÚČCH a ve výrobním měřítku zvládl izolaci platiny z použitých automobilových katalyzátorů.Rovněž ztroskotalo jednání o využití zlepšovacího návrhu na přípravu cisplatiny s vedením několika závodů Spofy na řešení a výrobu tohoto nového cytostatika.\n\nSouhrou okolností se v té době vrátil z onkologického kongresu ve Vídni primář doktor Zdeněk Mechl z Výzkumného ústavu klinické a experimentální onkologie (VÚKEO) v Brně, dnes Masarykův onkologický ústav (MOÚ). Ředitel tohoto ústavu, profesor Jaroslav Švejda, se jeho referencemi o úspěších cispatiny při léčbě testikulárních a ovariálních nádorů nadchl a byl otevřen okamžité spolupráci s Lachemou. Nejdůležitějším momentem pro další rozvoj Lachemy byla ovšem skutečnost, že se z doléčení svého nádorového onemocnění vrátil inženýr František Kiss, kterého vedení Lachemy pověřilo, aby se pokusil připravit čistou cisplatinu a propracoval literárně popsaný postup její syntézy dle zlepšovacího návrhu docenta Jaroslava Drobníka a doktorky Skarlett Reslové z Ústavu makromolekulární chemie ČSAV.\n\nPo zjištění, že purifikace platinového komplexu (cisplatiny) byla zvládnuta v lékopisné kvalitě, rozhodlo se vedení Lachemy bezodkladně nabídnout substanci Spofě k výrobě generické lékové formy lyofilizovaných injekcí, které by odpovídaly nedávno registrovanému přípravku PLATINOL firmy Bristol Myers. Poté měly na Výzkumném ústavu farmacie a biochemie (VÚFB) proběhnout srovnávací testy akutní toxicity na myších. Vzhledem k tomu, že ing. Kiss neshledal na straně Spofy přílišné nadšení z preklinických zkoušek, spolu s docentem Drobníkem dospěli\nk rozhodnutí pokusit se finalizovat lékovou formu v rámci  Lachemy. První sterilní injekce byly vyrobeny\nv Ústavu sér a očkovacích látek (ÚSOL) v roce 1980 pod názvem PLATIDIAM. \n\nVe spolupráci s odbornými pracovišti se pak pod vedením ing. Františka Kisse začal v Lachemě formovat tým specialistů, který se vytvořil z odboru anorganické chemie, jehož pracovníci byli profesně vybaveni k zvládání výzkumu v oblasti syntézy a hodnocení  platinových komplexů. Vedle bezesporu zásadní role odboru léčiv je nutné zmínit se i o kolektivu organické chemie pod vedením syntetika ing. Jindřicha Běluši, pod jehož vedením byla v letech 1980 – 1981 úspěšně dokončena syntéza methotrexátu, u něhož bylo rovněž potřebné zajistit preklinické hodnocení. Obdobně tomu bylo i v případě antidota leukovorinu, které umožnilo zavedení vysokodávkové chemoterapie methotrexátem. Bělušův tým v krátké době zvládl i syntézu dacarbazinu a tamoxifenu, jejichž lékové formy úspěšně zavedl do výroby a zaregistroval odbor léčiv. Lachema tak vyráběla všechny lékové formy z vlastní substance a nebyla závislá na externích dodavatelích.\n\nPo mimořádně úspěšném prvním pětiletém období přichází vedení Lachemy s návrhem zařadit do programu léčiv další atraktivní léky. Rozšíření nového programu si vyžádalo i příchod nových specialistů. Dochází zde i k jedné kuriozitě, a to byl vývoj tablet s obsahem diltiazemu. Zde, díky absenci komunikace mezi Spofou a Lachemou, dochází v podstatě prvnímu regulérnímu „socialistickému konkurenčnímu boji“, kdy Léčiva Praha a Lachema Brno pracují na vývoji lékové formy s řízeným uvolňováním. Tak přichází na svět BLOCALCIN z Lachemy Brno a DIACORDIN z Léčiv Praha. Oba přípravky pak byly Komisí pro nová léčiva zaregistroványve stejný den\n\nV roce 1996 se Chemapol stává výlučným vlastníkem Lachemy. V druhé polovině devadesátých let Lachema získává dva velké granty ministerstva průmyslu a obchodu, které dodávají\noddělení vzpruhu. Jedná se o grant z roku 1997 na nová léčiva k terapii nádorových onemocnění a grant z roku 1998 na léčiva k prevenci a\nléčbě virových onemocnění. \n\nSituace ve vývoji léčiv se zdá být, zejména díky doplnění kolektivu, stabilizovaná. Výzkumné oddělení léky nejen vyvíjelo, ale zajišťovalo i preklinické a klinické hodnocení, registrace a nakonec výrobu, zahrnuje nyní odbor léčiv část chemické syntézy, část galenickou včetně předávání a validací výroby a rovněž oddělení registrací. Kontrola jakosti vyrobených léčiv do značné míry rovněž probíhá na výzkumném ústavu, což se z dlouhodobé perspektivy ukázalo jako neudržitelné. Odbor léčiv tak hraje ve firmě až příliš velkou roli a logicky jsou pak i problémy ve výrobě připisovány na jeho vrub.\n\nPočátkem roku 2000 je v Lachemě připraveno k předání několik pevných lékových forem s obsahem leukovorinu, rimantadinu a memantinu, pracuje se na pilotních šaržích amlodipinu, paroxetinu a bisoprololu. Další, jako například omeprazol, jsou ve stádiu formulace. Je dokončen vývoj suspenze acikloviru a sirupů rimantadinu\na memantinu. Rimantadin byl navržen do strategických zásob ČR pro případ virové epidemie, ale nakonec zvítězil přípravek s obsahem oseltamiviru (TAMIFLU). Tablety s obsahem acikloviru (HERPESIN 200 a 400) dokonce obdržely v roce 1995 zlatou medaili na mezinárodním veletrhu léčiv MEFA a vývoj a publikace shrnující klinické hodnocení přípravku s obsahem rimantadinu obdrželo\npozději první cenu společnosti klinické farmakologie. V oblasti formulace injekcí byl prakticky dokončen vývoj nových složení kapalných platinových komplexů a paklitaxelu.\n\nPo rozpadu Chemapolu dochází ke krátkému vlastnictví bankou Credit Lyonnais, která získává 48 % z majority Chemapolu a zbytek 18 % získává investiční společnost II. Epic Holding. Cena Lachemy je nyní odhadnuta na 1,2 až 1,5 miliardy korun a získává ji chorvatská\nPliva, která nabídla 1,18 miliardy korun. \n\nZ účinných látek Lachema zatím ještě vyrábí karboplatinu, cisplatinu, warfarin, memantin a rimantadin a lékové formy z cisplatiny (injekce PLATIDIAM), karboplatiny (injekce CYCLOPLATIN), 5-florouracilu (injekce La-FU), mitoxantronu (injekce REFADOR), dakarbazinu\n(injekce DACARBAZIN LACHEMA), dobutaminu (injekce DOBUTAMIN LACHEMA), leukovorinu (LEUCOVORIN Ca LACHEMA, injekce a tablety) acikloviru (injekce, krém a tablety\nHERPESIN), diltiazemu (tablety BLOCALCIN), enalaprilu (tablety ENALAPRIL\nLACHEMA), azidotimidinu (tablety AZITIDIN), tamoxifenu (tablety TAMOXIFEN LACHEMA) a methotrexátu (tablety a injekce METHOTREXÁT LACHEMA)  a leukovorinu (LEUCOVORIN Ca LACHEMA).\n\nCelkově po vlastnictví Chemapolu došlo ke stagnaci prodejů na úrovni přibližně jedné miliardy korun ročně, což vytvořilo velké ztráty a došlo k propadu Lachemy do červených čísel.\n\nZ hlediska strategie celé firmy v rámci zaměření na generická cytostatika došlo v průběhu let 2003 a 2004 k vyčlenění portfolia nesouvisejícího s hlavním předmětem podnikání a v roce 2005 došlo k definitivnímu vyčlenění skupiny PLIVA - Lachema Diagnostika s.r.o. z farmaceutické společnosti PLIVA – Lachemaa.s. Ještě v roce 2001 tvořila diagnostika asi 30 procent z prodejů Lachemy.\n\nVe firmě se v té doby začal úspěšně rozvíjet i vývoj nových léčiv, který v oblasti platinových komplexů navázal na původní syntetickou skupinu. Tato skupina si za svůj cíl zvolila vývoj takového komplexu (koordinační sloučeniny) platiny, kterou by bylo možné podávat perorálně. Inspirovala se přitom strukturou adamantanů, na jejíž syntéze i derivátech se Lachema již dlouhodobě podílela, a byly i součástí jejího výrobního portfolia. V rámci nového grantu ministerstva průmyslu proto byla syntetizována řada zajímavých komplexů čtyřmocné platiny s deriváty adamantanu. Jako nejperspektivnější byl vybrán komplex pod kódovým označením LA-12, na který podává Lachema v roce 1998 patentovou přihlášku. Tak se ve spolupráci s vybranými akademickými a externími pracovišti rodí první originální lachemské protinádorové léčivo. V této době také došlo kompletně k přestavbě výzkumných laboratoří tak, aby vše odpovídalo  režimu GMP pro přípravu vzorků pro klinická hodnocení. \n\nProdukce necytostatických tablet v Brně akvizicí PLIVA po deseti letech končí, jelikož nemůže konkurovat Zagrebské moderní hale. Výroba vysoce stabilních tablet ENALAPRIL je převedena, přes odborné protesty z řad výzkumu, do Indie a výroba tablet BLOCALCIN, LAWARIN (warfarin) a HERPESIN (aciklovir) je převedena do Plivy Krakov (dřívější Polfa). Zastaven je i entuziastický projekt vybudování nové haly na výrobu cytostatických tablet. Přesto Brno dostává svolení k levnější rekonstrukci necytostatické\ntabletovny, kterou tradičně zajišťuje firma Block. Stará tabletovna cytostatik je již z rozhodnutí SÚKL nevyhovující a proto se hledá na přechodnou dobu nový výrobce. Stala se jím francouzská firma Elaiapharm kam byl úspěšně, opět pracovníky výzkumu, převeden TAMOXIFEN.\n\nPříslib pokračování výroby cytostatických tablet pro Lachemu vede k zadání vývoje léků s obsahem moderních cytostatik na bázi bikalutamidu, anastrozolu, letrozolu a exemestanu pro Evropský trh i pro USA. Pro výrobu v Indii se formulují tvrdé tobolky s obsahem takrolimu. Po úspěšném vývoji, který byl finalizován již v nové, zrekonstruované tabletovně, která mezi tím obdržela certifikaci GMP, byly uskutečněny i zkoušky bioekvivalence tablet s obsahem bikalutamidu, anastrozolu a letrozolu. \n\nNa strategii vývoje injekcí se prakticky nic nemění, jelikož Pliva s cytostatickými injekcemi vždy počítala. Vzhledem k odlišnému charakteru výzkumu se pracovníci vývoje především účastnili zavádění do výroby, a proto trávili většinu svého pracovního času ve výrobně\ncytostatických injekcí, kde zaváděli nové síly a inovovali lékové formy již stávajících přípravků. Problém je pouze s výrobou necytostatických injekcí, na které nemá Lachema výrobní možnosti ani kapacity a kam patří leukovorin. Výroba nových sil kapalných lékových forem se proto uskutečňuje na Slovensku, ve\nfirmě Mediproduct v Lipanech.\n\nProdukce léčivých látek došla v tomto období redukce. Výroba adamantanových a diamantanových derivátů byla převedena do vyčleněné společnosti Lachema, s.r.o. a výroba warfarinu byla převedena do Zagrebu. Nadále jsou vyráběny platinové deriváty. Sortiment léků v této době rozšiřují nová léková forma injekce oxaliplatiny, která získala registraci SÚKL. Lachema sev tuto chvíli však zachovala poněkud nestandardně a sama požádala o zrušení registrace, a trvalo nějaký čas, než registraci opět získala.\n\nCelková bilance hospodaření za toto období je ovšem neradostná a období vlastnictví Plivou čítá ztrátu půl miliardy korun, což činí takřka polovinu ceny, za kterou ji Pliva zakoupila. Někteří to přičítají tomu, že si Lachema byla u Plivy nucena zřídit příliš velký úvěr na půjčku do svého provozu, jiní poukazují na to, že Lachema akvizicí Plivy ztratila své obchodní zastoupení a distribuce zboží se tak zkomplikovala. Je ovšem nutné započítat i velké investice do stavby nových pavilonů a rekonstrukci cytostatické tabletovny v roce 2005\n\nAkvizice celé Plivy Barrem v roce 2006 byla nečekaná. Přestože se na stránkách Plivy mluvilo s entusiasmem o silném strategickém partnerovi, generální ředitel Plivy Željko Čović odstoupil, stejně jako respektovaná a snad všemi výzkumníky oblíbená ředitelka pro výzkum Zdravka Knežević. \n\nZatímco Barr měl bohaté zkušenosti s necytostatickými léčivými přípravky, neměl zkušenost s vývojem a výrobou cytostatik. Barr proto schválil vznik nové výrobny, která měla podpořit vývoz léku IRINOTECAN na americký trh a tržby záhy přesáhly miliardu korun, kdy na export šla téměř polovina produkce. Barr rovněž zahájil investici více než půl miliardy korun na výstavbu další výrobní jednotky pro cytostatické injekce, přičemž se očekával nárůst 130 volných pracovních míst v oblasti farmaceutické výroby a kontroly jakosti.  oblasti vývoje nových léků došlo k tomu, že Barr schválil též investice do nových zařízení na vývoj léčiv. Vývojové laboratoře, které byly vedeny v režimu GMP, což byl v oblasti farmaceutických firem unikát, byly vybaveny novými přístroji k tomu, aby zde mohla být zahájena i další výrobaklinických šarží.\n\nDokumentace přípravků vyvinutých na odboru léčiv, kde se přikročilo k validaci přípravků již v pilotním měřítku, tvořily součást podkladů inspektorům FDA. S výsledkem „excellent“ pak nová výroba v roce 2008 obdržela certifikaci GMP s možností exportů do USA.\n\nNení jistě třeba zdůrazňovat, jakou vzpruhou byla pro zaměstnance rozhodnutí amerického vlastníka, což se zřejmě promítlo i v tom, že Lachema v roce 2008 zvítězila v soutěži o nejlepšího zaměstnavatele v Jihomoravském regionu, zatímco předtím se umístila na druhém místě. \n\n23. prosince 2008 se stala celá firma Barr Pharmaceuticals, Inc. (včetně Lachemy) součástí izraelské firmy Teva Pharmaceutical Industries Ltd.\n\nUž jen pohled na sortiment výrobků Tevy vyvolával takřka u všech pracovníků Lachemy tísnivé pocity. Teva se tak stala majitelem největšího evropského generického konkurenta a dvojí registrace stejných léků nepřicházela v úvahu. Přesto zde svitla naděje, že Teva alespoň využije nově certifikované haly na výrobu cytostatik nebo certifikované vývojové laboratoře pro výrobu klinických vzorků. Nic z toho se však nestalo. Rozhodnutí Tevy bylo konečné. V únoru Teva uzavírá výzkum a výrobu pevných lékových forem a tak již začátkem března firmu opustilo přes sedmdesát pracovníků výzkumu a výroby cytostatických tablet. V září Teva oznámila, že ruší většinu pracovních míst v brněnské společnosti a o práci přichází\ndalších čtyři sta zaměstnanců farmaceutické výroby. Koncem dubna se začíná jednat o prodeji firmy.\n\nAčkoliv o Lachemu projevila zájem holandská firma Synthon, která spolupracovala s odborem\nléčiv již od devadesátých let a v roce 2000 koupila bývalou pobočku v Blansku, kam investovala čtvrt miliardy korun, Teva vede k uzavření Lachemy. K bývalým zaměstnancům Lachemy je ovšem Teva štědrá a tak jim vyplácí nadstandardní odstupné ve výši devíti až šestnáctiapůl násobku průměrné měsíční mzdy dle délky zaměstnání ve firmě. Drobní akcionáři, převážně z řad bývalých zaměstnanců, pak byli nuceni své akcie prodat většinovému vlastníkovi. Hospodaření Lachemy v roce 2008 skončilo historicky nejvyšší a poslední ztrátou ve výši 405 milionů. 21. září 2009 bylo oznámeno uzavření podniku do konce roku a propuštění stovek zaměstnanců.\n\nS účinností od 1. ledna 2010 vstoupila společnost PLIVA-Lachema a.s. do likvidace. Likvidátorem společnosti byl jmenován Martin Hájek. V průběhu likvidace užívala společnost název „PLIVA - Lachema a.s., v likvidaci“. Likvidace společnosti byla ukončena v červenci 2011.\n\nPo mnoha desetiletích činnosti tohoto výrobce zbylo celkem 107 patentů z oblasti chemie a farmacie, které lze najít ve veřejné databázi od roku 1971, z nichž 46 pochází z období od akvizice Plivou, a řada odborných publikací. Většina výrobků byla delistována a některé nabídnuty k licenci. Lachema má však několik nepřímých nástupců. V bývalé hale na výrobu cytostatických injekcí sídlí firma Oncomed Manufacturing, která zde nadále vyrábí cytostatické přípravky. Budovu výzkumného ústavu a administrativní budovy zakoupila firma Biovendor, Brno, která se zabývá vývojem a výrobou diagnostiky. Jediným držitelem známky Lachema je společnost Erba Lachema, Mannheim, zabývající se výrobou a prodejem přípravků pro močovou analýzu, klinickou biochemii a mikrobiologii.\n\nV následujícím seznamu je uvedena vždy před lomítkem léčivá látka a za ním její léková forma.\n\nSpolečnost PLIVA - Lachema a.s. byla v roce 2004 klasifikována americkou certifikační agenturou FDA jako způsobilá pro výrobu aktivních farmaceutických substancí a steriliních lékových forem Dacarbazin a Carboplatin (držitel certifikátu Správné výrobní praxe, certifikátu ISO 9001:2000, ISO 14 001).\n\n"}
{"id": "88581", "url": "https://cs.wikipedia.org/wiki?curid=88581", "title": "Hřensko", "text": "Hřensko\n\nHřensko (něm. \"Herrnskretschen\") je obec v okrese Děčín v Ústeckém kraji, která je vstupní branou do Národního parku České Švýcarsko. Obec na soutoku Labe a Kamenice se zcela soustředí na cestovní ruch. S nadmořskou výškou 115 metrů je nejníže položenou obcí České republiky. Žije v ní obyvatel. Mezi turisty je oblíbený kaňon Labe, z něhož vstupuje mezi skály neméně krásné údolí vinoucí se podél řeky Kamenice. Značná část obce se rozkládá v tomto údolí, které je z obou stran obklopeno vysokou hradbou skalních stěn. Díky nízkým teplotám mezi skalami se zde daří horským rostlinám, což je při nízké nadmořské výšce Hřenska raritou. Nachází se zde silniční hraniční přechod do Spolkové republiky Německo Hřensko–Schmilka.\n\nPrvní písemná zmínka o Hřensku pochází z 1488, kdy zde stála krčma (\"Horniss Kretzmar\") sloužící vorařům, od 16. století se zde začali usídlovat další obyvatelé. Obživu jim zajišťovala těžba a plavení dřeva, vznikaly zde sklady zboží a rozrůstaly se krčmy. Za panování hrabat Clary-Aldringenů došlo k prudkému rozvoji turistiky, byl zde založen jeden z prvních Horských spolků v Česku.\n\nKlima je obvykle teplé a mírné. V Köppenově-Geigerově klimatické klasifikaci patří do oblasti Cfb. Průměrná teplota činí 8,1 °C. Průměrný roční úhrn srážek dosahuje 569 milimetrů.\n\n\nHřensko je výchozím místem pro výlety na Pravčickou bránu, největší přírodní skalní most v Evropě a do soutěsek řeky Kamenice, kde je možné absolvovat projížďku na lodičkách s výkladem převozníka. Tyto turistické atrakce spojuje naučná stezka.\n\n\n"}
{"id": "88585", "url": "https://cs.wikipedia.org/wiki?curid=88585", "title": "Řádová velikost (délka)", "text": "Řádová velikost (délka)\n\nŘádová velikost podle délky je velikost délky, která je udána v číselných řádech, čili v rozmezí násobků deseti.\n\nNásledující tabulka umožňuje porovnání řádové velikosti délkových rozměrů některých význačných objektů.\n\n\n"}
{"id": "88593", "url": "https://cs.wikipedia.org/wiki?curid=88593", "title": "Dmitrovskaja (stanice metra v Moskvě)", "text": "Dmitrovskaja (stanice metra v Moskvě)\n\nDmitrovskaja ( ) je stanice moskevského metra.\nDmitrovskaja se nachází na Serpuchovsko-Timirjazevské lince, v její střední části severně od centra města. Byla vyprojektována a postavena jako trojlodní podzemní ražená stanice založena 59 m hluboko pod zemí. Její střední loď je zkrácená, lodě samotné jsou vzájemně spojeny pomocí prostupů. Část z nich však je uzavřená, vzhledem ke složitým geologickým podmínkám při stavbě (kritici však namítají, že hlavním důvodem byl nedostatek finančních prostředků). Obkladem stanice je tmavě červený mramor (stěny) a speciální obkládací desky (strop). Na ukončené straně střední lodi je umístěna plastika věnovaná obráncům města v dobách druhé světové války. Ze stanice vede jeden výstup, zakončený do podpovrchového vestibulu. Stanice byla otevřena veřejnosti 7. března roku 1991 jako součást úseku Dmitrovskaja – Otradnoje.\n\n"}
{"id": "88594", "url": "https://cs.wikipedia.org/wiki?curid=88594", "title": "Autotrofie", "text": "Autotrofie\n\nAutotrofie (z řec. \"autos\" - sám a \"trophe\" - výživa) je způsob získávání uhlíku pro tvorbu uhlíkatých skeletů vlastních organických látek u autotrofních organismů (resp. producentů). Tyto organismy získávají uhlík z anorganických látek (zpravidla oxidu uhličitého) a syntetizují si z něj uhlíkaté řetězce, na rozdíl od heterotrofních organismů, které to nedokáží a za zdroj uhlíku mají organické látky vytvořené jinými organismy. Některé organismy kombinují heterotrofní a autotrofní výživu (například masožravé rostliny), ty pak označujeme za mixotrofní. Fotoautotrofní organismy jsou rostliny, řasy a sinice, chemoautotrofní organismy jsou bakterie. \n\nZjednodušeně lze také říci, že autotrofní organismy dokáží přeměnit anorganické látky na organické. Na rozdíl od heterotrofních organismů. \n"}
{"id": "88600", "url": "https://cs.wikipedia.org/wiki?curid=88600", "title": "16-nadstěn", "text": "16-nadstěn\n\nV geometrii je 16-nadstěn, nebo také ortoplex, čtyřrozměrné platónské těleso. Je také znám jako hexadekachoron.\n\nNásledující vzorce udávají, jaký je objem 16-nadstěnu, a jeho \"k-rozměrné povrchy\" (což je vždy obsah \"k\"-rozměrné stěny krát počet těchto stěn) v závislosti na hraně \"a\". \n\nformula_1 je tedy délka všech hran kostry 16-nadstěnu.\n\nformula_2\n\nformula_3\n\nformula_4\n\nformula_5\n\nPoloměr vepsané koule je\n\nformula_6\n\na poloměr koule opsané je\n\nformula_7\n"}
{"id": "88601", "url": "https://cs.wikipedia.org/wiki?curid=88601", "title": "Grand Prix Argentiny 1978", "text": "Grand Prix Argentiny 1978\n\n14. Grand Prix Argentiny (XIV. Gran Premio de la Republica Argentina) se jako 298. Velká cena konala 15. ledna 1978 na okruhu Buenos Aires. Závod se jel na 52 kol o délce 5,968 kilometru, celkem závodníci ujeli 310,336 km. Závod skončil 7. vítězstvím Maria Andrettiho a 64. vítězstvím vozu stáje Lotus.\n\n\n\n\n"}
{"id": "88604", "url": "https://cs.wikipedia.org/wiki?curid=88604", "title": "Pernatá zvěř", "text": "Pernatá zvěř\n\nZvěří pernatou se rozumějí ptáci, kteří jsou zahrnuti podle zákona mezi zvěř, na kterou se vztahuje zákon o myslivosti. V jiných zemích mohou být zvěří nebo lovnou zvěří jiné druhy.\n\n\nAbecední výčet pernaté zvěře, která trvale žije nebo se sezóně vyskytuje na území České republiky :\n\nbažant diamantový, bažant královský, bažant obecný, bažant stříbrný, bažant zlatý, bekasina otavní, berneška bělolící, berneška rudokrká, berneška tmavá, berneška velká, čírka modrá, čírka obecná, drop velký, havran polní, hohol severní, holub doupňák, holub hřivnáč, hrdlička divoká, hrdlička zahradní, husa běločelá, husa malá, husa polní, husa velká, hvízdák eurasijský, jeřábek lesní, jestřáb lesní, kachna divoká, kalous ušatý, káně lesní, káně rousná, kavka obecná, kopřivka obecná, kormorán velký, koroptev polní, krahujec obecný, krocan divoký, kulíšek nejmenší, lyska černá, lžičák pestrý, morčák bílý, morčák prostřední, morčák velký, moták lužní, orebice horská, orebice rudá, orel královský, orel křiklavý, orel skalní, orel stepní, orel volavý, orlovec říční, ostralka štíhlá, polák malý, polák velký, poštolka obecná, poštolka rudonohá, puštík bělavý, puštík obecný, racek chechtavý, sluka lesní, sojka obecná, sova pálená, sovice krahujová, sovice sněžní, straka obecná, sýc rousný, sýček obecný, tetřev hlušec, tetřívek obecný, turpan černý, turpan hnědý, volavka popelavá, vrána obecná, výr velký, výreček malý, zrzohlávka rudozobá\n\n\n"}
{"id": "88607", "url": "https://cs.wikipedia.org/wiki?curid=88607", "title": "Srstnatá zvěř", "text": "Srstnatá zvěř\n\nJako srstnatá zvěř se označují savci, kteří jsou zahrnuti podle zákona mezi zvěř, na kterou se vztahuje Zákon o myslivosti.\nV jiných zemích mohou být lovnou zvěří jiné druhy.\n\n\nAbecední výčet srstnaté zvěře, která trvale žije nebo se sezóně vyskytuje na území České republiky:\ndaněk evropský, jelen lesní, jelenec běloocasý, jezevec lesní, ježek východní, ježek západní, kamzík horský, kočka divoká, koza bezoárová, kozorožec horský, králík divoký, křeček polní, kuna lesní, kuna skalní, lasice hranostaj, lasice kolčava, liška obecná, los evropský, medvěd brtník, muflon, psík mývalovitý, ondatra pižmová, prase divoké, rys ostrovid, sika východní, srnec obecný, svišť horský, sysel obecný, tchoř světlý, tchoř tmavý, veverka obecná, vlk, vydra říční, zajíc polní.\n\n\n"}
{"id": "88608", "url": "https://cs.wikipedia.org/wiki?curid=88608", "title": "Handelsblatt", "text": "Handelsblatt\n\nHandelsblatt je přední německý ekonomický deník vydávaný stejnojmenným vydavatelstvím se sídlem v Düsseldorfu. Šéfredaktorem je Bernd Ziesemer.\n\nPrvní číslo Handelsblattu vyšlo 16. května 1946. Od roku 1999 deník spolupracuje také s americkým vydavatelstvím Dow Jones, které vydává mj. deníky \"The Wall Street Journal\" a \"The Wall Street Journal Europe\". Z českých deníků se mu nejvíce podobají Hospodářské noviny.\n\nHandelsblatt vychází denně od pondělí do pátku za cenu 1,80 EUR, cena stanovená pro Česko činí 100 CZK. Ve 4. čtvrtletí 2003 činil průměrný denní prodaný náklad 148 319 výtisků, z toho připadalo 98 119 na předplatitele.\n\nOd září 2005 nabízí Handelsblatt také online lexikon „WirtschaftsWiki“, který vysvětluje pojmy z oblasti hospodářství a politiky.\n\n"}
{"id": "88609", "url": "https://cs.wikipedia.org/wiki?curid=88609", "title": "Folklor i Společnost", "text": "Folklor i Společnost\n\nFolklor i Společnost zkratka FiS je politické hnutí působící v České republice. Registrované Ministerstvem vnitra bylo 30. prosince 2004. Bylo jedním z uskupení kandidujících ve volbách do Poslanecké sněmovny v roce 2006, kandidátní listinu však přihlásilo pouze v Jihomoravském kraji.\n\nV roce 2017 Nejvyšší správní soud jeho činnost pro neplnění zákonných povinností politického uskupení pozastavil.\n\nSoučasným (květen 2006) předsedou je Miroslav Lejsek. Hnutí samo o sobě tvrdí, že není ani levicové ani pravicové, v krátkém volebním programu jsou obsaženy prvky pravicové i levicové, dá se však říct, že převažují spíš ty levicové (zdravotnictví zdarma, nárok na důchod po odpracování 30 let, dotace do zemědělství atd.). Prvním a zřejmě hlavním bodem programu však je, že chce „podporovat amatérský sport a kulturu, zájmovou činnost dětí a mládeže, zachovat národní kulturní památky a tradice, zejména folklorní tradice a lidová umělecká řemesla“.\n\n"}
{"id": "88612", "url": "https://cs.wikipedia.org/wiki?curid=88612", "title": "FIS", "text": "FIS\n\nZkratka FIS má tyto významy:\n\n\n"}
{"id": "88614", "url": "https://cs.wikipedia.org/wiki?curid=88614", "title": "Olejnička", "text": "Olejnička\n\nOlejnička je nádobka určená k úschově oleje a především k jeho snadnému vpravování do žádoucích míst.\n\nJednotlivé olejničky se liší provedením, pro dostupné druhy oleje se vyvíjejí jiné typy nádobek. Většina nádobek je opatřena hubičkou a dávkovacím systémem, aby oleje nevyteklo příliš mnoho.\n\nPotravinářský olej bývá například uchováván v rozšířeném typu skleněné olejničky s víčkem s krátkou, na konci sešikmenou hubicí, tyto olejničky mívají často baňatý tvar a můžeme se s nimi setkat například v mnoha restauracích.\n\nTechnický olej či jiná strojní mazadla se uchovávají v menším množství, osvědčené a jednoduché plastové (mazničky), které olej uvolňují mačkáním bočních stěn nebo ve větším množství různé konvičky s vzdušným ventilkem ovládaným tlačkou. Bývají vyrobeny z plechu a ne pro větší objem jak 1 litr, stiskem tlačky olej vytéká hubicí.\n\n"}
{"id": "88616", "url": "https://cs.wikipedia.org/wiki?curid=88616", "title": "4 VIZE - www.4vize.cz", "text": "4 VIZE - www.4vize.cz\n\n4 VIZE - www.4vize.cz (4 VIZE) byla česká politická strana, která vznikla roku 2006.\n\nV prosinci 2011 Nejvyšší správní soud pozastavil činnost strany kvůli tomu, že řádně nepředkládala své výroční finanční zprávy. V únoru 2015 byla strana ze stejného důvodu rozpuštěna.\n\nStranu založil Zdeněk Macura z Velkých Přílep, manažer mezinárodní počítačové firmy, v té době asi třicetiletý. Politika ho nezajímá a nesleduje ji, ale před volbami v roce 2006 zjistil, že má našetřeno 300 000 Kč. Uvažoval, jestli si za ně má koupit auto, ale nakonec se rozhodl založit stranu a peníze investovat do volební kampaně.\n\nUstavující sněm se konal 25. července 2006 za přítomnosti 11 členů strany. Jako jediný člen mandátové a návrhové komise byl zvolen Petr Kutal, do vysoké rady bylo zvoleno 7 lidí, z toho Zdeněk Macura jako hlavní koordinátor a dvě další osoby (Ivo Patta a Alena Černá) jako jeho zástupci, dva členové byli zvoleni do funkcí revizorů jakožto revizního orgánu strany.\n\nOd založení strany až do 9. srpna 2006 byla statutárním orgánem strany výkonná rada, za kterou jednal a podepisoval předseda nebo výkonnou radou pověřený člen výkonné rady. Od 9. srpna 2006 je statutárním orgánem strany hlavní koordinátor, jímž je Zdeněk Macura s bydlištěm v místě sídla strany.\n\nZáklad programu byl od března do srpna 2006 obsažen přímo v názvu strany:\n\nStrana se deklaruje jako otevřená (open-sourcová). V základní charakteristice strany Zdeněk Macura v červnu 2006 uvedl: \"„Názory každého z nás jsou někdy podobné, jindy trochu odlišné, někdy se ještě vyvíjejí. To je v pořádku. Nemusíme být všichni stejní.\nNěkteré naše nápady jsou vyzrálé, některé celkem obyčejné, jiné prostě potřebují dozrát anebo jsou z počátku naivní. Tohle je celkem přirozené a máme to tak všichni. (Poznámka: I naivní názor může dát inspiraci pro velmi kvalitní řešení.)“\"\n\nStrana se chtěla kromě bodů uvedených ve svém původním názvu soustředit ještě na důchodovou reformu, sociální reformu, reformu společensky neintegrovaných skupin a reformu imigrační politiky. Dalšími tématy strany je snižování korupce, zápach bezdomovců a nepřiměřená pozornost slavným (chce před ní slavné chránit).\n\nJedním z hesel strany, uvedeným v podtitulu webu strany, je \"„Méně stresu, více lásky“\". Dalším uváděným mottem je \"„nenadává na společenskou situaci, ale hledá způsoby, jak ji vylepšit“\".\n\nV politickém spektru je těžko zařaditelná, většinou programových priorit se dá zařadit spíš k levici.\nO straně je možné získat relativně málo informací, jako kontakt na svých stránkách uvádí Zdeňka Macuru, (jako předsedu Z. Macuru uvedl článek v deníku Právo).\n\nKvůli jejím předvolebním heslům se před volbami v roce 2006 objevily spekulace o napojení strany na Ivo A. Bendu (kvůli podobně masově používané žluté barvě a obdobným heslům), Zdeněk Macura to však rozhodně popřel.\n\nV senátních volbách v roce 2006 byl kandidátem strany 4VIZE Ing. Ivo Patta, který v obvodu Praha 8 obdržel 175 hlasů čili 0,47 %\n\nSe změnou stanov ke dni 3. března 2010 byla strana přejmenována na „Ježíš je Pán. Nechme se vést Duchem Svatým a ať Ježíš je naším Pánem, www.jezisjepan.cz“ s oficiální zkratkou „Ježíš je Pán“.\n\nPod novým názvem strana spustila zcela nový web, v němž se k minulosti a k názvu 4VIZE nijak nehlásila. Nový web byl zcela anonymní, neuváděl žádná jména ani oficiální dokumenty a pro kontakt byla určena jen neosobní e-mailová adresa. V registru ministerstva vnitra byl jako hlavní koordinátor stále uveden Zdeněk Macura.\n\nPro sněmovní volby v roce 2010 strana podala kandidátku jen v Moravskoslezském kraji. Na kandidátce byl pouze jeden člověk. V ostatních krajích strana nekandidovala z finančních důvodů, protože za podání každé kandidátky je třeba zaplatit 15 000 Kč.\n\n„Vedoucí projektu“, který se na webu nepodepsal jménem, napsal, že u tohoto projektu nejde o to, kdo je na kandidátce, ale jde spíše o to předat veřejnosti určité myšlenky formou kandidování do voleb tím, že si lidé přečtou, co je napsáno na webu, a popřemýšlí o tom anebo mohou být osloveni jen názvem strany, který by se měl objevit na hlasovacích lístcích. V tomto smyslu je projekt myšlen vážně a bližší politický program chybí záměrně.\n\nJediný kandidát strany 9. dubna 2010 od kandidatury odstoupil, aniž by byla zveřejněna jeho identita. Kandidátní listina následně nebyla zaregistrována s odůvodněním, že neobsahovala zákonem stanovené náležitosti. Strana oznámila, že 9. dubna odvolala svoji kandidátku a odstoupila z voleb. Státní volební komise vylosovala 13. dubna 2010 této straně pro volby číslo 3. 14. dubna strana na svém webu zveřejnila oznámení, že podala ke krajskému soudu v Ostravě „žádost na vzíti zpět odstoupení z voleb“.\n\nAutor projektu po stažení kandidátky na webu oznámil, že přecenil své síly, a že poselství, které chtěla strana předat, se ukazuje jako těžko stravitelné a může být špatně pochopeno a tak v konečném důsledku spíš působit negativně než pozitivně. Jménem strany se omluvil všem, kterým tento počin způsobil nějaké rozhořčení nebo kterým vyvolal v mysli nějaké negativní vzpomínky či zkušenosti, a vysvětlil, že „záměrem nebylo šíření nějaký víry či náboženství, ale jen nabídka a připomínka určité praktické metody, která se ukazuje jako funkční pro určité situace“ a že „v konečném důsledku vždy jde jen o to, jak se člověk chová a co prakticky dělá a ne o nějaké duchovní řeči nebo náboženské přesvědčení“.\n\nOd 13. července 2010 se název strany změnil zpět na 4 VIZE - www.4vize.cz.\n\nK 29. prosinci 2011 byla činnost strany rozsudkem Nejvyššího správního soudu pozastavena, když strana v letech 2007 až 2009 nepředložila své výroční finanční zprávy v úplnosti stanovené zákonem a za rok 2010 výroční finanční zprávu nepředložila vůbec. 11. února 2015 soud rozhodl o rozpuštění strany.\n\n"}
{"id": "88619", "url": "https://cs.wikipedia.org/wiki?curid=88619", "title": "Soutěsky Kamenice", "text": "Soutěsky Kamenice\n\nSoutěsky Kamenice se nacházejí nedaleko Hřenska v Českém Švýcarsku. Jedná se o hluboké kaňony řeky Kamenice v kvádrových pískovcích. Ve směru toku \"Kamenice\" je nejdříve Ferdinandova soutěska, za Dolským mlýnem část zvaná Ve Strži, Divoká soutěska a Edmundova soutěska. Řeka zde protéká pod strmými skalami vysokými 50–90 m.\n\"Edmundovou\" a \"Divokou\" soutěskou prochází žlutá turistická značka, v neschůdných úsecích funguje převoz na pramicích. Naopak soutěskami výše proti proudu neprochází žádná cesta a skály zde často spadají přímo do vody.\n\nÚzemí mezi Kostelním dolem pod Dolským mlýnem a východním okrajem obce Hřenska je první zónou národního parku České Švýcarsko a je zde zakázán pohyb mimo turisticky značené cesty.\n\nEdmundova soutěska se od své rekonstrukce v polovině 60. let 20. stol. nazývala \"Tichá\" a v 50. a počátkem 60. let 20. stol. \"Ďurišova\" soutěska (podle ministra lesů a zemědělství z 50. let). Přibližně od počátku 21. století nese opět svůj původní historický název podle svého zakladatele. Původně byla zcela nepřístupná, koncem 19. století byla z iniciativy knížete Edmunda Clary-Aldringena a \"Horského spolku pro České Švýcarsko\" zahájena stavba stezky, procházející tunýlky ve skalách, přes lávky a jez, který umožnil plavbu neprůchodným úsekem. Na nákladné stavbě se podílelo 200 dělníků pod vedením italských odborníků. Dne 4. května 1890 byl slavnostně zahájen provoz a otevřena restaurace. V letech 1964–65 byly obě soutěsky rekonstruovány i za pomoci československé armády.\n\nU \"Mezního můstku\" navazuje na \"Tichou soutěsku\". Byla zpřístupněna v roce 1898.\n\nDivoká rokle mezi Divokou soutěskou a Kostelním dolem pod Dolským mlýnem téměř nedotčená člověkem. Není přístupná veřejnosti.\n\nÚsek mezi Srbskou Kamenicí a Dolským mlýnem. Strmé skály v centrální části spadají z obou stran přímo do vody. V celé délce jí neprochází řádná cesta. Jediná soutěska, kde pohyb mimo cesty není zakázán.\nPůvodně se zde provozovaly od roku 1881 též plavby s turisty na člunech, jednalo se o \"nejstarší\" a \"nejdelší\" úsek plavby v soutěskách Kamenice (cca 2 km - od soutoku Chřibské Kamenice a Kamenice u Všemil, ještě před okrajem soutěsky, kde bylo nástupové přístaviště a jezem u Dolského mlýna, kde bylo výstupové přístaviště. Plavba se dosti lišila od plavby v soutěskách u Hřenska - čluny byly dřevěné pramice s příčnými lavičkami cca pro 6 - 8 lidí, proud byl převážně rychlý a prudký, takže návštěvníci byli převáženi pouze po proudu říčky, po ukončení plavby dopravovali převozníci čluny poměrně obtížně zpátky k hornímu přístavišti. Celá turistická projížďka trvala asi 30 minut. Nejhlubším a nejklidněším úsekem byla tzv. Černá hlubina (Schwarze Teufe), která byla zároveň nejužším místem soutěsky, kde skály spadají po obou stranách až do vody. Ještě před Černou hlubinou byla ukazována největší stěna soutěsky, zvaná tehdy Dostwand, která se svými více než 80 metry výšky spadá přímo do vody. Díky své mohutnosti neustoupila ani v průběhu geologických let toku říčky, který okolo zmíněné stěny mění svůj směr v pravém úhlu ze severního na západní. Provoz člunů byl kvůli nerentabilitě a stále silnějšímu znečišťování říčky papírnami zrušen v roce 1939.\n\nBudoucí úsek Edmundovy soutěsky byl provizorně zpřístupněn Franzem Clarem (obchodník se dřevem ze Hřenska) už v roce 1889 systémem dřevěných ukotvených plovoucích lávek a chodníčků,v jednom úseku se dokonce plulo na voru; celé zařízení však bylo příliš křehké a neodolalo by častým větším vodám na říčce. Proto bylo od září 1890 na žádost Horského spolku pro České Švýcarsko přikročeno k důkladnému zpřístupnění soutěsky Edmundem Clary-Aldringenem, majitelem zdejšího panství, až neuvěřitelně časově krátkou výstavbou promenádní stezky s třemi tunely u Edmundovy soutěsky, soustavy můstků, jezu a veřejných turistických plaveb na pramicích. Divoká soutěska byla zpřístupněna a otevřena v roce 1898 už po smrti Edmunda Claryho-Aldringena (zemřel roku 1894) jeho následníky.\n\nÚsek plavby v Edmundově soutěsce je dlouhý 960 metrů, na Divoké soutěsce 450 metrů. Ve 20. letech 20. století zde sloužilo 21 loděk (14 v Tiché a 7 v Divoké), v 70. letech 20. bylo v provozu až 11 lodí pro 25 osob (9 v tehdejší Tiché a 2 v Divoké soutěsce), dnes je k dispozici v Edmundově soutěsce 8 lodí pro 25 osob, v denním provozu je přibližně 6 - 7 lodí. Součástí atrakce je v současné době kromě specifického výkladu, zaměřeného žertovně, ale i naučně, také umělý vodopád u Tiché soutěsky, který je pomocí ocelového lanka spouštěn převozníkem na lodi pomocí systému ve skrytém přehražení drobného bočním přítoku vysoko ve skalách.\n\nPlavbu zhruba od roku 1993 provozovala Hana Kozáková, podle rozhodnutí soudu se k provozování neoprávněně dostala dodatečně pozměněným zápisem ze schůze zastupitelstva v době, kdy pracovala na místním úřadě. Po téměř desetiletém soudním sporu přešlo provozování od roku 2009 na obec Hřensko. Od února 2009 však došlo k různým poškozením, k opakovanému poškození jezu udržujícímu splavnou hladinu v Divoké soutěsce, k rozřezání a podkopání zařízení umělého vodopádu, opakovanému přeštípání telefonních drátů k pokladnám. V květnu 2009 obec oznámila, že v sezóně 2009 se nepodaří plavbu na Divoké soutěsce ani umělý vodopád u Edmundovy soutěsky zprovoznit. Tato předpověď se splnila jen z poloviny, vodopád v Edmundově soutěsce je v provozu. Hana Kozáková se od všech poškození distancovala.\n\nVe středu 9. června 2010 se po silné bouřce rozvodnila Česká Kamenice na úroveň 130leté vody a poničila řadu hrází a dalších zařízení v Edmundově soutěsce. V sobotu 3 dny poté byly plavby lodiček pro veřejnost obnoveny.\nPlavby lodí jsou obnoveny. Na podzim 2012 zde byla sezona ukončena závodem převozníků.\n"}
{"id": "88620", "url": "https://cs.wikipedia.org/wiki?curid=88620", "title": "Poslanecká sněmovna", "text": "Poslanecká sněmovna\n\nPoslanecká sněmovna je dolní komora parlamentů. Jde o zastupitelský legislativní orgán volený většinou přímo voliči (lidem), na rozdíl od horní komory, která je častěji utvářena i jinak. Jde většinou o orgán legislativně a mocensky i politicky rozhodující. Dolní komora může nést samozřejmě i jiné označení v závislosti na státu nebo jeho správním celku (Sněmovna reprezentantů, Národní rada, Spolkový sněm atd.). \n\n"}
{"id": "88622", "url": "https://cs.wikipedia.org/wiki?curid=88622", "title": "Extended play", "text": "Extended play\n\nEP (z anglického Extended Play, doslova „prodloužené hraní“) je označení pro hudební nahrávku, která překonává běžný rozsah singlu, ale zároveň je příliš krátká na to, aby se dala označit jako klasické album. Nahrávky v tomto formátu vydávaly především punkové kapely. Zkratkou \"EP\" bývají označovány i CD s krátkými hracími časy (klasické CD je schopné nést až 80 minut hudebního materiálu).\n\nNejčastější velikost vinylových EP desek byla 10 palců, ale v 70. a 80. letech 20. století se objevily i EP o průměrech 7 a 12 palců.\n"}
{"id": "88623", "url": "https://cs.wikipedia.org/wiki?curid=88623", "title": "Voličský průkaz", "text": "Voličský průkaz\n\nVoličský průkaz je v českém volebním právu průkaz umožňující voliči volit pro většinu voleb kdekoliv na území Česka mimo volební okrsek (obec), kam přísluší podle jeho trvalého pobytu. Volič však může i v případě, že mu byl průkaz vydán, volit ve svém bydlišti (volebním okrsku).\n\nVoličský průkaz nenahrazuje průkaz totožnosti, a to ani pro účel voleb. Volič tedy musí volební komisi prokázat svou totožnost občanským průkazem nebo cestovním pasem.\n\nV praxi se voličský průkaz používá především pro volbu prezidenta Česka, volby do Poslanecké sněmovny a pro volby do Evropského parlamentu. \n\nJe možné ho využít i pro volby do Senátu a volby do zastupitelstev krajů, praktický význam jeho využití je však malý, protože volič ho může využít jen v obvodě, kde je přihlášen k trvalému pobytu (v případě senátu), resp. v tom samém kraji (v případě krajských voleb) .\n\nPro komunální volby v současnosti (2013) voličský průkaz využít nelze.\n\nAby se znemožnilo vícenásobné hlasování, musí volič průkaz před volbou odevzdat volební komisi (a to i v případě, že se rozhodl volit v místě svého trvalého pobytu) (§ 19 (5)).\n\nPo zavedení přímé volby prezidenta České republiky byla možnost zavedení hlasování pomocí voličského průkazu umožněna i pro první volby konané v roce 2013 prováděcím zákonem č. 275/2012 Sb. a v něm (mimo dalších zmínek) především v § 33. \n\nDo 4. ledna 2013 musel příslušný obecní úřad (úřad, ve kterém měl volič trvalé bydliště) dostat potvrzenou žádost o vydání voličského průkazu (nešlo o termín odeslání, ale doručení); případně bylo možné se na úřad dostavit osobně do 9. ledna 2013 do 16 hodin (uzavření zvláštního seznamu voličů). Voličské průkazy pak úřad vydal automaticky pro obě kola volby, pokud volič explicitně nežádal pouze o jeden pro jedno kolo. V případě, že volič chtěl hlasovat jinde pouze ve druhém kole, byly příslušné lhůty týkající se žádosti o voličský průkaz o týden posunuty (do 11. ledna, resp. 18. ledna). \n\nVoličský průkaz bylo možné použít rovněž pro volby v zahraničí na zastupitelském úřadě v případě krátkodobého pobytu v zahraničí. \n\nPřípadné posunutí voleb ústavním soudem mohlo tyto lhůty posunout směrem do budoucnosti, nestalo se tak však.\n\nBěhem předvolební kampaně se objevily spekulace a stížnosti o možném využití voličských průkazů k podvodům, \nžádný však následně nebyl prokázán a regulérnost samotných voleb nebyla zpochybněna. \nMožným pokusem o podvod by se pachatel dopustil trestného činu padělání veřejné listiny a maření přípravy a průběhu voleb nebo referenda.\n\nO voličské průkazy byl při těchto volbách velký zájem\n(patrně kvůli vyhrocené volební kampani, velkému zájmu o volby prezidenta a zimní sezoně).\n\nO voličský průkaz lze zažádat i pro prezidentské volby v roce 2018. Zájemci musí žádost podat do 10. ledna 2018. V případě elektronického podání je jedinou možností využití datové schránky.\n\nPro volby do Poslanecké sněmovny Parlamentu České republiky 2010 se problematika voličských průkazů řídila podle \"zákona o volbách do Parlamentu České republiky a o změně a doplnění některých dalších zákonů 247/1995 Sb.\", především § 6a.\n\nAby se znemožnilo vícenásobné hlasování, musel volič průkaz před volbou odevzdat volební komisi (a to i v případě, že se rozhodl volit v místě svého trvalého pobytu) (§ 19 (5)).\nO voličský průkaz pro sněmovní volby 28. května a 29. května 2010 volič mohl požádat obecní úřad:\n\n\nVoličský průkaz mohl vydat také zastupitelský úřad za stejných podmínek jako obecní úřad, a to na žádost voliče, který u něho byl zapsán ve zvláštním seznamu voličů.\nO voličský průkaz k volbám do Evropského parlamentu lze stejně jako v případě voleb do Poslanecké sněmovny nebo prezidenta České republiky požádat osobně na obecním úřadě v místě svého trvalého bydliště nebo písemně. Průkaz si pak oprávněný volič také může vyzvednout osobně, skrze třetí osobu pověřenou plnou mocí, případně lze požádat úřad o zaslání průkazu na konkrétní adresu nebo do datové schránky.\n\nVoličský průkaz lze zařídit i ze zahraničí. Na rozdíl od volby prezidenta nebo Poslanecké sněmovny Parlamentu České republiky nelze volit na zastupitelském úřadě. Samotná volba totiž musí proběhnout na území České republiky.\n\n\n\n"}
{"id": "88628", "url": "https://cs.wikipedia.org/wiki?curid=88628", "title": "Mixotrofie", "text": "Mixotrofie\n\nMixotrofie (fakultativní heterotrofie) je způsob výživy mixotrofních organismů (mixotrofů). Jde o kombinaci heterotrofního a autotrofního či fototrofního a chemotrofního způsobu výživy. Příkladem mixotrofů mohou být řasy, některé bakterie a masožravé rostliny.\n"}
{"id": "88633", "url": "https://cs.wikipedia.org/wiki?curid=88633", "title": "Deutsche Zentrumspartei", "text": "Deutsche Zentrumspartei\n\nDeutsche Zentrumspartei (zkráceně Zentrum, česky \"Německá strana centrum\" či \"Centrum\", plným názvem \"Deutsche Zentrumspartei - Älteste Partei Deutschlands gegründet 1870\", česky \"Německá strana centrum - Nejstarší strana Německa založená 1870\") je německá katolická klerikální strana. Ideologicky navazuje na historickou stranu, která existovala v letech 1870-1933, za Německého císařství a Výmarské republiky.\n\nStrana se zformovala jako frakce katolicky orientovaných poslanců v Reichstagu v roce 1871 v reakci na omezování církevních svobod ze strany vlády (viz tzv. \"Kulturkampf\"). Rozpustila se k 6. červenci 1933, krátce před podepsáním Říšského konkordátu.\n\nPo druhé světové válce byla znovu založena, ale již nikdy nedosáhla předchozího významu, neboť většinu jejích voličů a značnou část významných osobností převzala nekonfesijní CDU. V celoněmeckém parlamentu sice ztratila strana Centrum zastoupení v roce 1957, stále ale existuje, byť její vliv se omezuje jen na některá městská a obecní zastupitelstva, zejména v Severním Porýní-Vestfálsku.\n\n\n\nVolební výsledky strany do Říšského sněmu.\n\nVolební výsledky strany do Říšského sněmu.\n\nVolební výsledky strany do Spolkového sněmu.\n\nV letech 1961, 1965, v letech 1972-1983 a v roce 1990 strana nekandidovala.\n\n\nVolební výsledky strany do Evropského parlamentu.\n\nV letech 1994 a 2009 strana nekandidovala.\n\n"}
{"id": "88641", "url": "https://cs.wikipedia.org/wiki?curid=88641", "title": "Housenka", "text": "Housenka\n\nHousenka představuje larvální stadium motýlů. Po svém vylíhnutí z vajíčka se zpravidla vydatně krmí a poté, co nashromáždí patřičné zásoby a dospěje, se zakuklí.\n\nPatří mezi polypodní larvy, mají 3 páry hrudních nohou a nejčastěji 4 zadečkové panožky. Zadeček má 3 až 6 článků, na konci se nachází 1 pár nepravých análních panožek (pošinek). Na rozdíl od housenic mají max. 5 párů panožek včetně pošinek.\n\nHousenky jsou většinou býložravé (housenky některých druhů mohou způsobovat závažné hospodářské škody, např. bekyně velkohlavá), nicméně existují i housenky dravé. Z asi 200 druhů motýlů, jejichž housenky jsou dravé, je velmi zajímavý například druh havajského motýla \"Hyposmocoma molluscivora\", jehož housenky loví pomocí sítí z hedvábných vláken plicnaté plže a konzumují je.\n\n"}
{"id": "88644", "url": "https://cs.wikipedia.org/wiki?curid=88644", "title": "Hyposmocoma molluscivora", "text": "Hyposmocoma molluscivora\n\nHyposmocoma molluscivora je havajský motýl z čeledi zdobníčkovití, jehož housenky jsou dravé, loví za pomoci vláken suchozemské plže rodu \"Tornatellides\" (z čeledi Achatinellidae) a konzumují je.\n\n"}
{"id": "88657", "url": "https://cs.wikipedia.org/wiki?curid=88657", "title": "Brazil", "text": "Brazil\n\nBrazil je film režiséra Terryho Gilliama z roku 1985. Pro svůj závěr, kterému chybí happyend, se promítá v několika verzích (podobně jako film \"Blade Runner\").\n\nPříběh se odehrává v blízké budoucnosti v zemi s přebujelým úřednickým aparátem a tajnými službami. Informační služba ví o každém hnutí, zásahová jednotka provede zatčení a odsouzence sváže do svěrací kazajky a odveze k výslechům. Tajná policie je pak mučí psychicky - formuláři, znevýhodněnými úrokovými sazbami, a také fyzicky. Hrdinou filmu je Sam, šikovný, i když trochu zbrklý úředníček, jehož matka, jak se později dozvídá, je milenkou šéfa informací, a je tudíž vybaven slušnou protekcí. Při vyřizování přeplatku jednoho chybného zásahu se zamiluje do Jill, přímočaré řidičky náklaďáku a dívky ze svých snů, která je svědkem pomýleného zatýkání, čímž se stává nepohodlnou. Absurdní scéna, při které Sam nabízí pozůstalé po justičním omylu přeplatek soudních výloh kvůli nevyplněnému formuláři navazuje na útěk Jill před Samem (co dobrého lze od úředníků čekat). Vše se ale komplikuje, protože Jill je neustále v pohybu a Sam, aby jí znovu našel, přijímá povýšení do oddělení informací. Při potrhlé scéně s honičkou Jill asistuje elitní policie a když ji Sam dohoní a vysvětlí se, že ji vlastně nezatýká, ale chce jí vyznat lásku, je svědkem toho, jak Jill přijímá balíček. Chvíli se domnívá, že Jill je teroristka a v balíčku je bomba, ale brzy se přesvědčí o opaku.\n\nSpolečný vztah je poznamenán Samovým strachem ze systému, naopak přístup Jill je důvěřivý, přímý. Výsledkem Samovy snahy o utajení a ochránění Jill je, že se stále více zamotávají do problémů a nakonec jim při milování, které by mohlo být happy endem, do bytu vtrhne zásahová jednotka a oba zatkne. Jill při zatýkání umírá a Sam je mučen.\n\nCelý film doprovází Samovy sny, které doplňují situace o rozměr představ a postojů, poslední sen (druhá dobrá příležitost, jak skončit happy endem) je o tom, jak se Samovi povede vyhodit do vzduchu nenáviděný úřad informací a se svou milou odjíždí ze šedivého města do krásné přírody. Leč je to pouze sen a poslední záběr je na dva mučitele (Samovy dřívější spolupracovníky), jak konstatují nad svázaným Samem jeho úplný únik do říše snů. A na tváři hlavního hrdiny spoutaného v chladicí věži přechází bezstarostný úsměv těch, kteří jsou mimo tento svět.\nVe Spojených státech si vymínila distribuční společnost Universal zkrácení neradostného závěru filmu. Poté vznikla protestní dopisová kampaň proti Universalu. Po získání ceny filmových kritiků se situace uklidnila a ani zkrácení nebylo v celém plánovaném rozsahu.\n\n"}
{"id": "88660", "url": "https://cs.wikipedia.org/wiki?curid=88660", "title": "Marah Durimeh", "text": "Marah Durimeh\n\nMarah Durimeh je významná ženská postava z románů německého spisovatele Karla Maye, které se odehrávají v Orientu a ve kterých vystupuje Kara ben Nemsí. Jde o románové cykly Ve stínu padišáha \"(1892, Im Schatten des Grossherrn)\" a V Říši stříbrného lva \"(1897-1903, Im Reiche des Silbernen Löwen)\" a román Ardistan a Džinistan \"(1907-1909, Ardistan und Dschinnistan)\". Kromě toho je zmiňována ve čtvrtém díle Vinnetoua \"(1909-1910, Winnetou IV.)\" a je hlavní postavou jediného Mayova dramatu Babylón a bible \"(1906, Babel und Bibel)\".\n\nMarah Durimeh je kurdská princezna a jako vdova po slavném králi je vládkyní v Sitaře. Je známa též jako Ruh'i Kulyan (Duch jeskyně) nebo Es Sahira (Kouzelnice). Ví se o ní, že napsala několik knih. Přesto, že je jí více než sto let, je plná fyzických i duševních sil, těší se všeobecné vážnosti a vystupuje také jako mírotvůrce v ozbrojených sporech mezi různými etnickými a náboženskými skupinami. Kara ben Nemsí ji dost často potkává a tráví s ní dlouhý čas v rozhovorech o náboženství, zlu a dobru.\nJak Karel May píše ve své autobiografii Můj život a mé cíle, inspirovala jej k vytvoření postavy Marah Durimeh jeho babička, která mu byla v dětství velmi blízká a která mu vyprávěla mimo jiné také pohádku o smyšlených zemích Ardistanu a Džinistanu (Ardistan je bažinatá nížina, země nízkých a egoistických forem bytí, zatímco Džinistan je země slunečných hor, humanity a lásky k bližnímu).\nNa Marah Durimeh pohlížel Karel May jako na ženský protějšek indiánského náčelníka Vinnetoua. Oba měli být podobenstvím (Vinnetou v Americe a Marah Durimeh v Orientu) ukazujícím cestu od nízkého smyslového člověka k člověku ušlechtilému. Proto Karel May zamýšlel napsat o Marah Durimeh obdobně jako o Vinnetouovi několikadílnou knihu, ale svůj záměr již nestačil uskutečnit.\nV němých filmech \"Na troskách ráje\" (1920) a \"Karavana smrti\" (1920) hrála Marah Durimeh německá herečka Anna von Palen. Ve filmové mayovce ze šedesátých let \"V říši stříbrného lva\" (1965) režiséra Franze Josefa Gottlieba hraje Marah Durimeh švýcarská herečka Anne-Maria Blanc.\n\n"}
{"id": "88665", "url": "https://cs.wikipedia.org/wiki?curid=88665", "title": "Smrt si říká Engelchen", "text": "Smrt si říká Engelchen\n\nSmrt si říká Engelchen (, 1959) je autobiografický román slovenského spisovatele Ladislava Mňačka, odehrávající se převážně za druhé světové války.\nRomán začíná v posledních hodinách války, ale retrospektivně se vrací do minulosti do vesnice Ploština. Hlavní hrdina – partyzán Voloďa – je zraněn ve Vsetíně kulkou do páteře a to těsně před koncem války. Lidé jej odvezou do bezpečí. Pak se stává prvním pacientem v nemocnici, kde se o něho pečlivě stará nejen lékař, ale i zdravotní sestra Eliška. V této době je mu nejčastější společnicí, ale po vzájemně opětovaných citech i životní láskou. Elišce Voloďa vypráví o kopaničářské vesnici Ploštině, kde se skrývali jako partyzáni se svým oddílem. Zde Voloďa poznal krásnou Židovku Martu. Zamiluje se do ní a i Marta sdílí stejné pocity. Zároveň, ale spí s německými veliteli, aby mohla zásobit partyzány informacemi. Toto tajemství před Voloďou skrývá, ale on jej nejasně tuší. \n\nJednou partyzáni přepadnou vozy s německým generálem a dalšími vysoce postavenými vojáky. Pavlovy obavy ohledně Marty se zde potvrdí. Marta totiž během útoku na konvoj zabije německého generála. Od té doby se jim začíná vést špatně. Do oddílu přicházejí dva tajní zvědové, kteří využijí paniky kolem výbuchu pancéřové pěsti a unikají. Výbuch však těžce zranil velitele partyzánů – Rusa Nikolaje. Nikolaj se pak sám zastřelí. Oddíl dostává jiného velitele, Grišku, který se snaží novým systémem udržet disciplínu. Morálka ale upadá a i přesto že on sám chce ať zůstanou na Ploštině a brání ji před případnými útoky Němců, ho ostatní partyzáni přehlasují a všichni odcházejí ponechavše Ploštinu svému osudu. Když se na ní za čas vrátí, zjišťují, že ji Němci vypálili a všechny muže pozabíjeli. Marta a partyzán Karel tyto hrůzy tajně sledovali z dálky. Karel se pod tíhou děsivých událostí zastřelil. \n\nMarta navštěvuje Voloďu v nemocnici. Říká mu, že odjíždí do Kanady. Až později se Voloďa dozvídá, že spáchala sebevraždu. Netížily jí pouze válečné zážitky, ale i svědomí a pocit zrady tím, že sloužila Němcům. Román končí Voloďovým rozhodnutím, že najde německého velitele Engelchena, který způsobil smrt tolika lidem.\n\n"}
{"id": "88674", "url": "https://cs.wikipedia.org/wiki?curid=88674", "title": "Pavel Kosatík", "text": "Pavel Kosatík\n\nPavel Kosatík (* 13. června 1962 Boskovice) je český novinář, scenárista a spisovatel.\n\nV roce 1984 absolvoval Právnickou fakultu Univerzity Karlovy. Po studiích začal pracovat v agentuře DILIA jako právník specializovaný na autorské právo, po dvou letech přešel do nakladatelství Československý spisovatel (1986–1990). Pracoval jako redaktor v několika nakladatelstvích a v redakcích – Mladá fronta DNES (1992–95), Reflex (1995), Hospodářské noviny, Ikarie – 1990. Od roku 1996 je na „volné noze“. Začal jako spisovatel sci-fi, dnes je znám jako spisovatel literatury faktu, literární historik. Pravidelně publikuje v časopisech \"Týden\" a \"Respekt\" (zde psal seriál \"Česká inteligence\"). Spolupracuje s Českým rozhlasem, je jedním z pravidelných hostů pořadu \"Jak to vidí...\"\nZaložil nakladatelství Kdo je kdo.\n\nJe od roku 2011 počtvrté ženatý a má čtyři děti.\n\nZa knihu \"Jan Masaryk: Pravdivý příběh\" získal Výroční cenu nakladatelství Mladá fronta za rok 1999.\n\nZa knihu \"Ferdinand Peroutka: Pozdější život (1938–1978)\" obdržel Výroční cenu Nadace Český literární fond za původní literaturu za rok 2000 a od Nadace Charty 77 Cenu Toma Stopparda za rok 2001. Tuto knihu také ocenili čtenáři ve vánoční anketě Lidových novin jako nejzajímavější knihu literatury faktu v roce 2000.\n\nZa rok 2009 získal novinářskou Cenu Ferdinanda Peroutky.\n\nV roce 2010 se jeho soubor 16 esejů s názvem \"České snění\" umístil na 4. místě v anketě Kniha roku Lidových novin.\n\nJeho kniha \"České snění\" (Torst, 2010) byla na portálu Českého literárního centra zařazena do přehledu Vrcholy české non-fiction 2007-2017 . \n\n\n\n\n\n\nŠéfredaktor časopisu \"Národní 3\", který vydávalo SSČ AV, v. v. i.\n\n\n"}
{"id": "88685", "url": "https://cs.wikipedia.org/wiki?curid=88685", "title": "Gottfried Keller", "text": "Gottfried Keller\n\nGottfried Keller (19. července 1819 Curych – 15. července 1890 Curych) byl švýcarský (německy píšící) prozaik a lyrický básník, který se nejvíce proslavil autobiografickým románem \"Zelený Jindřich\" (německy Der grüne Heinrich) a knihou \"Romeo a Julie na vsi\" (\"Romeo und Julia auf dem Dorfe\").\n\nGottfried Keller se narodil 19. července 1819 v Curychu jako syn soustružnického mistra Hanse-Rudolfa Kellera, jenž zemřel jen o pět let později, roku 1824. Gottfriedova matka Elisabeth se dva roky nato znovu provdala.\nJejí druhé manželství však nebylo vůbec šťastné a skončilo rozvodem roku 1834.\n\nGottfried Keller v šesti letech nastoupil do školy pro nemajetné a ve dvanácti na průmyslovku; odsud byl ale po třech letech kvůli studentským lumpárnám vyloučen. Podle některých zdrojů se tak stalo na základě falešného udání. Celý život pak Keller trpěl pocitem nedouka.\n\nPoté se rozhodl věnovat malířství a nastoupil do učení k litografovi a malíři vedut Peteru Steigerovi. V letech 1837-1838 pokračoval v nastolené cestě, tentokrát u Rudolfa Meyera, kde se i začal zajímat o skutečná studia malířství. Ta nastoupil v dubnu 1840 v Mnichově. Už roku 1842 však Keller shledal, že jeho studium k ničemu nevede, a tak ho přerušil.\n\nPo ukončení pobytu v Mnichově se vrátil do Curychu, kde se hodlal naplno věnovat literární profesi. Účastnil se společenského dění, stýkal se s básníky Georgem Herweghem a Ferdinandem Freiligrathem, roku 1846 vydal svazek sebraných básní Básně (Gedichte). Do roku 1848 žil Gottfried u své matky. Po mnichovském malířském zklamání ho zcela přešla chuť malovat a spíše náhodou se rozhodl uchytit se jako básník. Tak také vznikl nástin Zeleného Jindřicha, který se po důkladném přepracování ve své druhé verzi stal jedním z nejdůležitějších bildungsrománů německy psané literatury a snese srovnání s Goethovými romány Viléma Meistera léta učednická a Viléma Meistera léta putovní nebo s Malířem Noltenem Eduarda Mörika.Vedle psaní působil Keller i na politickém kolbišti, jednak jako spisovatel politickými básněmi, jednak přímo podílem na protiluzernském tažení (tzv. Freischarenzüge) v roce 1844 a v březnu 1845, které předznamenaly poslední větší švýcarský občanský konflikt – Sonderbundskrieg. Pod záminkou jezuitské otázky došlo k otevřenému střetnutí konzervativní vlády a radikální opozice. Keller vystupoval jako jeden z nejohnivějších rebelů, haně všechno konzervativní s neskrývanou záští.\n\nRoku 1845 definitivně skončil s malířstvím a vyjma trochy peněz, které si vydělal dosavadním publikováním, žil stále z prostředků své matky. Tehdy se poprvé nešťastně zamiloval, a to do Marie Melos, švagrové Ferdinanda Freiligratha. Roku 1847 se zamiloval znovu, do Luisi Rieter, a opět nešťastně. Rovněž Johanna Kapp, sestřenice Raphaela Rosenzweiga, blízkého Kellerova přítele, jeho vyznání z roku 1849 chladně odmítla.\n\n\nDíky stipendiu curyšského kantonu mohl Keller studovat v Heidelbergu filosofii, dějiny a literaturu, navštěvoval i přednášky Ludwiga Feuerbacha, jehož materialistická filosofie na Kellera velmi zapůsobila. Z Heidelbergu odešel do Berlína, kde prožil nejplodnější období svého života (1850-1855). Neúspěšně se pokoušel stát dramatikem, dokončil však svého Zeleného Jindřicha a rozepsal Lidi seldwylské.\n\nV letech 1861 až 1876 ustoupily jeho literární ambice do pozadí, když pracoval jako tajemník v curyšské vládě, této funkce se vzdal až roku 1876, pak už se se věnoval jenom literatuře. Gottfriedův život se od základů změnil roku 1864 po smrti jeho matky. V roce 1869 obdržel čestný doktorát Curyšské univerzity, což bylo jen jedním z mnoha ocenění, kterých se Kellerovi v jeho rodném kraji dostalo (např. v Glattfelden stojí na něj upomínající \"Gottfried Keller Zentrum\"). Roku 1874 Keller napsal pokračování prvního svazku legendárních Lidí seldwylských. Přátelil se s malířem Arnoldem Böcklinem a básníkem Conradem Ferdinandem Meyerem. Dopisoval si se spisovateli Paulem Heysem a Theodorem Stormem; tato korespondence vyšla i knižně.\n\nV roce 1878 zveřejnil Keller dva svazky Curyšských novel a v roce 1884 Epigram (Das Sinngedicht), poté následovalo jeho pozdní dílo Martin Salander (1886), které je významným příspěvkem švýcarské literatury v oblasti kritického realismu.\n\nGottfried se ještě dožil smrti své sestry; sám zemřel 15. července 1890 v Curychu, bylo mu 71 let. Je pochován na hřbitově Sihlfeld.\n\nCelý život trpěl abnormálním poměrem částí těla: sedě působil jako velký muž, stoje jako velmi malý. Jeho postižení a jím způsobená milostná zklamání jsou jedním z důvodů Kellerova podivínství a agresivity.\n\nPrvní básně (Gedichte, 1846) jsou takřka revolučního ducha. Vrcholnými Kellerovými díly jsou jeho novely (Lidé seldwylští, Curyšské novely apod.), v nichž vystupují nevšední postavy a odrážejí se tvrdé životní i přírodní podmínky Švýcarska poloviny 19. století. Hrdinové bývají většinou stateční a pracovití lidé, které Keller vykresluje s láskou, humorem i ironií. Výborný je v drobnokresbě, několika črtami dokáže nastínit situaci a vystihnout lidskou povahu. Jeho dílo stojí na rozhraní idealistického humanismu a realismu 20. století. Často nezapře výchovné tendence.\n\nPrvní svazek:\nDruhý svazek:\nVe svých novelách Keller plasticky líčí švýcarskou přírodu i lid v tragických i humorných situacích. Vyniká jemným humorem, láskou ke svým hrdinům a překrásným spisovným jazykem.\n\n\n"}
{"id": "88690", "url": "https://cs.wikipedia.org/wiki?curid=88690", "title": "Pionýr (Česko)", "text": "Pionýr (Česko)\n\nPionýr je spolek dětí, mládeže a dospělých. Je členem mezinárodní organizace International Falcon Movement – Socialist Educational International. Zabývá se osvětovou, výchovnou, vzdělávací a charitativní činností. Vznikl v lednu 1990 přeměnou z PO SSM.\n\nPojem \"pionýr\" vyjadřuje podle představitelů organizace myšlenku moderního, průkopnického, ideu hledání a touhy po poznání. Pojmenování pionýr označuje i v mezinárodním pojetí člověka – objevitele nových cest, směrů a hlasatele pokrokových myšlenek.\n\nPionýr byl v roce 2005 s téměř 20 000 členy druhým největším sdružením dětí, mládeže a dospělých v České republice. Působil ve všech krajích republiky, oddíly a kluby se nacházely v roce 2005 na více než devíti stech místech. V roce 2012 organizace na svých webových stránkách vykazuje 15 107 členů v 298 pionýrských skupinách a 600 oddílech.\n\nSpolek je řadu let držitelem titulu Organizace uznaná MŠMT pro oblast práce s dětmi a mládeží.\n\n\n\nVedoucí, zástupci vedoucího, instruktoři, hospodář, revizor a ostatní funkcionáři voleného orgánu musí se svou funkcí písemně souhlasit, musí být seznámeni s právy a povinnostmi s funkcí spojených, v okamžiku jmenování musí být členy spolku a musí mít kvalifikaci stanovenou vnitřní směrnicí spolku. Oddílový vedoucí a zástupci oddílového vedoucího, revizoři, volení zástupci a ostatní funkcionáři musí dosáhnout věku 18 let, instruktoři věku 15 let.\n\nProgram Pionýra definuje následujících 7 pionýrských ideálů.\n\n\nPráva\n\nPovinnosti\n\nPionýr, jeho pobočné spolky a členové používají tyto základní jednotící prvky:\n\nMimo to mohou být využívány další jednotící prvky:\n\nOddíly a jejich vedoucí vycházejí při sestavení oddílových plánů z nabídkových programů činnosti a kalendáře akcí a soutěží, které na jednotlivé programy navazují.\n\nNABÍDKOVÉ PROGRAMY\n\nSOUTĚŽE\n\n\nREPUBLIKOVÉ AKCE\n\nPROJEKTY\n\nOdměny a vyznamenání ve spolku Pionýr patří členům Pionýra (dětem i dospělým), kolektivům, pionýrským skupinám či orgánům, které dosahují významných výsledků ve své činnosti pro děti a mládež, i nečlenům, kteří pionýry výrazně podpořili.\n\nNejvyšší pionýrské vyznamenání je Křišťálová vlaštovka. Uděluje se každý rok pouze jedna (s výjimkou udělování in memoriam) členům nad 26 let za práci pro Pionýr i v Pionýru.\n\nDržitelé Křišťálové vlaštovky:\n\nPrvní organizace mládeže na světě, mající ve svém názvu \"Pionýr\", existovala v Sovětském svazu od roku 1919. Oficiálně byla sovětská Pionýrská organizace založena na V. sjezdu Ruského komunistického svazu mládeže dne 19. května 1922.\n\nPodle starší verze oficiálních internetových stránek hnutí sahá tradice Pionýra v Československu až do období 1. republiky:\n\nTyto organizace byly satelitními organizacemi KSČ.\n\nKomunistická strana po převzetí moci v únoru 1948 hledala organizaci, s jejíž pomocí by bylo možné působit na mládež. Nejprve se k tomuto účelu pokusila vyžít Sokol a potom i Junák, jehož ústředí bylo 25. 2. 1948 násilně nahrazeno prokomunistickým „Akčním výborem ústředí Junáka“. Z výnosu Ministerstva školství a osvěty pak začaly vznikat první Pionýrské oddíly Junáka. Tato snaha ovšem nebyla příliš úspěšná, většina skautských oddílů se raději rozpadla nebo přešla do ilegality. Následně pak na slučovací konferenci ČSM dne 24. 4. 1949 vznikla \"Pionýrská organizace ČSM\" jako samostatná organizace.\n\nV roce 1970 proběhl takzvaný \"sjednocovací proces dětského hnutí\" – dvě největší existující dětské organizace – samostatný Pionýr a obnovený Junák – oficiálně zanikly, a organizační jednotky těchto sdružení přešly do nové organizace s názvem Pionýrská organizace SSM, která byla podřízená KSČ.\n\nOd roku 1990, tedy po pádu totalitního režimu, organizace pokračuje ve své činnosti jako samostatný spolek \"Pionýr\". Rozhodnutí o obnově samostatného Pionýra, navazujícího na činnost v letech 1968 až 1970, padlo na mimořádné konferenci pionýrských pracovníků v lednu roku 1990. Organizace vyšla z pedagogických a výchovných, nikoli však ideologických tradic pionýrského hnutí a navázala na činnost oddílů a skupin. Pionýr na počátku 90. let v porovnání s přecházejícími dvaceti lety naprosto změnil svoji ideologii, vymezení, i účel, změnou prošly i některé jeho jednotící prvky (kroj, nové logo – v roce 2007 kompletně přepracováno a povýšeno na znak -, maskot, rovněž navrátil původní význam svému odznaku). Nikterak se nepodílí na prosazování komunistické ani jiné politické ideologie, stejně tak se nehlásí k žádné politické straně.\nSvé historii se věnuje formou dobových dokumentů na svých stránkách.\n\nPionýr je začleněn do České rady dětí a mládeže založené roku 1998.\n\nPionýr vydává pro vnitřní potřebu barevný měsíčník formátu A4 \"Mozaika\" od roku 1992, který je i volně ke stažení na webu spolku.\n\n\nPionýrský oddíl\n\n"}
{"id": "88697", "url": "https://cs.wikipedia.org/wiki?curid=88697", "title": "Nadace Charty 77", "text": "Nadace Charty 77\n\nNadace Charty 77 byla založena ve Stockholmu koncem roku 1978 Františkem Janouchem, který byl tehdejšími mluvčími Charty 77 pověřen, aby převzal švédskou kulturní cenu Monismanien, udělenou hnutí Charty 77, a přednesl jejich poděkovaní. V souvislosti s převzetím této ceny založil František Janouch postžirový účet, který nazval Nadace Charty 77. František Janouch využil publicitu, kterou vyvolalo udělení této ceny, k výzvě, aby švédská veřejnost začala finančně podporovat pronásledované chartisty. Tato výzva byla velmi úspěšná – proto František Janouch koncem května 1979 požádal několik významných švédských a zahraničních osobností, aby svým jménem tuto iniciativu zaštítily. Mezi oslovenými osobnostmi byl spisovatel Arthur Miller, Per Wästberg (předseda mezinárodního PEN klubu), profesor Giacomo Morpurgo z Janova, Lars Persson (šéfredaktor největších švédských novin Expressen), Kenne Fant (ředitel švédského filmového průmyslu), Petr Larsson (organizační tajemník levicové organisace Folket i Bild) a Jaroslav Hutka z Rotterdamu. Předsedou první Správní rady Nadace Charty 77 se stal František Janouch, který od této doby Nadaci Charty 77 vede a řídí. \n\nNadace původně podporovala disidentské aktivity Charty 77, financována byla výlučně dary zahraničních dárců. Dnes působí v Česku jako nezisková organizace. Poskytuje nadační příspěvky oprávněným žadatelům z celé republiky.\n\nPo sametové revoluci 1989 byla činnost Nadace ještě v prosinci 1989 přenesena do Prahy, registrována byla v únoru 1990. Zároveň vznikly její regionální výbory v Praze, Brně a Bratislavě.\n\nPo rozdělení Československa se rozdělila i Nadace na českou Nadaci Charty 77 a slovenskou Nadáciu Charty 77. \n\n\nNejznámější aktivitou Nadace Charty 77 je Konto Bariéry, projekt určený zejména pro handicapované občany.\n\n"}
{"id": "88700", "url": "https://cs.wikipedia.org/wiki?curid=88700", "title": "Muzeum Antonína Dvořáka", "text": "Muzeum Antonína Dvořáka\n\nMuzeum Antonína Dvořáka v Praze je instituce, jež dokumentuje životní osudy a uměleckou i pedagogickou činnost českého skladatele Antonína Dvořáka. Je expozicí Českého muzea hudby, které je součástí Národního muzea.\n\nMuzeum obsahuje nejrůznější dokumenty a památky (hudební nástroje, notové autografy, korespondenci, listinné materiály, výtvarná díla, dobové fotografie, programy, plakáty aj.) vztahující se k Antonínu Dvořákovi. Návštěvník zde současně může vyslechnout úryvky z autorových nejznámějších děl.\n\nMuzeum Antonína Dvořáka spadá pod Národní muzeum. Ředitelkou muzea byla v letech 2010-2015 PhDr. Eva Velická, PhD, která je od roku šéfredaktorkou české pobočky hudebního nakladatelství Bärenreiter Praha.\n\nOd svého vzniku v roce 1932 muzeum sídlí v barokním letohrádku Michnově letohrádku, známějším pod názvem \"Vila Amerika\" v Praze 2 na Karlově (ulice Ke Karlovu), postaveném Kiliánem Ignácem Dientzenhoferem.\n\nLetohrádek měl řadu dalších uplatnění – sídlilo zde dívčí gymnázium Minerva, které vzniklo roku 1890 na popud Elišky Krásnohorské, býval tu chudinský ústav; na zahradě se pásl dobytek.\n\nDůstojného využití se letohrádku dostalo až po roce 1932, kdy se v letohrádku usadil Spolek pro postavení pomníku Antonína Dvořáka v Praze a vybudoval zde muzeum. Mezi jinými předměty (mistrova korespondence, fotografie, notové autografy) je zde také faksimile rukopisné partitury slavné symfonie č. 9, e-moll, op. 95, zvané Novosvětská, kterou Dvořák dobyl skutečnou Ameriku, a tak je umístění jeho muzea v té pražské opravdu příhodné.\n\nAntonín Dvořák sám ale v letohrádku nikdy nebydlel, roku 1877 se přestěhoval do domu v Žitné ulici č. 14 a žil tam až do své smrti.\n\n\n"}
{"id": "88708", "url": "https://cs.wikipedia.org/wiki?curid=88708", "title": "Animismus", "text": "Animismus\n\nAnimismus (z lat. \"anima\", duše) je víra, která přisuzuje duši živým bytostem, neživým předmětům i místům. Tato duše je nesmrtelná a samostatná duše. Je to jedna z teorií o původu náboženství, která vznikla na konci 19. století a prvním, kdo tuto koncepci sestavil, byl Edward Burnett Tylor.\n\nTylor spatřoval původ náboženství z kdysi všeobecně rozšířené víry v nesmrtelnou, samostatnou duši. Víra v duši se vyvinula z dualismu lidské zkušenosti, kdy člověk byl nucen konfrontovat každodenní zkušenosti se zážitky např. ze spánku. Nedokázal si racionálně vysvětlit rozdíl mezi lidmi ve snech a těmi „opravdovými“, potřeboval si vysvětlit rozdíl mezi mrtvým a živým tělem apod. Výsledkem těchto protikladných zkušeností a úsilí o vysvětlení se stala víra, že člověk má samostatnou duši, která stojí mimo každodenní zkušenost a mimo hmotný svět. Animistický model je podle Tylora pouze \"minimální definicí\", jelikož z víry v duši vznikla víra v duchy a duchovní bytosti. Tyto představy vedly k polyteismu, který později vyústil až v monoteismus.\n\nV současné antropologii většina animistických představ spadá pod model náboženského chování zvaný představy o světech duchů a duší.\n\nPředstavy o světech duchů a duší jsou založeny na víře v existenci duchů a duší, jakožto jediných skutečných bytostí. Těla živých bytostí i neživé předměty jsou pouhými schránkami pro přebývání těchto bytostí. Rozdíl mezi duchy a dušemi tkví v tom že duše potřebuje ke své existenci schránku, zatímco duch existuje beze schránky a jeho skutečná podoba je neznámá. Oba tyto druhy bytostí jsou vzájemně rovnocenné, nesmrtelné a někdy se mění jedna v druhou. Jedna schránka je obývána pouze jednou duší, když do ní ještě vstoupí duch vede to k onemocnění či posedlosti. Duše může po zániku své schránky přecházet do světa mrtvých, což vede k představě o udržování rovnováhy mezi dušemi v našem a jiném světě.\n\n\n"}
{"id": "88716", "url": "https://cs.wikipedia.org/wiki?curid=88716", "title": "Old Surehand", "text": "Old Surehand\n\nOld Surehand (1894–1896) je poměrně rozsáhlý třídílný dobrodružný román německého spisovatele Karla Maye. Titulním hrdinou románu je zálesák a slavný lovec Old Surehand, jehož válečné jméno znamená v překladu „Jistá ruka“ (dostal jej díky svému mistrovství ve střelbě) a počáteční „Old“ je přidáno, protože to May považoval za typicky americké a navíc symbolizující, že hrdina je zkušený, protřelý, či zasloužilý.\n\nVypravěč románu, zálesák Old Shatterhand jede společně se svým pokrevním bratrem apačským náčelníkem Vinnetouem na pomoc svému příteli Bloody Foxovi (postava z románu Karla Maye \"Duch Llana Estacada\"), kterého chtějí v jeho oáze uprostřed pouště Llano Estacado přepadnout Komančové. Toto přepadení a potrestání Komančů tvoří také hlavní zápletku prvního dílu románu. Na cestě osvobodí z rukou Komančů zajatého Old Surehanda, což je muž, jehož dřívější život je zahalen jakýmsi tajemstvím, a který stále pátrá po jednom zločinci, který mu nějakým způsobem velice ublížil. K výpravě na pomoc Bloody Foxovi se ale pochopitelně připojí.\nNa cestě za Bloody Foxem se Old Shatterhand také seznámí s „králem kovbojů“, již devadesátiletým zálesákem zvaným podle své vrávoravé chůze Old Wabble (něco jako Starý vrávora). Ten nejprve vystupuje jako Old Shatterhandův přítel. Když se však později ukáže jeho nezodpovědnost, se kterou přivádí své přátele do nebezpečí, chce se s ním Old Shatterhand rozejít. To Old Wabble, který se navíc projeví jako cynický bezvěrec, velice těžce nese a stane se Old Shatterhandovým nepřítelelem. V tom ho podporuje padouch, který se vydává za generála a se kterým Old Wabble ukradne Old Shatterhandovi a Vinnetouovi (pochopitelně neúspěšně) jejich zbraně. Na konci prvního dílu odjíždí Old Surehand se svým novým přítelem, komančským náčelníkem Apanačkou, který jako jediný ze zajatých Komančů projevil svou statečnost a poctivost, stíhat svého dávného nepřítele, o němž mu řekl falešný generál.\nDruhý díl románu nerozvíjí další děj knihy, je to vlastně jakási antologie dříve napsaných Mayových povídek. Bývá proto v mnoha vydáních podstatně krácen a \"Old Surehand\" je tak vydáván jen ve dvou dílech (viz dále). Jde o rámcové vyprávění, ve kterém Old Shatterhand navštíví Jefferson City, hlavní město státu Missouri, kde se může dozvědět současné místo pobytu Old Surehanda. Ubytuje se v podniku U matky Thickové a večer si vyslechne celou řadu zálesáckých historek, vlastně povídek, kterými Karel May tento díl vyplnil. Jedná se:\n\nTeprve poslední kapitola tohoto dílu, ve které se Old Shatterhand setká se zálesáky Dickem Hammerdullem a Pittem Holbersem, posouvá děj knihy kupředu. Oba lovci jsou totiž okradeni falešným generálem z prvního dílu. Když Old Shatterhand zjistí, že padouši prchají stejným směrem, kterým jede i Old Surehand, vydává se s Vinnetouem a s oběma okradenými zálesáky po jejich stopě. Cestou narazí na nenávistného Old Wabbla, který se dokonce pokusí Old Shatterhanda zastřelit.\n\nVe třetím díle se postupně odkrývají záhady týkající se Old Surehandova života. Dozvídáme se, že Old Surehand již dlouhou dobu marně hledá svou indiánskou matku a bratra. Matka Old Surehanda byla provdána za bělocha a byla společně s ním neprávem odsouzena za penězokazectví. Podařilo se jí uprchnout z vězení, zatímco její manžel ve vězení zemřel. Mezitím se jí ale ztratily její dvě děti. Old Shatterhand odhalí, že původcem falešného obvinění z penězokazectví je nepravý generál z prvního dílu románu, který byl Old Surehandovou matkou odmítnut a proto se mstil. Je nalezen i Old Surehandův bratr, kterým není nikdo jiný než komančský náčelník Apanačka. Na konci románu je veškeré zlo náležitě potrestáno. Old Wabble je umučen Utahy, nejspíš na popud falešného generála, ale před smrtí se smíří s bohem. Falešný generál se zřítí do propasti a je rozdrcen pod padajícím kamením.\n\nJednotlivé díly románu vyšly poprvé v nakladatelství Friedrich Ernst Fehsenfeld ve Freiburgu v rámci Mayových spisů: první díl roku 1894 jako čtrnáctý svazek sebraných spisů, druhý díl rovněž roku 1894 jako patnáctý svazek a třetí díl roku 1896 jako svazek devatenáctý.\n\nAle již roku 1921 vydali editoři \"Sebraných spisů Karla Maye\" z nakladatelství Karl-May-Verlag jako svazek s pořadovým číslem devatenáct knihu s názvem \"Kapitán Kaiman\", která obsahovala všechny povídky z druhého dílu románu (kromě novely \"Královský poklad\", namísto které byla do svazku přidána povídka \"Tyčkař)\". Jednotlivé povídky kromě \"Mluvící kůže\" vyšly pod změněnými názvy:\n\nNa toto samostatné vydání povídek z románu pak navázalo nakladatelství Karl-May-Verlag roku 1922 vydáním \"Old Surehanda\" v rámci \"Sebraných spisů Karla Maye\" jen ve dvou dílech (svazky vyšly pod pořadovým číslem čtrnáct a patnáct).\n\nPrvní české vydání pochází již z roku 1902, kdy román ve třech dílech vydal v překladu J. K. Landy a s ilustracemi Josefa Ulricha pražský nakladatel Josef R. Vilímek (druhé vydání ve stejné úpravě vyšlo roku 1908). Další pražský nakladatel Vojtěch Šeba vydal nejprve roku 1922 povídky z knihy \"Kapitán Kajman\" (\"Pirát\", \"Bill Kanadský\", \"Mluvící kůže\", \"Lupič v poušti\") ve svazku s názvem \"Pirát\" (překlad J. Šimon, ilustrace Karel Šimůnek) a vlastní román ve dvou dílech pak roku 1927 (původní překlad upravila J. Polanská, ilustrace Josef Ulrich).\n\nRoku 1931 vydal román ve třech dílech v rámci tzv. Malé řady knih Karla Maye nakladatel Toužimský a Moravec opět v překladu J. K. Landy a s ilustracemi Josefa Ulricha (jen v prvním díle je jedna ilustrace od Zdeňka Buriana). Jednotlivé díly mají následující podtituly:\n\nVydání sice je třídílné, ale rozdělení dílů neodpovídá zcela Mayovou originálu. Konec prvního dílu je přesunut do dílu druhého, ze kterého jsou vypuštěny novely \"Královský poklad\" a \"Pirát\". Konec druhého dílu je pak tvořen počáteční kapitolou dílu třetího.\n\nNovelu \"Pirát\" pak vydalo nakladatelství Toužimský a Moravec samostatně roku 1935 v edici \"S puškou a lassem\" pod názvem \"Ohnivá puška\" (překlad Jan Klecanda a Viktor Beneš, ilustrace Zdeněk Burian a Josef Ulrich). V tom samém překladu vyšla novela ještě roku 1940, nyní v rámci tzv. \"Velké řady knih Karla Maye\" a jen s Burianovými ilustracemi. Obě vydání nesou podtitul \"Sam Firegun, dobrodružství Dicka Hamerdulla a Pitta Holberse\". Kromě těchto postav vystupuje v novele ještě Vinnetou.\n\nNa další české vydání si museli čeští čtenáři počkat celých čtyřicet let, protože komunističtí cenzoři povolili román vydat až roku 1971. Tehdy román vyšel ve dvou dílech (bez povídek) v nakladatelství Albatros v překladu Vítězslava Kocourka (skrývajícího se pod pseudonymem Václav Hlouček) a s ilustracemi Zdeňka Buriana.\n\nPovídky z originálního druhého dílu mohly opět vyjít až roku 1980, kdy v nakladatelství Olympia vyšla v překladu Františka Kafky a s ilustracemi Gustava Kruma kniha \"Kapitán Kajman\". Na toto vydání pak nakladatelství navázalo v letech 1984–1985 vydáním dvoudílného \"Old Surehanda\" v překladu Věry Houbové a Františka Kafky a opět s ilustracemi Gustava Kruma.\n\nPo roce 1989 vyšla nejprve roku 1990 v nakladatelství Kentaur kniha \"Kapitán Kajman\" (v překladu Františka Kafky a s ilustracemi Pavla Žiláka), roku 1991 samostatně novela \"Ohnivá puška\" (s obrázky Zdeňka Buriana) v sešitové edici nakladatelství Magnet-Press, roku 1992 dvoudílný \"Old Surehand\" v nakladatelství Albatros v překladu Vítězslava Kocourka a s ilustracemi Ervína Urbana a roku 1994 reedice \"Old Surehanda\" z nakladatelství Olympia. Roku 1996 vyšla v nakladatelství GABI z Českého Těšína samostatně novela \"Sam Firegun\" (překlad Pavel Juhász, ilustrace Milan Fibiger) a roku 2000 opět samostatně novela \"Ohnivá puška\" v obnoveném nakladatelství Toužimský a Moravec (podle vydání z roku 1940). V letech 2006 až 2010 vyšel román v šesti dílech v brněnském nakladatelství Návrat v rámci jeho projektu \"Souborné vydání díla Karla Maye\" v překladu J. K. Landy a s ilustracemi Miroslava Pospíšila. Roku 2019 vyšel opět dvoudílný \"Old Surehand\" v nakladatelství Toužimský a Moravec opět v překladu J. K. Landy a s ilustracemi Josefa Ulricha a s dosud nepublikovanými kresbami tužkou Jiřího Wowka v záhlaví kapitol (díly mají název \"V Llanu Estacadu\" a \"V horách Skalistých\").\n\n\n\n"}
{"id": "88717", "url": "https://cs.wikipedia.org/wiki?curid=88717", "title": "Siréna", "text": "Siréna\n\nSiréna je pojem používaný ve více významech.\n\n\n"}
{"id": "88720", "url": "https://cs.wikipedia.org/wiki?curid=88720", "title": "Parfém bláznivého tance", "text": "Parfém bláznivého tance\n\nParfém bláznivého tance (\"Jitterbug Perfume\", 1984, česky Argo 2008) je čtvrtý román, který napsal americký spisovatel Tom Robbins.\n\nDěj Parfému bláznivého tance se odehrává ve dvou časových rovinách. Je uvozen pasáží nadepsanou \"Nabídka dne\" a zakončen obdobnou pasáží nazvanou \"Účet\".\n\nV osmém století se král Alobar rozhodne opustit svůj kmen a uprchnout, protože se zalekne smrti otrávením, která se v jeho kmenu tradičně provozuje jako prevence před projevy stáří, v tomto případě prvního šedivého vlasu. Při své cestě Evropou a Asií potkává boha Pana, který v té době zvolna ztrácí svou původní moc a podléhá šířícímu se křesťanství. V Indii Alobar narazí na voňavkářku Kudru, kterou zachrání před upálením satí, které mělo následovat po smrti jejího manžela. Alobar s Kudrou se do sebe zamilují a vydají se do Himálaje hledat tajemné Bandalúpy, kterým se údajně podařilo dosáhnout nesmrtelnosti. Tu nakonec získají i oba milenci a udržují ji pomocí rituálů spojených s kontrolou dechu, sexem a koupáním. Společně pak cestují po Evropě a cestou se k nim přidá i Pan, který se, tak jak mizí jeho věrní, stává postupně neviditelným. Jejich posledním společným útočištěm se stává Paříž, kde se Kudra, zklamaná věčným životem, rozhodne překročit další práh a pokusí se o odhmotnění. Zanechá po sobě pouze flakón na parfém. Opuštěný Alobar a Pan se po jejím zmizení vydávají do Nového světa a doufají, že Kudra se po odhmotnění ocitla právě tam.\n\nV druhé linii příběhu se seattleská servírka Priscilla protlouká životem a podomácku vyrábí parfémy, respektive pokouší se znovu vyrobit stejný parfém, jaký našla ve starém flakónu, který kdysi dostala. Marně se snaží odhalit základovou přísadu. A mezitím balancuje mezi románkem se svou kolegyní z mexické restaurace a výstředním milionářem jménem Wiggs Dannyboy, který je posedlý nesmrtelností.\n\nVe stejné době se v New Orleans také Priscillina nevlastní matka pokouší vyrobit nový parfém a v Paříži narůstají obavy o duševní zdraví šéfa voňavkářské firmy Le Févre, který považuje čich a vůně za klíčové pro veškerou existenci.\n\nObě časové roviny se nakonec propojují díky Alobarovi.\n\nÚstředním motivem celé knihy je červená řepa, jejíž pyl je onou chybějící složkou parfému, který se pokouší znovu vyrobit Priscilla a který kdysi dávno společně vytvořili Alobar a Kudra. Mimo vůně a nesmrtelnost kniha vypráví také o úskalích lásky. Ani ve svém čtvrtém románu si Robbins neodpustí kritiku křesťanství a soudobé společnosti v duchu hnutí hippies.\n"}
{"id": "88721", "url": "https://cs.wikipedia.org/wiki?curid=88721", "title": "Jan Roháč z Dubé", "text": "Jan Roháč z Dubé\n\nJan Roháč z Dubé, odjinud z Tehova a na Sionu (asi 1374 – 9. září 1437, Praha) byl čelní husitský hejtman a jeden z nejbližších straníků Jana Žižky. Zprávy o jeho životě jsou zcela nedostatečné, vycházet lze pouze z několika zmínek v soudobých kronikách nebo úředních listinách. Z těchto záznamů je patrné, že v průběhu husitských válek působil jako hejtman v Lomnici a Čáslavi a byl přítomen u řady významných mezníků revoluce. Po bitvě u Lipan se chopil velení táborské obce a stal se jedním z hlavních odpůrců kandidatury císaře Zikmunda Lucemburského na český trůn. Několik neúspěšných akcí v čele táborů jej však přimělo odejít z politického života a uchýlit se na hrad Sion, kde pokračoval v odboji proti královskému režimu. Svým počínáním nakonec počátkem roku 1437 přiměl Zikmunda Lucemburského svolat vojáky zemské hotovosti, kteří pod velením nejvyššího hofmistra Hynce Ptáčka z Pirkštejna jeho sídlo oblehli, po čtyřech měsících dobyli a Jana Roháče zajali (6. září). O dva dny později byl husitský hejtman přiveden do Prahy, kde byl po těžkém mučení společně se svými spolubojovníky oběšen. Dobytím Sionu a Roháčovou popravou skončily vlastní boje husitské revoluce.\n\nKdy Jan Roháč spatřil světlo světa a jaké byly jeho bližší rodinné poměry není známo. Obecně se předpokládá, že se narodil kolem roku 1374, pocházel z významného šlechtického rodu pánů z Dubé (Benešoviců) a jeho otcem byl Ondřej Roháč z Dubé. O místě Roháčova narození se také vedly dohady. Podle starších historiků tímto místem byla Dubá u České Lípy, Miroslav Ivanov se domníval že šlo o tvrz Libouň, August Sedláček pro změnu doložil, že jeho rodnými hrady byly Leštno a Dubá nad Sázavou, kam ukazuje jeho erb zavinuté střely (odtud snad i přezdívka Roháč). Poprvé je jméno budoucího táborského hejtmana historicky doloženo v roce 1394, kdy ho zastupuje jeho strýc Bohuněk Kozlík při převzetí vsi Křečovice. Není vyloučeno, že právě v této době dosáhl zletilosti. Téhož roku získal jako odúmrť i ves Chotýšany, čímž se zapletl do vleklého majetkoprávního sporu, který trval do roku 1418. Podle jediného záznamu v \"Popravčí knize pánův z Rožmberka\", v níž jsou zaznamenány výpovědi zločinců a zemských škůdců z první poloviny 15. století, se dále lze domnívat, že v dospělosti působil ve zbojnické rotě Jana Zúly z Ostředka, který se zmocnil hradu Dubá a sousedního Hrádku.\n\nMezi lety 1398–1406 Jan Roháč vlastnil několik vsí v okolí Uhlířských Janovic (Mančice a Milotice). Z dochovaných záznamů je dále známo, že do roku 1419 byl jedním z vyšehradských manů. Tato držba, v níž je poprvé zmiňován roku 1406, byla spjata s různými službami, zejména vojenského charakteru. V letech 1416 a 1417 zakoupil dům v relativně chudší části Nového Města pražského, který V. V. Tomek situoval do dnešní Havlíčkovy ulice.\n\n Za husitských válek je poprvé jméno Jana Roháče zmiňováno v roce 1420 v souvislosti s Žižkovým tažením proti jihočeským enklávám v držení Oldřicha z Rožmberka a dobytím Lomnice nad Lužnicí, kde byl dosazen jako hejtman nově ustanovené táborské posádky. Není doloženo, zda spolu s Žižkou pokračoval v dalších ofenzivních akcích, nicméně v prosinci téhož roku byl přítomen v Praze, kde se účastnil shromáždění husitských obcí. Po nevydařeném začátku jednání byl 10. prosince spolu s Žižkou a dalšími staršími pozván na banket pořádaný v prostorách staroměstské radnice. Po obědě se účastníci přesunuli na neutrální půdu v domě mincmistra Petra Zmrzlíka ze Svojšína na Starém Městě, kde se Jan Roháč po přečtení bludných tezí táborských kněží, jež přítomným předložil rektor Karlovy university mistr Prokop z Plzně, zapojil do bouřlivé debaty výrokem: \"„V Kostnici nám házeli na krk čtyřicet kacířských článků a vy nám jich házíte přes sedmdesát.“\" 24. prosince 1420 zemřel po pádu z koně Mikuláš z Husi a Jan Roháč byl podle některých historiků zvolen mezi čtyři nejvyšší hejtmany táborské obce. Tuto volbu však nelze jednoznačně potvrdit, lze ji pouze předpokládat ze zápisu z Čáslavského sněmu, kde je za jeho jménem uveden dodatek \"správce lidu a měst Táborských\". Počátkem roku 1421, den před vypršením příměří mezi tábory a Oldřichem z Rožmberka, odeslal Jan Roháč jihočeskému magnátovi list, jímž mu za svou osobu vyhlašuje nepřátelství:\n\nJe téměř jisté, že se Jan Roháč ve dnech 3.–7. června 1421 účastnil Čáslavského sněmu, o jeho bližší úloze zde však písemné prameny nehovoří. Na konci léta téhož roku byla Lomnice obležena početnými oddíly pod velením českobudějovického hejtmana Lipolta Krajíře z Krajku a Jan Roháč byl nucen požádat o pomoc Jana Žižku, který se právě nacházel na Čáslavsku. Jeho žádosti bylo neprodleně vyhověno a Krajířovo vojsko se krátce po obdržení informace o Žižkových přesunech stáhlo zpět do Budějovic. Ačkoli neexistují jednoznačné indicie zda se Jan Roháč účastnil bojů proti vojskům druhé protihusitské kruciáty, byl krátce po úspěšném tažení spolu s vítězi přítomen v Praze, kde byl jmenován jedním z členů devatenáctičlenného rozhodčího orgánu, který měl urovnat poměry v metropoli. V roce 1423 opustil hejtmanský post na Lomnici a po boku Jana Žižky vytáhl do východočeského prostoru, kde slepý vojevůdce narušil mocenskou základnu pražanů, ovládl Hradec Králové a začal formovat nové vojenské bratrstvo tzv. \"Malý\" nebo \"Menší Tábor\". Po bitvě u Strachova dvora se Žižkovi poddala některá další města pražského svazu a Jan Roháč obdržel hejtmanství v Čáslavi. Ještě téhož roku je po Janu Žižkovi jmenován jako druhý ze signatářů přijetí \"řádu a manifestu nového bratrstva Žižkova\", dnes známého pod názvem \"Žižkův vojenský řád\".\n\nPo společné výpravě husitů na Moravu, v jejímž průběhu zemřel Jan Žižka, se na jaře 1425 sirotci v čele s Janem Roháčem spojili u Nymburku s táborským vojskem Jana Hvězdy z Vícemilic (zvaného též Bzdinka) a zamířili východních Čech. Cestou příslušníci obou svazů zničili tvrze Chlumec nad Cidlinou, Zachrašťany, Hořiněves a Holohlavy, ovládli města Vysoké Mýto a Litomyšl a dobyli hrad Rychmburk. Po dosažení těchto úspěchů se Roháč s Hvězdou pokusili ovládnout Nové Město pražské, ale jejich útok proti hradbám uskutečněný 31. března 1425 ztroskotal. \nPo této akci zamířilo spojenecké vojsko, posílené kontingentem žatecko-lounského svazu, ke Slanému, který po tuhém odporu obránců padl 17. dubna. Následně byla vypálena Roudnice a došlo k obležení hradů Žebráku a Točníku. Posádky obou pevností však náporu husitů odolaly a 5. května vojsko odtáhlo na Plzeňsko, kde jím byla dobyla dobyta vodní tvrz Švihov. V dalších dnech husité zamířili na Příbramsko, kde se zmocnili tvrze Obořiště (6. června). Následně se jednotlivé svazy rozešly a pokračovaly v bojích každý na vlastní pěst. V říjnu 1425 vystupuje Roháčovo jméno do popředí v souvislosti s Vršovickým mírem, při jehož uzavření je prvním jmenovaným zástupcem na nedatované přístupní listině hejtmanů táborských a orebských. Ačkoli není doloženo přesné datum, patrně ještě téhož roku Jan Roháč získal do držení hrad Tehov, jehož purkrabími se postupně stali Bolek a Oldřich z Říčan.\n\nPočátkem dubna 1426 stál Jan Roháč v čele výpravy, která oblehla Lipé. Od útoku na město sice upustil, vzápětí však vypálil Benešov nad Ploučnicí a obsadil Bělou pod Bezdězem. Krátce na to vyrazil k Mladé Boleslavi, kde se údajně 5. května konala porada husitských velitelů. Po dohodnutí strategie pro následující vojenskou intervenci sirotci a ostatní přítomné sbory vytáhly k Mimoni, kterou vypálily. Příštím cílem husitů se stalo Lipé, jehož posádka se bez odporu vzdala sotva k městu dorazily nové orebsko–sirotčí oddíly shromážděné u Starého Bydžova (19. května). Při dalším tažení se spojené husitské vojsko zmocnilo Třebenic, Krupky a Teplic a zamířilo k Ústí nad Labem. Ačkoliv při následujících událostech není Jan Roháč nikde výslovně jmenován, je pravděpodobné, že ještě stále zastával funkci správce sirotčí obce a společně s Kunešem z Bělovic velel orebsko–sirotčí formaci při obležení města i v následujícím střetnutí s oddíly shromážděnými v Míšeňsku (16. června 1426). Po bitvě u Ústí nad Labem sirotčí polní obec vytvořila pevnou mocenskou formaci z jejíhož velení byl Jan Roháč postupně vytlačen a nadále zastával pouze funkci hejtmana v Čáslavi. Poblíž tohoto města získal některé pozemkové državy pražské metropolitní kapituly a nejspíš ještě v roce 1426 začal poblíž vsi Chlístovice s výstavbou své soukromé rezidence, kterou pojmenoval Sion. Podle některých zpráv měl Jan Roháč v březnu 1427 lstivým jednáním zmařit jednání mezi pražany a vojsky sirotků a táborů, informace se však patrně nezakládá na reálném základě. Jiné nespolehlivé prameny uvádí, že právě v této době měl vojensky ohrožovat Jihlavu. Téhož roku je v \"Městských knihách pražských\" poprvé doložen s predikátem z Tehova (...urozený pan Roháč \"allias de Tehow\").\n\nPo delší odmlce v pramenech se jméno Jana Roháče objevuje v roce 1432 na smlouvě mezi husity a míšeňskými a durynskými knížaty, kde figuruje jako opravce. V roce 1433 prodal svůj dům v dnešní Havlíčkově ulici Valentinovi sladovníkovi a za 60 kop grošů zakoupil dům po významném novoměstském konšelovi na Koňském trhu. Roku 1434 zanechal činnosti na nově získaných panstvích (zřejmě) a v řadách táborského vojska se zúčastnil bitvy u Lipan. V průběhu střetnutí padl do zajetí, nicméně podle usnesení Svatojánského sněmu, který zasedal v Praze 24. června, byl po čase propuštěn.\n\nKrátce po bitvě u Lipan se Jan Roháč chopil velení táborské obce a na sklonku roku svolal na Tábor schůzku nespokojenců, která 21. prosince 1434 vyvrcholila přijetím společného programu, v němž se účastníci zavazovali hájit čtyři artikuly, vzájemně si pomáhat proti králi Zikmundovi i dalším protivníkům a jednotně vystupovat na zemském sněmu. Před polovinou února následujícího roku pak se souhlasem Hradiště hory Tábor dobyl rožmberskou Soběslav, kam umístil vlastní vojenskou posádku. Avšak netrvalo dlouho a jeho muži byli nuceni hrad vyklidit, což otřáslo Roháčovým postavením v roli táborského vůdce. K opuštění této pozice a odchodu na Sion (podzim 1435) jej nakonec přiměly další dvě neúspěšné akce, z nichž jednou byla kapitulace hradu Ostromeče, druhou pak porážka táborského zásobovacího oddílu v bitvě u Křeče (19. srpna 1435). Podle svědectví z 60. let 15. století si na místo svého posledního odporu odnášel i jeden svazek zemských desek, kde byly zaznamenány majetkové poměry některých významných zástupců z řad české šlechty. Posádku Roháčova sídla, u nějž začal narychlo budovat rozsáhlejšího opevnění se 120–180 cm silnou hradbou, tvořilo nanejvýš několik desítek ozbrojenců, které doplnili uprchlíci z Hradce Králové, jehož měšťané uzavřeli dohodu s královskou stranou v březnu roku 1437. Společně s těmito muži pak otevřeně vedl drobnou válku proti zboží v osobním držení krále a zůstával tak výrazným symbolem protizikmundovské opozice. Trpělivost s odporem na Sionu došla českému panovníkovi v únoru 1437, kdy na zemském sněmu nechal k jeho eliminaci svolat zemskou hotovost. Vojsko vytáhlo k hradu koncem dubna a dorazilo zde v prvních květnových dnech krátce poté, co oddíl Jana Roháče přepadl konvoj z Uher a ukořistil králi množství volů a sudů s vínem. Úkolem zastrašit další nespokojence a vyrovnat účty s odbojným pánem, byl pověřen další účastník bitvy u Lipan hofmistr Hynce Ptáček z Pirkštejna, který se v roli velitele osvědčil už v roce 1435, při výše zmiňovaném obléhání hradu Ostromeč.\nAčkoli některé soudobé prameny, zejména \"Historie česká\" od italského humanisty Enea Silvia Piccolominiho, dokládají, že čtyřměsíční dobývání hradu bylo velkou a obtížnou událostí, archeologický výzkum prokázal, že šlo o tendenční výpověď, podmíněnou politickou situací a obléhací akce byly mnohem skromnějšího charakteru. Podle dostupných informací se lze domnívat, že vojenské operace probíhaly spíš vlažně, neboť nespokojenost se Zikmundem Lucemburským stoupala. Tuto nevoli symbolizoval i postoj českých stavů, které po královské výzvě z 24. května odmítaly připojit své ozbrojence k již probíhajícímu obléhání, protože tento boj považovaly za soukromou panovníkovu válku. Vojsko, jež přitáhlo k Sionu, nebylo nijak početné a převládali v něm kališníci, není tedy vyloučeno, že vojáci byli více oddáni Hynce Ptáčkovi než králi. Moderní čeští historici proto usuzují, že úmyslem pána z Pirkštejna bylo ze soukromých politických důvodů protahovat obléhání do poslední možné chvíle a posádce, která na hradu nedisponovala vlastní studní, zřejmě nebránil v zásobování ani v čerpání vody z blízké Vrchlice. Podle jedné domněnky se všeobecně očekávalo, že se nejvyšší hofmistr s odbojným hejtmanem dohodne, k bojovým akcím proto došlo zřejmě až po příchodu Uhrů, vedených mladým, ambiciózním šlechticem Michaelem Országhem z Gutu, kteří vyrazil z Prahy 3. září, neboť Hynce Ptáček nechtěl riskovat otevřenou roztržku s králem. Jeho vojáci měli k dispozici minimálně jeden prak, houfnice a bombardu, samotné ostřelování však netrvalo déle než den nebo dva. Zteč hradeb prý překvapila Jana Roháče u oběda, z čehož lze usuzovat, že on sám s útokem většího rozsahu pravděpodobně nepočítal. Některé písemné prameny pak zevrubněji dokládají, že byl zajat mimo jádro hradu, tedy na valech nebo v předhradí.\n\nKrátce po zajištění přeživších obránců informoval Hynce Ptáček o úspěchu krále Zikmunda a nechal dobyté sídlo zapálit. Zajatci byli přivedeni do Prahy 8. září, a ještě téhož dne si prý český panovník nechal přivést Jana Roháče na Pražský hrad, aby se poraženému vysmál. Odbojný šlechtic přitom údajně vykřikoval, ať mu raději vypíchnou oči, než aby se musel na Zikmunda podívat. Následně byl odveden do mučírny na Staroměstské radnici, kde byl podroben právu útrpnému takovým způsobem, \"že z něho střeva plula\". Druhého dne, v pondělí 9. září 1437, byli Jan Roháč spolu s dalšími obránci Sionu, mezi něž patřili polský šlechtic Vyšek Račinski, kněz Jan Prostředek a puškař řečený Zelený, při veřejné exekuci oběšeni. Podle některých písemných pramenů byl Jan Roháč k šibenici převeden se znamením odsouzence smrti pověšeným na krku, v pozlacených poutech a v šatech červené barvy, které byly přepásány pozlaceným pásem. Červený oděv pro tuto příležitost dostalo i dalších pět nejvýznamnějších mužů z jeho družiny, kteří však jako zbylí odsouzenci dostali jen rezavá pouta. Na stavbu šibenic tesaři použili dřevo složené na Staroměstském náměstí, které bylo původně určeno pro krovy Týnského chrámu. Podle písemných pramenů pocházejících z 15.–17. století nelze jednoznačně potvrdit, kde přesně k popravě došlo, nicméně indicie naznačují, že tímto místem bylo buď Staroměstské náměstí nebo Šibeniční vrch za Horskou branou, jenž ležel za hradbami města na křižovatce českobrodské silnice a cesty vedoucí k Olšanům, v místech dnešní křižovatky u Bulhara. Zejména starší z historických badatelů (F. M. Bartoš, Josef Macek, František Lupínek, Josef Janáček ad.) se přikláněli k první možnosti, o druhé eventualitě pak uvažovali Karel Vladislav Zap a Rudolf Urbánek, k jejichž názoru se v roce 1987 přiklonili i historici Petr Čornej a Bohdan Zilynskyj. Důvodem jejich lokace byly předpoklady, že staroměstské náměstí bylo jako popraviště netypické a kronikáři by tuto skutečnost jistě zaznamenali. Mimoto soudobé kroniky nehovoří o tom, že by se zde v letech 1410–1440 popravovalo oběšením, ale pouze stínáním. Navíc na Šibeničním vrchu byly již podobné hromadné exekuce s loupeživými rotami prováděny v minulosti a král Zikmund tak mohl zdůraznit, že Roháče považuje za zemského škůdce. Naproti těmto závěrům historik F. M. Bartoš předpokládal, že se král Zikmund zřejmě neodvážil konat popravu za branou, kde by mohlo snadno dojít ke srocení lidu, a proto zvolil staroměstský rynk. Tuto teorii podle něj navíc potvrdil i fakt, že exekuce byla uskutečněna narychlo, tedy již druhý den po mučení, patrně z obavy, aby sionský hejtman nezemřel dřív, než bude pověšen. Podle jiné verze byl popraven za Prahou na dnešním žižkovském vrcholu parku Parukářka.\n\nOkázalá veřejná exekuce Jana Roháče a obránců Sionu byla většinou kališnických obyvatel Čech chápána jako urážka, neboť parodovala obřad povýšení loupežníka na rytíře a připomínala popravu velitele zbojníků Jan Zúly z Ostředka, který byl společně se svými padesáti druhy podobným způsobem popraven v Praze roku 1403. Následkem této události vyhlásila králi Zikmundovi řada utrakvistických šlechticů otevřené nepřátelství. V této atmosféře český panovník opustil metropoli (11. listopadu) s úmyslem odebrat se na léčení do Uher, do cíle cesty však dorazily pouze jeho ostatky, neboť 9. prosince 1437, přesně tři měsíce po Roháčově smrti, podlehl ve Znojmě vleklé nemoci. Zanedlouho se zejména v kališnických kruzích zrodila pověst, která kladla císařovo onemocnění i rychlou smrt do souvislosti s popravou sionského hejtmana. Podle ní se Zikmund Lucemburský dočkal bezprostředního trestu, neboť choroba u něj propukla právě ve chvíli, kdy přihlížel Roháčovu skonu.\n\nKrátce po popravě popsal osudy Jana Roháče a jeho družiny ze Sionu anonymní autor, jenž náležel k Zikmundovým stoupencům, v latinské písni \"Historia de quondam raptore Bohemiae Rohacz nomine\" (Pověst o jednom lupiči českém, jménem Roháč), na níž byl společně s \"Historií českou\" Enea Silvia Piccolominiho založen historický pohled zakladatele moderního českého dějepisectví Františka Palackého (\"Dějiny národa českého v Čechách a na Moravě\"). Zejména v době českého národního obrození a později v období komunistického režimu učinily z Jana Roháče aspekty jako oddanost principům radikální husitské tradice a setrvání ve zjevně předem ztraceném boji proti císaři Zikmundovi významný národní symbol. V roce 1914 se proto jeho osudy staly námětem pro divadelní hru Aloise Jiráska s názvem \"Jan Roháč\", na jejíž motivy režisér Vladimír Borský roku 1947 natočil první barevný celovečerní československý film \"Jan Roháč z Dubé\". K dalším dílům patří například historické drama o 5 jednáních \"Jan Roháč z Dubé\" od Miroslava Krajníka, básně \"Roháč na Sioně\" Svatopluka Čecha a \"Roháč z Dubé\" od Josefa Václava Friče, dále historické povídky \"Jan Roháč z Dubé: slavný list českých dějin\" od Jaroslava Hlouška a \"Svatba na Sioně\" Josefa Kajetána Tyla. Z biografií lze jmenovat starší práce Františka Lupínka \"Jan Roháč z Dubé a hnutí husitské\" (1930) a publikaci \"Jan Roháč z Dubé\" Fr. Urbánka. Z moderních odborných textů se osobou táborského hejtmana zabývá článek historiků Petra Čorneje a Bohdana Zilynského \"Jan Roháč z Dubé a Praha (Konec Jana Roháče – pověst a skutečnost)\", otištěný ve dvacátém čísle \"Pražského sborníku historického\", z literatury faktu pak kapitola z knihy Miroslava Ivanova \"Podivuhodné příběhy\" (Podivuhodný příběh života a smrti urozeného pána Jana Roháče z Dubé, odjinud z Tehova a na Sioně).\n\nZ výtvarníků se ztvárnění postavy Jana Roháče věnovali malíři Mikoláš Aleš nebo Stanislav Hudeček. Jeho osudy se nechal motivovat také Alfons Mucha, jenž jej vyobrazil na nástěnné malbě v primátorském sálu Obecního domu jako symbol české \"nepoddajnosti\". Mezi sochaři se stal Jan Roháč inspirací pro Aloise Sopra, jehož skulptura byla původně vystavena u jižního průčelí Staroměstské radnice na místě, kde se 21. června 1621 uskutečnila poprava sedmadvaceti českých pánů. V roce 1966 však byla umístěna poblíž vchodu z Libocké ulice do obory Hvězda na Bílé hoře.\n\n\n\n"}
{"id": "88734", "url": "https://cs.wikipedia.org/wiki?curid=88734", "title": "Jan Roháč", "text": "Jan Roháč\n\nJan Roháč může být:\n\n\n"}
{"id": "88746", "url": "https://cs.wikipedia.org/wiki?curid=88746", "title": "Makarij Glucharev", "text": "Makarij Glucharev\n\nMakarij Glucharev (1792 - 1847) byl ruským pravoslavným archimandritou, misionářem Altaje a je pokládán za zakladatele ruského pravoslavného ekumenického hnutí.\n\nUdržoval přátelské styky s křesťany jiných tradic (např. s kvakery Grelletem a Allenem, kteří jej roku 1819 navštívili v Jekatěrinoslavi), k jeho nenaplněným snům patřila výstavba kostela v Moskvě, sestávajícího ze tří částí – pro pravoslavné, katolíky a luterány.\n\nRoku 1834 Makarij navrhl prostřednictvím metropolity Filareta synodu, aby byl pořízen překlad Bible do současné ruštiny. Filaret však Makariův návrh zatajil, aby jej ochránil před nepřízní jeho nadřízených, kteří pro jeho návrh neměli pochopení. Makarij sám roku 1837 přeložil do ruštiny knihu Jób a o dva roky později knihu Izajáš.\n\nS nepochopením církevní vrchnosti se setkal i jeho návrh z roku 1825 na vytvoření společenství diakonek, které by pomáhaly misionářům zejména péčí o nemocné a vyučováním. Fakticky však Makariovi v misijní činnosti takto vypomáhaly charitativní prací tři ženy, z toho jedna lékařka.\n\nRoku 2000 byl synodem ruských biskupů svatořečen. Někteří komentátoři však poukazovali na to, že kdyby byl Makarij naživu v době své kanonizace, patrně by byl synodem za své názory odsouzen.\n"}
{"id": "88756", "url": "https://cs.wikipedia.org/wiki?curid=88756", "title": "Seznam brazilských spisovatelů", "text": "Seznam brazilských spisovatelů\n\n\n\n\n\n\n\n\n\n"}
{"id": "88768", "url": "https://cs.wikipedia.org/wiki?curid=88768", "title": "Latin rock", "text": "Latin rock\n\nLatin rock, také latinský rock, je hudební styl, kde dochází k prolínání elementů rockové hudby a latinskoamerických rytmů či tónů. Z rockové hudby známé instrumenty jsou doplňovány různými instrumenty z oblasti perkusí, ale také doprovodem piána jak je známé ze stylů son cubano nebo merengue.\n\nLatinský rock jako hudební styl byl založen koncem 1969 hudebníkem Santanou s jeho skupinou, který ho proslavil na celém světě. Od konce 90. let 20. století se latinský rock opět dostává do popředí zájmu, k čemuž přispěli mimo jiné i interpreti jako Ricky Martin, který vnesl do tohoto stylu i popové elementy.\n"}
{"id": "88769", "url": "https://cs.wikipedia.org/wiki?curid=88769", "title": "Santana (hudební skupina)", "text": "Santana (hudební skupina)\n\nSantana, též známá jako Santana Blues Band, je svým složením velmi často pozměněná skupina, která od konce 60. let minulého století doprovázela Carlose Santanu a zasloužila se spolu s ním o rozšíření tak zvaného latinského rocku. Skupina je často nazývána jen \"Santana\" – obdobně jako i sám \"Carlos Santana\".\n\nSkupina byla založena roku 1966 v San Francisku a k první formaci přináleželi hudebníci Tom Frazier (kytara), Mike Carabello (percussion), Rod Harper (bicí), Gus Rodriguez (basová kytara) a Gregg Rolie (varhany a zpěv). V následujících letech bylo složení skupiny velice často měněno, v rozmezí let 1971 až 1972 došlo ke krátkodobému rozchodu se Santanou.\nV roce 1998 byla skupina uvedena do Rock and Roll Hall of Fame.\n\n\n"}
{"id": "88774", "url": "https://cs.wikipedia.org/wiki?curid=88774", "title": "Rekviem (Dvořák)", "text": "Rekviem (Dvořák)\n\nRekviem, smuteční mše pro sóla, sbor a orchestr b-moll, Op. 89 Antonína Dvořáka, je velká vokálně-instrumentální skladba, patřící (společně např. s Berliozovým či Verdiho Rekviem) k umělecky nejpřesvědčivějším a nejvýznamnějším skladbám tohoto typu celé hudební historie.\n\nAntonín Dvořák zkomponoval Rekviem na začátku vrcholného období své tvorby, v roce 1890. Skladba se neváže ke konkrétní osobě či události, ale je jedinou velkou reflexí obecně znepokojivých otázek lidského bytí, žalu a útěchy ve smrti, smyslu žití a umírání, stejně jako naděje. Dvořák byl hluboce věřícím člověkem, proto i toto geniální dílo je prodchnuto obdivuhodnou čistotou víry, duchovností, pokorou a nevšední autenticitou myšlenek. Všechny pocity, které v nás vyvolává vyvěrají z osobní Dvořákovy filozofie a jejich umělecká realizace je formálně i obsahově dokonalá.\n\nStavba skladby není zcela typická, dělí se na dva hlavní oddíly, z nichž každý je v rámci základních liturgických úseků mše dále dělen, první na osm, druhý pak na 5 jednotlivých částí, do kterých skladatel umísťuje prostřednictvím spojování či rozdělování celý zpívaný text mše. Navíc ještě vkládá mezi části „Sanctus“ a „Agnus Dei“ lyrickou větu „Pie Jesu“, vytvořenou na základě závěrečného textu sekvence „Dies irae“. Základní melodický motiv skladby, tvořený dvěma vzestupnými půltóny, mezi něž je vložena velmi teskně působící zmenšená tercie, celé dílo uvozuje a postupuje v mnoha variacích dál jako tzv. příznačný, čímž je prostupuje jako neodbytná a trvalá tísnivá eschatologická otázka. Není bez zajímavosti, že tento motiv inspiroval i další významné české skladatele natolik, že jej použili ve svých pracích. Jedná se o Josefa Suka, u nějž se objevuje ve smuteční symfonii Asrael a modernistu Bohuslava Martinů, u nějž ho nalezneme jako téma v autorově 3. symfonii.\n\nCelé dílo vyniká jak stavebně, tak dynamickou členitostí, kdy lyrické, bolestné a hluboce vnořené pasáže (např. „Lacrimosa“) se prolínají v naprosté symbióze s dramatickými částmi (např. „Dies irae“), plnými energie i osudovosti. Instrumentace a orchestrace díla jak v ose horizontální, tak vertikální je tradičně nejsilnější skladatelovou zbraní, její dokonalá propracovanost a invence je v celosvětovém kontextu zcela jedinečná. Dvořákovo Rekviem je vrcholným dílem klasicko-romantické syntézy.\n\nPremiéra díla se uskutečnila 9. října 1891 v britském Birminghamu, kde je autor sám dirigoval, u nás pak 25. dubna následujícího roku v Národním divadle v Praze. Největším úspěchem bylo pravděpodobně jeho vídeňské provedení v roce 1900, které se po předcházejících nepřátelských postojích rakouského posluchačstva stalo naprostým Dvořákovým triumfem.\n\nDílo v provedení České filharmonie a Pražského filharmonického sboru provázelo státní pohřeb Václava Havla v prosinci 2011.\n\n\n\n"}
{"id": "88775", "url": "https://cs.wikipedia.org/wiki?curid=88775", "title": "Železná Ruda", "text": "Železná Ruda\n\nŽelezná Ruda (německy \"Markt Eisenstein\") je město v Plzeňském kraji na česko-německé hranici. Žije zde obyvatel. Město se nachází na hranici Národního parku Šumava a je to jedno z šumavských sportovních a turistických středisek cestovního ruchu.\n\nNachází se v těsném sousedství (přibližně 2,5 km) Bavorské Železné Rudy (německy \"Bayerisch Eisenstein\"). Svoje jméno Železná Ruda získala díky těžbě stejnojmenné suroviny v první polovině 16. století, díky které také byla založena na mnohem starší cestě přes Šumavu z Čech do Bavorska. V 17. století se ovšem průmysl města přeorientoval na sklářství. Německý název města pochází ze středověkého statutu obce, která byla městysem a měla tzv. právo trhu, proto tedy \"Markt\" v názvu.\n\n\nV okolí se nachází např. Černé jezero a Čertovo jezero a hora Špičák. U hřbitova na jižním okraji města je chráněné stromořadí Alej u hřbitova.\n\nBarokní kostel Panny Marie Pomocné z Hvězdy (s dvojitou kopulí), kaplička sv. Barbory, Křížová cesta s kaplí Svaté Anny atd. Místní muzeum sídlí v bývalém rodinném domě významné rodiny sklářů Abelů a disponuje celoroční výstavou vztahující se k historii města, která byla úzce spjata se sklářstvím.\n\nŠpičácký tunel byl do roku 2007 nejdelším železničním tunelem (1747 m) v Česku. Skrze vlakové nádraží v Alžbětíně prochází státní hranice.\n\nPřímo v centru města se nachází bývalý lovecký zámeček postavený v roce 1690, původně jako letní sídlo hrabat Nothaftů. V této budově s číslem popisným 1 se v roce 1892 narodil významný český vědec, pedagog a spisovatel prof. dr. Julius Miloš Komárek. V současné době se jedná o nejstarší zachovalou budovu v Železné Rudě a nachází se zde muzeum historických motocyklů s celou řadou unikátních motocyklů a expozice loutek.\n\nŽelezná Ruda je největším lyžařským střediskem Šumavy a Plzeňského kraje a také důležitým centrem zimní i letní turistiky. Na ekonomice města se významně podílí hotelové, restaurační a rekreační služby.\n\nV nadmořské výšce 865 až 1202 m n. m. na jihovýchodním svahu Špičáku se nachází lyžařský areál s 9 sjezdařskými tratěmi různé obtížnosti. Další sjezdovky se nacházejí na sousedním Pancíři (1214 m), kam vede sedačková lanová dráha Špičák – Pancíř.\n\nŽeleznorudsko rovněž nabízí desítky kilometrů rolbou upravovaných běžkařských tratí.\n\n\n\n"}
{"id": "88776", "url": "https://cs.wikipedia.org/wiki?curid=88776", "title": "Spermie", "text": "Spermie\n\nSpermie je samčí pohlavní buňka (samčí gameta). Jedná se o vysoce specializovanou buňku, která slouží k vyhledání a oplodnění vajíčka. Množství spermií spolu s dalšími látkami tvoří tekutinu zvanou sperma.\n\nKromě oplození musí spermie zvládnout:\n\nSpermatogeneze je vývoj spermie. Spermie vznikají v semenotvorných kanálcích varlete za podpory Sertoliho buněk, které tvoří stěny semenotvorných kanálků. Spermie nevznikají v celém varleti naráz, spíše v určitých vlnách podél semenotvorných kanálků (tzn. v různých částech semen. kanálku probíhají jiné části spermatogeneze). Celý proces spermatogeneze u člověka trvá přibližně 72 dní (± 2 dny), dalších cca 12 dní dochází ke zrání (maturaci) v nadvarleti.\n\nSpermatocytogenezí se označuje tvorba haploidních buněk – spermatid. Původní diploidní buňka se označuje jako spermatogonie A lokalizovaná u bazální membrány semenotvorného kanálku (dál od dutiny v semen. kanálku). Ta se mitoticky dělí, přičemž jedna z dceřiných buněk může ztratit kontakt s membránou a přemění se na spermatogonii typu B a posléze na primární spermatocyt. Ten podstupuje meiosu za vzniku čtyř haploidních spermatid. V průběhu dělení a zrání postupně buňky cestují napříč stěnou semenotvorného kanálku.\n\nPostupné úpravy haploidní spermatidy na morfologicky (tvarově) zralou spermii\n\nSpermie po dokončení spermiogeneze je sice morfologicky zralá (tzn. vypadá jako spermie), nicméně není schopná rozpoznat, navázat a oplodnit vajíčko. Tyto schopnosti získává až v dalších maturačních procesech.\n\nPo dokončení spermiogeneze se spermie dostává do nadvarlete (\"epididymis\"), kde je při průchodu dále modifikována. Změny jsou patrné hlavně ve složení a struktuře cytoplasmatické membrány, která je obohacena o cholesterol a některé proteiny. Upravuje se také tvar a obsah akrozomu. Nakonec jsou spermie skladovány v koncové části nadvarlete (ocasu,\" cauda epididymis\") do doby, než jsou ejakulovány.\n\nBěhem ejakulace dochází k promíchání epididymálních (nadvarletních) spermií se sekrety přídavných pohlavních žláz (semenných váčků, prostaty, Cowperovy (neboli bulbourethrální žlázy). Některé proteiny těchto sekretů se také navážou na membránu spermii a přechodně zamezí schopnosti rozpoznat vajíčko. Místo toho prodlužují jejich životnost a udělují jim schopnost vázat se na epitel oviduktu za tvorby oviduktálního reservoáru.\n\nPo určité době, po kterou jsou spermie v samičím pohlavním traktu, dochází k poslednímu maturačnímu kroku – kapacitaci. Spermie postupně získává schopnost velmi efektivně najít a rozpoznat vajíčko (pomocí termotaxe a chemotaxe), navázat se na něj (resp. na jeho glykoproteinový obal zonu pellucidu) a podstoupit akrosomovou reakci.\n\nPři sexuálním aktu závisí délka života spermie na tom, zda dojde k průniku do vagíny:\n\nV hlavičce spermie se nachází dědičná informace. U zdravého dospělého muže je v jednom mililitru semenné tekutiny přibližně 50–100 milionů spermií. Spermie přitom představují jen 5-15 objemových procent ejakulátu, zbytek je tvořen tekutinou produkovanou v prostatě, semenných váčcích a Cowperových žlázkách. Průměrný objem semenné tekutiny v jednom ejakulátu je přibližně 3 ml a tak je jich při ejakulaci uvolněno asi 200 milionů. Z nich se k vajíčku dostane asi 200.\n\nDlouhou dobu se předpokládalo, že spermie je proteosynteticky neaktivní (není schopná syntézy proteinů), protože má vysoce kondenzovanou DNA, což znemožňuje transkripci. Bylo zjištěno, že spermie si s sebou nese mRNA, kterou je pak v průběhu pobytu v samičím reprodukčním traktu (např. během kapacitace) schopna překládat a doplňovat tak své proteiny. Syntéza ovšem neprobíhá na normálních cytoplazmatických ribosomech, ale na ribozomech pocházejících z mitochondrie (ribosomy prokaryotického typu).\n\nV roce 1677 pozoroval spermie u psa a králíka nizozemský mikrobilolog Antoni van Leeuwenhoek, poté co ho na ně upozornil leydenský student Jan Ham (1650 - 1723) Dále je v roce 1841 popsal švýcarský anatom Albert von Kölliker ve své práci Untersuchungen über die Bedeutung der Samenfänden.\n\n"}
{"id": "88778", "url": "https://cs.wikipedia.org/wiki?curid=88778", "title": "Saz", "text": "Saz\n\nSaz (z Perštiny ساز, dosl. sada) je drnkací strunný nástroj (chordofon) tradiční nástroj turecké, kurdské, ázerbájdžánské a perské lidové hudby. Důležitým faktem je, že saz a jemu podobné nástroje daly základ pro vytvoření indického sitáru.\n\nSaz je syntézou starých nástrojů střední Asie a preturkické Anatolie, jakým byl komuz (někdy kopuz). Ten se od sazu zásadně lišil tím, že měl místo dřevěné rezonanční desky potah z kůže, pouze dvě až tři struny zhotovené ze zvířecího střívka případně koňských žíní a výrazně kratší krk. Hrálo se téměř výhradně prsty. Za mezičlánky mezi komuzem a sazem lze považovat kolča komuz sestavený v 15. století v Anatolii, který již používal kovové struny a měl delší krk a na něj navazující çöğür, sestavený poprvé ve městě Kütahya u něhož byl kožený potah těla nahrazen dřevěnou rezonanční deskou, byl prodloužen krk a přidány pražce. Krom toho měl ale oproti dnešnímu sazu celkem dvanáct strun, po třech strunách ve čtyřech sborech. Příbuzné nástroje se dnes používají v Íránu (Persii), například setar (se = 3, tar = strunný nástroj) nebo tanbur nebo Řecku (buzuki). Také v turkických zemích střední Asie se hraje na podobné nástroje. V Uzbekistánu je to dótar, v Kazachstánu dombre. Podobné nástroje se dají najít až po Mongolsko.\n\nSaz má tělo loutny a dlouhý krk. Je opatřený pěti až osmi (profesionální nástroje) kovovými strunami (nejčastěji však šesti nebo sedmi). Z hlediska akustického patří saz mezi nástroje s doznívajícím tónem. Saz není na rozdíl např. od kytary akordický, ale drónový nástroj. Hraje totiž stálý akord, ke kterému se přidává melodie, hraná na spodním případně prostředním sboru strun. Bývá zhotovován z různých druhů dřeva v rozličných barvách a zdoben intarzemi tradičních ornamentálních motivů.\n\nRezonanční deska (\"kežis\") je celistvá, bez otvoru (otvor jen vzácně u nejmenších džura sazů). Přejímá kobylkou chvění strun a zesiluje jejich zvuk, kterému dává zabarvení, sílu a určuje délku tónu. Rovněž je využívána pro úhozy rukou při hře. Vrchní deska musí být zhotovena z kvalitního dřeva hustých, pravidelných a rovných let, nejčastěji borovicového, smrkového nebo modřínového.\n\nTělo (\"tekne\") nástroje je buď dlabané, nebo u kvalitnějších nástrojů plátované, tzn. slepované z pásků zvaných \"ollim\". Tradičně se vyrábí z ořechového, morušového, borovicového, bukového dřeva mořeného do různých barev nebo pouze zalakovaného. V zadní části korpusu, pod uchycením strun, je ozvučný otvor. Tento otvor mívá někdy přídavnou klapku s možností uzavírání.\n\nKrk (\"sap\"), který je u kvalitních nástrojů z jednoho kusu bukového, jalovcového nebo jasanového dřeva je opatřen posuvnými pražci zvanými \"perde\", tvořenými silonovým vláknem nebo vzácněji hedvábím. Nástroj se tak dá přiladit podle potřeb hudebníka. I u velmi kvalitního sazu je někdy potřebné posunout vázané pražce do správné polohy. Na standardním sazu je 23 (vzácně 46-52) pražců (\"perde\"), na krátkokrkém kisa sap sazu 19 (vzácně 38-44) pražců. Někdy jsou přidány i pražce v podobě tenkých tyčinek ze dřeva či kovu na rezonanční desku čímž se variabilita jejich počtu ještě zvyšuje.\n\nLadicí kolíčky (\"burgu\", doslova šroub) jsou kónické a poloha při napínání drží třením a pákou způsobenou tahem struny, stejně jak tomu bývá u jiných tradičních strunných nástrojů. Někdy se navíc křídují.\n\nKobylka (\"alt ešik, kepri\") je položena na vrchní desce a drží jen tlakem strun. Dřevo, ze kterého je zhotovena má vliv na kvalitu zvuku. Někdy je třeba s kobylkou kousek posunout nahoru nebo dolů namísto přesouvání všech pražců pro doladění.\n\nNejjednodušší je ADA, AEA. Turci většinou saz ladí GDA. Při ladění používají palec levé ruky. FisDA ladění je „durové“ ladění, tedy do akordu Ddur. Je vhodné pro tóninu Ddur, ale velmi vhodné i pro tóninu Hidžaz, tedy „D tóninu paralelní k Gmoll harmonické mollové tónině. FDA mollové ladění se dá využít pro mollové tóniny a pro frygickou tóninu. Tóniny se nazývají düzen:\n\nHráč při hře sedí často na zemi nebo na židli. Struny jsou rozechvívány drnkáním prsty (technika zvaná Şelpe či Şerpe), nebo plektrem (\"tezene\"), tradičně vyráběným z třešňové kůry, dnes ponejvíce z plastu. Hmatník umožňuje získávat další tóny zkracováním chvějné délky struny přitlačením struny na pražec. Díky posuvným pražcům umožňuje saz hru čtvrttónů a dalších mikrotonálních intervalů. Krom sazů s pražci se navíc vyrábí i sazy bezpražcové, zvané perdéšiz saz, které jsou náročnější co do zvládnutí hry. Celistvá rezonanční deska je také využívána pro rytmické úhozy rukou.\n\nseřazeno podle vzrůstající velikosti a klesající frekvence nástroje\n\nAshig Alasgar,\nParisa Arsalani,\nHasan Genc,\nNeşet Ertaş,\nOrhan Gencebay,\nHasret Gültekin,\nAhmet Koç,\nErol Parlak,\nArif Sağ,\nKarl Sanders,\nNevzat Eser\n\n"}
{"id": "88790", "url": "https://cs.wikipedia.org/wiki?curid=88790", "title": "Into Glory Ride", "text": "Into Glory Ride\n\nInto Glory Ride je druhé studiové album americké heavymetalové skupiny Manowar vydané v roce 1983. Donnie Hamzika vystřídal za bicími Scott Columbus. Hudebně i zvukově má deska blízko ke svému předchůdci Battle Hymns, celkově je však tvrdší, skladby mají větší epický rozměr a delší stopáž; při 7 skladbách je Into Glory Ride o více jak 9 minut delší než debutní album, které mělo o skladbu více.\n\nAlbum otevírá rychlá skladba \"Warlord\" s mírně erotickým intrem a textem oslavujícím motorkářskou kulturu. Nechybí ani tradiční koncertní hymna tentokrát v podobě skladby \"Gloves of Metal\" glorifikující skupinu a její fanoušky. Ostatní skladby jsou inspirovány především nordickou mytologií (\"Secret of Steel\", \"Gates of Valhalla\"), fantasy (\"March for Revenge\") nebo křesťanským náboženstvím ve skladbě \"Revelation\".\n\nDůraz na mytologii a fantasy dokládá i obal desky, kde jsou členové vyobrazeni v kožených a kožešinových kostýmech s meči v rukou. Své přesvědčení demonstrovali Manowar také tím, že nahrávací smlouvu podepsali vlastní krví.\n\n\nAutor všech skladeb Joey DeMaio. \"Secret of Steel\" a \"Gloves of Metal\" Joey DeMaio a Ross The Boss.\n\n"}
{"id": "88791", "url": "https://cs.wikipedia.org/wiki?curid=88791", "title": "František Krejčí", "text": "František Krejčí\n\nFrantišek Krejčí (21. srpna 1858 Hostinné – 24. května 1934 Praha) byl český psycholog, filozof a politik; meziválečný poslanec Revolučního národního shromáždění za Československou stranu socialistickou, později senátor Národního shromáždění ČSR.\n\nVystudoval klasickou filologii, estetiku, filozofii a psychologii na Univerzitě Karlově. Pak učil na středních školách (v Mladé Boleslavi, Novém Bydžově a Praze), od roku 1905 byl mimořádným a od roku 1912 řádným profesorem na Filozofické fakultě Univerzity Karlovy (roku 1898 se zde habilitoval). Podílel se na založení časopisu \"Česká mysl\" a v letech 1900–1931 jej redigoval. Počátkem 20. století měl blízko k hnutí realistů. Je jedním z mála českých pozitivistických filozofů. Je považován za zakladatele moderní české psychologie. Angažoval se v hnutí Volná myšlenka. Během první světové války spolupracoval s domácím protirakouským odbojem (Maffie). V roce 1918 se podílel na vzniku České (později Československé) strany socialistické.\n\nPřed první světovou válkou byl členem realistické strany (Česká strana lidová). V letech 1918-1920 zasedal v Revolučním národním shromáždění za Československou stranu socialistickou. V parlamentních volbách v roce 1920 získal senátorské křeslo v Národním shromáždění. Post zastával do roku 1925.\n\nPodílel se na formulování programu národních socialistů. V letech 1918-1920 redigoval list \"Budoucno\", ve kterém se obecněji zamýšlel nad programovým směřováním českého socialismu.\n\nS manželkou Johannou, rozenou Šťastnou (1864-1905) měl syna Františka (1904-1968) a dcery Amalii (1889-??) a Johannu (1890-??). Dcera Johanna se provdala za malíře Emila Fillu.\nSynovcem Františka Krejčího byl historik a bohemista Karel Krejčí.\n\nZemřel v květnu 1934 ve své vile na Ořechovce.\n\n\n"}
{"id": "88792", "url": "https://cs.wikipedia.org/wiki?curid=88792", "title": "Klečoviště na Smrku", "text": "Klečoviště na Smrku\n\nPřírodní památka Klečoviště na Smrku je jedním ze dvou výskytů borovice kleče na suťovém podkladě v Jizerských horách západně od vrcholku kopce Smrk. Roste zde také brusnice borůvka a žije zde několik zajímavých druhů brouků – například střevlíček \"Trechus amplicollis\" a drabčíci \"Coryphium angusticolle\", \"Stenus glacialis\" a \"Leptusa sudetica\". Lokalita je obtížně přístupná, ač se nachází jen asi 100 m od Věžní stezky a její odbočky k modře značené trase do Nového Města pod Smrkem, nevede k ní žádná pěšina a okolí je silně zarostlé smrčím a borůvčím.\n\n"}
{"id": "88796", "url": "https://cs.wikipedia.org/wiki?curid=88796", "title": "Emanuel Rádl", "text": "Emanuel Rádl\n\nEmanuel Rádl (21. prosince 1873 Pyšely – 12. května 1942 Praha) byl významný český biolog a polemicky originální vitalistický filosof, angažovaný zastánce Masarykova kritického realismu a odpůrce pozitivismu.\n\nNarodil se v početné rodině malého obchodníka, navštěvoval gymnázium v Benešově a v Domažlicích a na matčino přání vstoupil do noviciátu v augustiniánském řádu, kde ale pobyl jen dva roky (kláštery v Domažlicích, Vrchlabí a Praze). Brzy jej však opustil s tím, že poněkud zanevřel na katolickou církev, později přestoupil k protestantismu a stal se jedním z jeho čelných teoretiků. Na (české) Karlově univerzitě studoval biologii a zde také roku 1898 promoval. Pracoval pak jako asistent Ústavu zoologie Filosofické fakulty UK, byl středoškolským profesorem v Plzni, v Pardubicích a od roku 1902 v Praze na gymnáziu v Ječné (1902-19). Roku 1904 se stal docentem zoologie a dějin biologických věd, od roku 1919 řádným profesorem přírodní filosofie. V roce 1922 podnikl cestu kolem světa a z těchto dojmů vznikla kniha \"Západ a Východ\". Roku 1934 předsedal 8. mezinárodnímu filosofickému kongresu v Praze, ale už roku 1935 ho těžká nemoc prakticky vyřadila z veřejného života. Zemřel v úplné domácí izolaci a pod tlakem válečné situace, jíž se statečně vzepřel v \"Útěše z filosofie\".\n\nV první fázi svého života se zabýval celou řadou přírodovědných oborů, od mineralogie až po etologii, zejména vývojem nervové soustavy a zraku. Jeho práce o fototropismu zakládají vědeckou etologii u nás. Mezinárodně jej proslavily jeho \"Dějiny biologických teorií\", ovlivněné Hansem Drieschem, které vyšly původně německy (1905–1913 a znovu 1970), dále anglicky (1930 a 1988) a španělsky (1931); úplné české vydání vyšlo až roku 2006. Už počátkem 20. století se však jeho zájem začal obracet k filosofii, k veřejným záležitostem a k náboženství. Za první světové války přestoupil k protestantismu a pod vlivem Masaryka se začal věnovat veřejným otázkám.\n\nSvými radikálními názory na vědeckou poctivost, sociální spravedlnost, lidskou svobodu a národnostní otázku stál často v opozici k většinovému mínění a i na univerzitě žil ve značném napětí s některými svými kolegy. V \"Romantické vědě\" kritizoval soudobé vědecké myšlení, zejména německou přírodní filosofii, a vytýkal jí, že se vyhýbá zaujímání osobních postojů a vůbec otázkám pravdy a mravnosti. V knize \"Válka Čechů s Němci\" kritizoval moderní nacionalismus, a to jak český, tak německý, i národnostní politiku ČSR vůči německé menšině. Proti představě „národního státu“ stavěl představu politického národa, který spojuje ústava a zákony; zároveň byl mezi prvními, kdo si všimli nebezpečí „německé revoluce“ a nacismu. V dvousvazkových \"Dějinách filosofie\" se osobně vyrovnává s celou západní filosofickou tradicí. V drobné knížce \"Hrdina moderní doby\" vyzdvihuje význam T. G. Masaryka jako filozofa a člověka, jako čestného moderního rytíře. Jeho poslední a nejznámější kniha, \"Útěcha z filosofie\", kterou psal už v těžké nemoci a v reaktivní depresi z politického vývoje, v obavách o budoucnost evropského lidstva, je velkým vyznáním věrnosti trvalým hodnotám pravdy a dobra. Do bohaté diskuse k \"Útěše\" vstoupil zejména Jan Patočka, který se Rádlovi věnoval už před válkou, a J. L. Hromádka, který Rádla označil za „Dona Quijote české filosofie“.\n\nPo vzniku Československa v roce 1918 cítil velkou odpovědnost za další vývoj demokratického státu a jako vědec a filosof ji projevoval zejména kritickou veřejnou činností. Po ideovém rozchodu se Zdeňkem Nejedlým dlouhodobě spolupracoval hlavně s evangelickým teologem J. L. Hromádkou, s nímž společně pracoval v Akademické YMCA a v Křesťanské revui. Vedl řadu polemik a v diskusi o „smyslu českých dějin“ vystoupil s kritikou pozitivistického pojetí historie. Přednášel a publikoval desítky brožur a článků na aktuální společenská témata sociální a národnostní spravedlnosti, pojetí demokracie, proti rasovým teoriím a antisemitismu a na obranu západního pojetí lidské svobody.\n\n\n"}
{"id": "88798", "url": "https://cs.wikipedia.org/wiki?curid=88798", "title": "Augustin Smetana", "text": "Augustin Smetana\n\nAugustin Smetana (15. červen 1814, Praha-Staré Město – 30. ledna 1851, Praha) byl český hegelovský filozof a exkomunikovaný kněz (byl členem řádu křížovníků s červenou hvězdou). Zprostředkoval českým zájemcům německou idealistickou filozofii. Aktivně se účastnil revoluce v roce 1848. Krátkou dobu působil jako redaktor listu \"Union\" a jako vychovatel. Svá díla psal německy, do češtiny byla přeložena později.\n\n\n"}
{"id": "88810", "url": "https://cs.wikipedia.org/wiki?curid=88810", "title": "Silicon Valley", "text": "Silicon Valley\n\nSilicon Valley (česky \"Křemíkové údolí\") je přezdívka nejjižnější části aglomerace San Francisco Bay Area v Severní Kalifornii ve Spojených státech amerických. Rozkládá se v údolí Santa Clara, které na severu hraničí se Sanfranciským zálivem. Název pochází z roku 1971, kdy v americkém časopise Electronic News začala vycházet týdenní rubrika „Silicon Valley USA“ od Dona Hoeflera o velké koncentraci společností zabývajících se křemíkovými mikročipy a počítači. Tyto společnosti postupně vytlačily ovocné sady, které daly této oblasti její původní jméno – Údolí potěchy srdce.\n\nSamotné Silicon Valley se skládá z více měst. Za centrum je považováno San José s téměř dvěma miliony obyvatel.\n\nSanfranciské pobřeží bylo dlouhou dobu využíváno americkým námořnictvem, které zde provádělo výzkumy. Mnoho firem zabývajících se vývojem technologií se usadilo v oblasti, aby pracovaly pro námořnictvo. Poté co „mariňáci“ opustili tuto oblast, část jejich vybavení převzalo NASA a zaměřilo se na letecký výzkum. Většina firem v oblasti zůstala a přibývaly nové.\n\nDnes je Silicon Valley světovým centrem počítačového a technologického průmyslu. Pozemky na nejlukrativnějších místech stojí tolik co na newyorském Manhattanu.\n\n"}
{"id": "88811", "url": "https://cs.wikipedia.org/wiki?curid=88811", "title": "Antiutopie", "text": "Antiutopie\n\nAntiutopie (též dystopie či kakotopie) je opak utopie, myšlenka fiktivní společnosti, která se vyvinula špatným směrem, má zásadní nedostatky (totalitní forma vlády, omezování osobní svobody) vzniklé přehnáním jednoho nebo více ideologických principů. Občané antiutopického světa jsou obvykle neskrývaně utlačováni politickým systémem.\n\nS různými typy utopických a antiutopických společností se lze setkat v science fiction a dalších literárních dílech i dalších žánrech umění. Modelovou antiutopii lze také použít jako argumentační prostředek v politické diskusi.\n\nJako antiutopii lze označit také literární žánr, který se zabývá fiktivní společností takovéhoto druhu. Za první antiutopie považuje Patrik Ouředník některé Aristofanovy hry (\"Ptáci\", \"Ženský sněm\"), z latinské oblasti pak Lúkiánovy \"Pravdivé příběhy\".\n\nV české literatuře psal antiutopie např. Karel Čapek (román \"Válka s Mloky\", kde se mloci vzbouří proti lidstvu a zlikvidují všechny pevniny, či hra \"R.U.R.\", ve které lidstvo vyhladí roboti). Neklidná poválečná a padesátá léta se v antiutopii reflektují např. v knize Eduarda Petišky, \"Cesta do země Lidivoni\", ve které trosečník ztroskotá na pustém ostrově, kde král vydává rozporuplné příkazy ovlivňující všechny oblasti kultury. Ve světové literatuře je typickým příkladem literární antiutopie román \"1984\" George Orwella.\n\n\n\n\n\n\n"}
{"id": "88812", "url": "https://cs.wikipedia.org/wiki?curid=88812", "title": "České Libchavy", "text": "České Libchavy\n\nČeské Libchavy () jsou obec v okrese Ústí nad Orlicí, v Pardubickém kraji.\nTáhnou se v údolí podél Libchavského potoka k hranicím s Libchavami, a proto se nacházejí na úplném severu konurbace Třebová - Ústí. Žije zde obyvatel.\n\nPrvní písemná zmínka o obci pochází z roku 1360.\n\n\n\n"}
{"id": "88813", "url": "https://cs.wikipedia.org/wiki?curid=88813", "title": "Zážitková pedagogika", "text": "Zážitková pedagogika\n\nZážitková pedagogika (také zážitkové vzdělávání nebo vzdělávání prožitkem) je přístup ke vzdělání založený na vyšší schopnosti lidské paměti vstřebávat informace jejichž vnímání je provázeno intenzivní emocí. Jde o učení z důsledků vlastního jednání, hledání netradičních řešení a společné překonávání úkolů a výzev. Předností zážitkového vzdělávání je rozvíjení tvůrčích postupů, aktivní jednání, lepší vytváření neformálních vztahů a především intenzivní učení z prožitků namísto pouhého shromažďování informací. Zážitková pedagogika pracuje s prožitkem jako prostředkem k ovlivňování klienta. Směr tohoto ovlivňování je určen pedagogickým cílem. Práce zážitkového pedagoga spočívá v záměrném vytváření situací, v nichž předpokládá intenzivní prožívání, a následné pedagogické práci s těmito prožitky (zpětnou vazbou).\n\nZážitkové vzdělávání může být stejně účinné u malých školáků, vysokoškolských studentů i při vzdělávání dospělých (andragogika). Metoda se obecně nejvíce používá u různých druhů programů, které mají za cíl rozvíjení znalostí, dovedností a osobních dispozic z přímé zkušenosti. Teambuilding, outdoor training nebo workshop je jen několik příkladů zážitkových kurzů. „Probíraná látka“ je účastníkům takových kurzů dávkována po částech, přesto však v každém okamžiku v absolutním kontextu. Účastníci si sami ze zážitku vybírají pro ně důležité zkušenosti. Důležitým předpokladem přenosu do praxe je proces reflexe získaných prožitků a zkušeností. Významnou organizací zabývající se v České republice a v bývalém Československu zážitkovou pedagogikou je Prázdninová škola Lipnice.\n\nKořeny světové zážitkové pedagogiky leží v původně vojensky-výcvikových kurzech organizace Outward Bound a v pedagogické filosofii jejího zakladatele Kurta Hahna. Základními mechanismy ovlivňování chování edukanta jsou učení zážitkem a rozšiřování komfortní zóny. Myšlenkovým otcem zážitkového vzdělávání byl ovšem John Dewey (1859–1952), který kritizoval klasické „biflování“ poznatků a zdůrazňoval nutnost zapojení osobních prožitků a vlastních zkušeností. Na jeho myšlenky navázal na začátku sedmdesátých let minulého století David Kolb, podle jehož výzkumů plných 80 % našeho poznání pramení z vlastních zážitků, které si následným racionálním zpracováním přetavíme do podoby obecného poznatku, kterým se pak řídíme.\n\nMožností chápání zážitkového vzdělávání je vícero.\nMůže jít o výchova konfrontující účastníky se silnými prožitky v aktivitách, které v sobě obsahují určitý stupeň rizika a dobrodružství, o motivaci mladých lidí k sebevýchově pomocí nevšedních zážitků nebo o návod na aktivní trávení volného času a překonávání jednotvárnosti všedních dnů. Lze v ní hledat překonávání hranic možností účastníků po stránce tělesné i duševní, sebepoznávání, rozšiřování horizontů, pomoc při hledání místa ve světě či prostor pro sociální učení, získávání důvěry v sebe i v ostatní lidi. Je to jedinečná možnost získávání společných prožitků ve skupině.\n\nZážitková pedagogika je účinná především ve formaci afektivní (emocionální) a konativní (výkonové) stránky osobnosti. Implementace ryze kognitivních prvků (poznání, vzdělávání v užším smyslu) je obtížná, nicméně myslitelná.\n\nPoznatky vyvozené ze zážitků mají navíc výhodu v tom, že jsou dlouhodobě zapamatovatelné a snadno vybavitelné. To dokládá \"Dalova pyramida učení\", podle níž si lidé pamatují:\n\nPoznatky tohoto druhu se zasloužily o vznik zážitkové pedagogiky. Její principy nejlépe vyniknou v porovnání s klasickým pojetím vzdělávání. V klasickém přístupu je učitel nebo lektor expertem a předává své vědomosti účastníkům vzdělávání. Úlohou studenta je, aby poznatek pochopil, přijal, zapamatoval si ho a promítl ho do svého jednání. V procesu učení je primární aktivita lektora, zatímco účastník vzdělávání jen více či méně pasivně přijímá poznatky.\n\nOproti tomu je zážitkové vzdělávání založeno na aktivitě účastníka kurzu, aktivní role lektora a účastníka se střídá a prolíná. Při vlastním zážitku lektor ustupuje do role pozorovatele. Účastník přejímá osobní odpovědnost za výsledky učení, mezi lektorem a účastníkem vzniká vyvážená spolupráce. Stěžejními kroky v aplikaci zážitkové pedagogiky jsou tedy zejména exponovat edukanta dostatečně silnému zážitku a ve zpětnovazebné fázi mu umožnit pochopení a uchopení, generalizaci pro další využití v reálných situacích.\n\nSe zážitkovým vzděláváním souvisí pojem \"zážitkové učení\", které se zaměřuje na učící proces jednotlivce (na rozdíl od zážitkového vzdělávání, které popisuje interaktivní proces mezi učitelem a žákem). Učení zážitkem je založeno na aplikaci cyklů učení zážitkem – posloupností jednotlivých kroků, z nichž první je obvykle akce, zážitek, prožitek. Podle \"Kolbova modelu\" probíhá učení zážitkem ve čtyřech důležitých krocích:\n\nDůležitou součástí zážitkového vzdělávání je \"zpětná vazba\", která cíleně využívá principů zkušenostního učení v návaznosti na prožité aktivity. Lektor jako facilitátor vytváří prostor pro sdílení pocitů a otevřenou diskusi, která směřuje ke skutečnému pochopení příčin a následků problémových situací, a využívá takové teoretické nástroje, které tento proces vedou k žádoucímu cíli.\n\n\"Rozšiřování komfortní zóny\" je mechanismus učení předpokládající u každého jedince balík zkušeností, umožňujících mu snadnou orientaci a správné řešení určitého kvanta situací a problémů. Naopak situace za touto „zónou pohodlí“ jsou mu nepříjemné, ohrožují jej. Pokud se jedinec dostane v simulované situaci do zdánlivého (subjektivního) nebezpečí, nepohody, kterou ovšem zvládne (neboť je tak vystavěna), rozšíří se jeho komfortní zóna o tuto zkušenost. V běžném životě pak v obdobné nebo strukturou podobné situaci nepociťuje nepříjemnost a obavy. Jde o jakýsi model „naočkování“.\n\nCelosvětově rozšířenou formou zážitkového učení jsou science centra, kde je kladen důraz na interaktivní předvádění různých vědeckých faktů. Obchodní názvy obsahují např. \"science center\", \"science centrum\", \"zážitkový science park\" atp.\n\nFilosofie a principy zážitkového vzdělávání je využívána v mnoha učebních technikách. V programech založených na zážitkovém vzdělávání jsou nejprve účastníci postaveni před úkol, který zdánlivě nesouvisí s pracovní činností. Při řešení předloženého úkolu se však často projeví obdobné chování nebo stereotypní postupy jako při pracovní činnosti, které mohou účastníci při zpětné vazbě odhalit a dále s ním pracovat. Aktivity umožňují účastníkům vystoupit ze své komfortní zóny (fyzicky, emocionálně, intelektuálně, duševně) a dosáhnout tak netušených výsledků.\n\nObvyklým formátem zážitkového kurzu je facilitovaný workshop. Je to formát vzdělávací aktivity, při které facilitátor vede program tak, aby prostřednictvím různých technik (brainstorming, priorizace, mentální mapy, cizí oči aj.) účastníci pomocí vlastních zkušeností a znalostí došli k výstupu, který je pro ně užitečný a využitelný v jejich další práci, praxi. Tato interaktivní forma je velmi vhodnou formou pro další vzdělávání, prohlubování znalostí a vzájemné sdílení zkušeností. \"Facilitace\" znamená usnadňování komunikace ve skupině. Facilitátor celé jednání řídí po stránce procesní a dává tím účastníkům možnost plně se soustředit na věcnou stránku problému - na jeho řešení.\n\n\"Teambuilding\": Programy zaměřené na cílené, promyšlené a strukturované budování a rozvíjení pracovních týmů a jejich tvůrčího a výkonového potenciálu.\n\n\"Outdoor management training, outdoor training, training\": Trénink manažerských dovedností. Prostřednictvím outdoorových (zážitkových) programů lze procvičovat a rozvíjet řadu dovedností, které jsou důležité pro kvalitní manažerskou práci. Tyto dovednosti jsou někdy označovány jako \"Klíčové kompetence\". Patří mezi ně například schopnost komunikovat, kooperovat, řešit problémy, přijmout zodpovědnost atd. Tyto programy jsou většinou určeny menším skupinkám manažerů na různých stupních hierarchie firem. Mívají jasně definované vzdělávací cíle, kterých je dosahováno prostřednictvím modelových situací v podobě týmových úkolů a následných zpětných vazeb a reflexí.\n\nNa jedné straně je tým lektorů a na straně druhé skupina studentů / klientů. Týmová spolupráce lektorů vede k vyšším výkonům, než když jedinec trénuje sám. Umožňuje využít v tréninku i náročnější hry, programy a prostředky, které jsou v běžné výuce a životě nerealizovatelné. Menší skupiny studentů umožňují větší interakci a vzájemnou zpětnou vazbu.\n\nÚčastníci jsou stavěni před jasně definované problémové úkoly. Sami pak organizují svou práci a vytvářejí situační týmy, v nichž se scházejí jedinci různých věkových skupin. Skupina sama vytváří své vlastní struktury a způsoby sociálního jednání. Tím dochází k prolomení generačních bariér, rozvoji tolerance, zaujmutí možné role, větší sociální účinnosti a individuální stimulaci. Oproti tradiční výuce, zaměřené na prezentaci znalostí a dovedností se zaměřuje na akci, která nastala, a pomocí reflexe této události se hledá zlepšení, osvojují nové pohledy na věc, přičemž se využívá práce se skupinovými technikami.\n\nV kontrastu s nezúčastněným přijímáním informací od přednášejícího, jsou účastníci vedeni k aktivnímu jednání a nasazení s nemožností úniku či postoje neúčastnění. Děje se tak pomocí vymezených úkolů a zadání ze strany lektorů. Tím se klienti dostávají do situací, příběhů a dějů, v nichž jsou nuceni jednat. Ve vlastním jednání a jeho zpětném uvědomění nastává a probíhá proces učení, v němž je osvojována určitá vědomost, dovednost, role, zkušenost nebo model jednání.\n\nJde o pozitivní vzájemnou závislost klientů při plnění vytčeného cíle. Děje se tak při složitějších úkolech a zadáních, kdy je nemožné, aby jedinec obsáhl celkovou činnost a strhl na sebe veškerou pozornost. Dochází tak přirozeně k rozdělení úkolů a spolupráci malých skupin. Důraz je kladen na osobní odpovědnost a osobní skládání účtů ve prospěch celku. Plnění postupných úkolů a dovedností probíhá ve smyslu principu – stupňování obtížnosti – tedy od jednoduššího ke složitějšímu. Závěr úkolu je veden k hluboké skupinové reflexi z prožité činnosti.\n\n\n\n\n\n"}
{"id": "88826", "url": "https://cs.wikipedia.org/wiki?curid=88826", "title": "Bruce Dickinson", "text": "Bruce Dickinson\n\nPaul Bruce Dickinson (* 7. srpna 1958, Worksop, Nottinghamshire, Anglie) je zpěvák, skladatel, šermíř a pilot, který se nejvíce proslavil působením v heavymetalové skupině Iron Maiden. Do roku 1980 působil v kapele Samson, ale v roce 1981 se připojil k Iron Maiden. Jeho první nahrávka s Iron Maiden byla na albu The Number of the Beast z roku 1982. V roce 1993 kapelu opustil a věnoval se vlastní tvorbě, ale roku 1999 se vrátil zpět ke kapele, kde působí dodnes.\n\nSvé první sólové album Tattooed Millionaire natočil Bruce Dickinson v roce 1990 ještě když působil ve skupině Iron Maiden. Na albu také hrál kytarista Janick Gers, který později hrál v Iron Maiden. Další album \"Balls to Picasso\" vyšlo v roce 1994 a obsahovalo hit Tears of the Dragon.\n\nAlbum Skunkworks z roku 1996, které produkoval Jack Endin, nebylo přijato fanoušky s úspěchem. V roce 1997 se Bruce vrátil k heavy metalu albem Accident of Birth a zahájil tak spolupráci s kytaristou Royem Z a Adrianem Smithem, který stejně jako Bruce působil v kapele Iron Maiden. O rok později vyšlo další úspěšné album The Chemical Wedding, k němuž bylo v roce 1999 vydáno živé album Scream for Me Brazil.\n\nPo nahrání dvou alb se skupinou Iron Maiden Bruce nahrál své další sólové album Tyranny of Souls, které vyšlo v květnu 2005, na kterém se však už nepodílel kytarista Adrian Smith. Bruce Dickinson také pracuje jako pilot Boeingu 757, napsal dva romány a také reprezentoval Anglii v šermu. Moderoval hudební pořad Bruce Dickinson Friday Rock Show na rozhlasové stanici BBC 6 Music\n\nV roce 2015 mu byla diagnostikována rakovina jazyka. Jelikož byl nádor podchycen v raném stadiu, byl úspěšně vyléčen.\n\nV roce 2019 mu Sarajevo udělilo čestné občanství jako poděkování za to, že v roce 1994 odehrál se svou skupinou Skunkworks koncert v tehdy dlouhodobě obléháném městě. Událost se stala námětem dokumentárního filmu \"Scream For Me Sarajevo\" (2017).\n\n\n\n\n\n\n\n"}
{"id": "88829", "url": "https://cs.wikipedia.org/wiki?curid=88829", "title": "Pierre Abélard", "text": "Pierre Abélard\n\nPierre Abélard, latinsky Petrus Abaelardus, (1079 Le Palett u Nantes – 21. dubna 1142 klášter Saint-Marcel u Chalon-sur-Saône) byl francouzský raně scholastický logik, filozof a teolog, jeden ze zakladatelů středověkého scholastického myšlení, zejména zavedením dialektiky a metody disputace (přesné dialektické umění rozlišování).\n\nJako filosof a teolog vyzvedl význam rozumu a rozumového poznání dokonce i v teologii (\"Nelze věřit, co nebylo napřed pochopeno\") a stal se tak předchůdcem novověkého racionalismu. Obrátil také slavné Augustinovo a Anselmovo \"Věřím, abych porozuměl\" a nahradil je zásadou \"Poznávám, abych věřil.\" \n\nPři studiu logiky narazil také na tzv. problém univerzálií (Realismus a nominalismus), totiž na otázku, zda obecné pojmy představují něco jsoucího, anebo jsou to jen hromadné názvy pro množiny skutečných jsoucen. Při důkladném studiu bible a spisů církevních otců (zejména Augustina) zjistil, že obsahují výroky, které si navzájem odporují. Přes 150 takových příkladů shromáždil ve spise \"Sic et non\" (Ano i ne) a patrně vykládal ve svých přednáškách. Tuto dialektickou metodu později rozvinul Tomáš Akvinský, který ve svých \"sumách\" důsledné vychází z protikladných tvrzení autorit, podává k nim ale i racionální řešení. \n\nTaké v teologii bylo Abélardovo myšlení velmi odvážné, například v odpovědi na obtížnou otázku, proč Ježíš Kristus musel trpět a zemřít, kde Abélard odmítl Anselmovu hypotézu \"výkupné oběti\". Byl také mezi prvními, kdo se zabývali dialogem se židovstvím a s islámem, i když při tom sledoval hlavně misijní zájem. Některé jeho teologické názory byly církví zavrženy.\n\nAbélard byl také básník a hudební skladatel, zejména písní. \n\nNejbohatším zdrojem pro poznání Abélardova života je jeho vlastní vylíčení konfliktů a \"pohrom\" (\"Historia calamitatum mearum\") a osobní korespondence s Héloisou. Obojí se ovšem zachovalo až v dosti pozdních a nepříliš pečlivých opisech, takže je řada badatelů ve 20. století zpochybnila. Bádání poslední doby však autentičnost obou textů spíše potvrdila.\n\nNarodil se na rodovém hradě v Le Pallet, asi 20 km jihozápadně od Nantes. Jeho otec byl hradní pán a rytíř. ale Petr Abélard se nestal rytířem jako jeho bratři, ale pustil se - s otcovým souhlasem - do studia. Jeho prvním učitelem byl (nominalista) Roscelin z Compiègne, dále se učil v Laonu (jeho učitelem zde byl Anselm z Laonu) a v Chartres. V prestižní Paříži byl jeho učitelem realista Vilém z Champeaux, kterého však Abélard v disputaci dostal do úzkých. Od roku 1113 studoval teologii u Anselma z Laonu, kde se situace opakovala. Abélard byl zřejmě brilantní logik a v diskusi často přiváděl do úzkých i slavné učitele. To na jedné straně přitahovalo studenty i známé teology a biskupy zdaleka (v pozdějších letech byli mezi nimi například Ota z Freisingu nebo Jan ze Salisbury a tři z jeho posluchačů se stali papeži). Na druhé straně to pochopitelně dráždilo starší mistry, kteří mu možná záviděli a občas i bránili v samostatných přednáškách. Navíc si Abélard rád vybíral choulostivá a sporná témata a konečně měl patrně konfliktní povahu, takže žil v neustálých sporech a v žádném místě působení dlouho nevydržel ani s podřízenými. Také někteří jeho žáci a přívrženci se dostávali do konfliktu s církví, například Arnold z Brescie. \n\nV Paříži byl domácím učitelem Héloisy, nadané dívky, do níž se brzy zamiloval. Dívčin strýc a opatrovník, kanovník Fulbert, si toho všiml, až když byla Héloisa těhotná. Abélard ji poslal do Le Pellet ke své rodině, kde se jí narodil syn Astrolabius, a snažil se o smír s Fulbertem. Nabídl, že si Héloisu tajně vezme. Jenže dívka se tomu bránila, protože by to poškodilo Abélardovu pověst. Fulbert zdráhavě souhlasil, ale na dívku přesto naléhal, aby Abélarda opustila, a Abélard ji poslal do kláštera v Argenteuil. To Fulberta rozzlobilo, protože to pokládal za pokus vyhnout se otcovským povinnostem, a dal Abélarda přepadnout a vykastrovat. Svůj pohled na tuto tragédii Abélard později vylíčil ve spise \"Příběh mých pohrom\". \n\nAbélard se stal mnichem v Saint-Denis poblíž Paříže, zatímco Héloisa musela odejít do kláštera v Notre-Dame d'Argenteuil. Za svého pobytu v Saint-Denis pokračoval ve své učitelské činností. Pustil se též do psaní teologických děl, ale jeho kniha \"Theologia Summi Boni: De unitate et trinitate divina\" [Teologie nejvyššího dobra: O Boží jednotě a Trojici] byla odsouzena na církevní synodě v Soissons, která se konala v roce 1121 za předsednictví papežského legáta, a to pro bludy v učení o svaté Trojici. Abélard sám musil tento svůj spis hodit do ohně.\n\nPosléze opustil Paříž a založil na odlehlém místě v Champagni Poustevnu svatého Ducha, kam ho ale řada studentů následovala, až roku 1128 se stal opatem starobylého kláštera Saint-Gildas v Bretani. Poustevnu v Champagni věnoval komunitě ženského kláštera v Argenteuil, kde se Héloise mezitím stala představenou, psal pro ni písně, modlitby a nakonec i vlastní řeholi. Mezitím si ale Abélard znepřátelil mnichy v Saint-Gildas natolik, že se ho pokusili zabít. Nakonec se musel řeholního života vzdát, roku 1133 se usadil na Vrchu svaté Jenovefy (Montagne Sainte-Geneviève) za hradbami Paříže a věnoval se učení. \n\nV roce 1141 ho Bernard z Clairvaux obžaloval z hereze na církevní synodě v Sensu. V průběhu jednání Abélard synodu opustil a synoda pak jeho učení odsoudila, přičemž výrok nad jeho osobou ponechala papeži. Abélard se odvolal k Innocenci II., který však dal spálit jeho spisy a nařídil mu pobyt v klášteře. Abélard se uchýlil ke svému příteli, Petru Ctihodnému, opatu kláštera v Cluny, který zprostředkoval smíření s Bernardem z Clairvaux a přiměl Abélarda, aby odvolal své bludy. \n\nV následujícím roce Abélard zemřel a na přání Héloisy byl pohřben v champagneské poustevně, kde byla 1164 pohřbena i Héloisa. Abélardovy kosti byly několikrát přemístěny a uloženy v chrámu svaté Jenovefy v Paříži. Když byl za francouzské revoluce chrám zrušen a proměněn na Panteon, byl Abélard konečně pohřben na hřbitově Père-Lachaise.\n\nAbélard se zabýval předně logikou, která má podle něho vést poznání a filosofii vůbec. Psal jednak úvodní spisy pro studenty, jednak komentáře k logickým spisům svých předchůdců (Aristotelés, Porfyrios, Boëthius). Velkou novinkou byla kniha \"Ano i ne\" (\"Sic et non\"), sbírka 158 párů textů z Bible, z Augustina a dalších církevních autorit, které si (aspoň na první pohled) protiřečí. Abélard nezpochybňoval jejich autoritu, ale ve svých přednáškách chtěl doložit nezbytnost hlubší interpretace textů tohoto druhu. Na Abélarda v tom později navázal Tomáš Akvinský, který v každé ze 617 \"Otázek\" své Teologické summy postupuje právě tímto způsobem: uvede protikladné názory filosofických i církevních autorit a pak ukáže řešení zdánlivého sporu, nejčastěji tak, že rozebere dvojznačnost sporného pojmu.\n\nVe snaze o zpřesnění filosofické řeči narazili středověcí myslitelé na problém, zda obecné pojmy (např. člověk, pes atd.) označují nějakou zvláštní skutečnost, jsoucno, anebo zda jsou to jen slova, označení skupin podobných jsoucen. V tomto sporu o univerzálie se tak vyhranily dvě myšlenkové školy, \nSpor, který se v myšlení objevuje až dodnes - i když pod jinými názvy - má pro epistemologii a pro chápání vztahu mezi skutečnosti a jazykem dalekosáhlé důsledky (viz Realismus a nominalismus). \n\nAbélard byl zpočátku patrně konfrontován s nominalismem svého prvního učitele, Roscelina z Compiègne, kdežto později v Paříži poslouchal přednášky slavného realisty Viléma ze Champeaux. Spor, který pro většinu jeho současníků znamenal buď - anebo, znamenal pro Abélarda (poučeného studiem Aristotela) výzvu, aby se pokusil najít nějaké „mezi“, které bývá blíže pravdě než obě krajnosti. Objevil patrně dvě:\n\nTaké v teologii Abélard neohroženě experimentoval. Představitelé církve považovali za základní chybu v jeho učení poměr, ve kterém u něho stály věda a víra: církev jako učitelka a autorita neměla u něho žádného místa. Svatý Bernard z Clairvaux odsoudil jeho teologické učení slovy: „\"Když rozpráví o Trojici, zapáchá Ariem; když o milosti, Pelagiem; když o osobě Kristově, Nestoriem.\"\" \n\nPapež Benedikt XVI., který ve své katechezi dne 4. 11. 2009 projevil pro Abélardovy názory značné pochopení, konstatoval i jeho omyly: „\"Opat z Clairvaux, jak jsme řekli, se stavěl proti příliš intelektualistické metodě Abelarda, který v jeho očích redukoval víru na pouhé mínění, oproštěné od zjevené pravdy. Bernardovy obavy nebyly neopodstatněné a sdíleli je ostatně také další velcí myslitelé té doby. Přehnané užívání filosofie vskutku činí Abelardovu nauku o trojici nebezpečně křehkou, a stejně tak i jeho pojetí Boha. Také v oblasti morálky jeho nauka nepostrádala dvojznačnost. Kladl důraz na zvažování subjektivního úmyslu jakožto jediného zdroje dobroty či špatnosti morálního jednání a opomíjel tak objektivní význam a morální hodnotu skutků, tedy nebezpečný subjektivismus.\"\" \n\nVelký význam v dějinách myšlení má Abélardova obhajoba pochybnosti jako cesty k pravdě: \"Když totiž pochybujeme, vede nás to ke zkoumání a prostřednictvím zkoumání můžeme dospět k pravdě.\" Je ale také pochopitelné, že jeho současníci v tom viděli nebezpečné podvracení autority Písma. Konflikt se ostatně opakoval ve vztahu křesťanských církví k vědecké kritice Bible od poloviny 18. století, v některých případech až dodnes. \n\nJiný příklad Abélardova odvážného a prozíravého řešení velmi choulostivé otázky je jeho výklad smyslu Kristova vtělení, utrpení a smrti. Starší Abélardův současník Anselm z Canterbury (1034–1109) navrhl na základě různých zmínek v Novém zákoně výklad, že utrpením a smrtí musel Kristus \"vykoupit\" člověka z moci ďábla, do níž upadl prvotním hříchem, aby ho tak vrátil Bohu. Sám Bůh tak podle něho vyžadoval Ježíšovo utrpení a smrt jako nutnou podmínku záchrany člověka. Výklad, který dodnes mnoho křesťanů přijímá, byl už pro Abélarda zcela nepřijatelný, ale výslovně ho odmítl až Josef Ratzinger, pozdější papež Benedikt XVI.\n\n\n\n\n\n"}
{"id": "88831", "url": "https://cs.wikipedia.org/wiki?curid=88831", "title": "Píča", "text": "Píča\n\nPíča (v moravských a v některých slezských nářečích piča, v některých slezských nářečích psáno i vyslovováno pyča) je vulgární slovní označení pro ženský vnější pohlavní orgán – vulvu, nebo přeneseně pro ženu samotnou. Jako hrubá nadávka se dá použít i pro muže (a to jak v oslovení, tak při referenci); pro maskulinní objekty existuje i přechýlená varianta – nadávka s pseudolatinizující koncovkou \"-us\" (píčus/pičus).\n\nČeši a Slováci znázorňují „píču“ schematickou kresbou kosočtverce, svisle postaveného na jeden ze svých ostrých vrcholů, se svislou čárou uprostřed. Stejný nebo podobný symbol se ve světě používá i v několika dalších významech.\n\n\"Píča\" souvisí s jinými českými slovy \"pipina\", \"pindík\" (penis), slovenským \"piča\", polským \"piczka\" (a krajovým ostravským \"pitka\"), srbochorvatským \"pička\", bulharským \"pička\", ruským \"pičuga\" a maďarským \"picsa\" (vše analogického významu jako v češtině), dále slovinským \"picek\", lotyšským \"pincis\", španělským \"picha\" a anglickým \"pizzle\", vše s významem \"penis\" (v angličtině \"zvířecí p.\").\n\nO vzniku názvu existuje několik neprokázaných hypotéz. Jedna staví na společném \"pi-\", což označuje močení (německy \"pinkeln, pissen\", anglicky \"pee, piss\", španělsky \"pingar\", rusky \"písať\" – čurat) a pohlavní orgány (ekvivalentem píči je v němčině ovšem „die Fotze“).\n\nDalší teorie míří až do starověkého Řecka a trojúhelníkové ochlupení spojuje s tvarem hrotu píky čili kopí (řecky \"kopis\" – obecně bodný nástroj, souvisí s \"pikros\" – bodavý).\n\nRozšířený výklad, zároveň ovšem často odsuzovaný jako lidová etymologie, odvozuje slovo od francouzského spojení \"petit chat\" (vyslovováno „ptý-ša“) – „malá kočka, kočička“, které se mělo dostat na Moravu během napoleonských válek. Takto říkali francouzští vojáci tehdejším prostitutkám, či přímo ochlupené vulvě (srov. anglické \"pussy\" i české \"číča\").\n\nMožno zmínit též jeden z výkladů starobylého názvu kopce Pičhora a nedalekého města Pečky na Kolínsku, který je spojuje staročeským slovesem „pičit se“ (= vyčnívat, ukazovat se); spíše však pocházejí ze slova \"pečka\", dialektického označení pro sušené hrušky či jablka.\n\nFanoušci fotbalového týmu FC Baník Ostrava často používají pokřik „Banik pyčo, Banik pyčo, FC B!“ Popularitu pokřiku mezi fanoušky dokládá skutečnost, že jeden z fanouškovských webů, který nyní již neexistuje, měl kolem roku 2004 adresu www.banikpyco.cz.\n\n\nČeši a Slováci znázorňují „píču“ schematickou kresbou kosočtverce, svisle postaveného na jeden ze svých ostrých vrcholů, se svislou čárou uprostřed. Někdy je symbol doplněn paprsčitě uspořádanými čárkami okolo kosočtverce, které symbolizují pubické ochlupení. Symbol se často nazývá i jinými názvy pro vulvu.\n\nKomplementární symbol pro penis existuje.\n\nSymbol nemá reprezentaci v Unicode, v textu se reprezentuje jako emotikon např. znaky <|>, <I> nebo <->.\n\nSymbolu a jeho systematickému fotografování se věnuje sociolog Rudolf Šmíd, fotografiemi také ilustroval knihu Závišových básní \"Pičoviny\".\n\nPři rekonstrukci hradu Pernštejn byly odhaleny symboly vulvy, které spadají do 16. století.\n\nSymbol se objevil i v divadelní hře Milana Kundery \"Ptákovina\". V ní se symbol objevuje na začátku namalovaný na tabuli ve škole a děj hry se pak opírá o vyšetřování, kdo je jeho autorem. V cimrmanovské hře Akt vystupuje sexuolog Josef Turnovský, který je během hry nachytán, jak si z dlouhé chvíle kreslí do bloku kosočtverce. Symbol se objevil v několika českých filmech, například v \"Kulovém blesku\", \"Ještě větší blbec, než jsme doufali\", \"Bony a klid\" či \"Bylo nás pět\", také ve filmu Tomáše Vorla \"Gympl\", také na plakátu filmu \"Don Gio\". Píseň Vladimíra Merty \"Inkoustovou tužkou v památníku\" obsahuje slova Koupili jsme vínko, srolovali koberce, kreslili si do čítanek kosočtverce., T. R. Field napsal básnickou sbírku \"Kosočtverce na ohradách\". Nedokončený obrázek tohoto symbolu je podstatou svého času populárního kresleného vtipu vyšlého v časopisu Sorry Modří už vědí. František Ringo Čech nazval jeden ze svých obrazů \"Zvířátka obdivují píču\". Mezi českou internetovou veřejností se rozšířil hoax hlásající, že Národní galerie v Praze zakoupila tento obraz. Tato informace není pravdivá. Upravený symbol používá jako své logo hudební skupina Tři sestry.\n\n\n"}
{"id": "88832", "url": "https://cs.wikipedia.org/wiki?curid=88832", "title": "Dionne Farris", "text": "Dionne Farris\n\nDionne Farris (* 4. prosince 1969 New Jersey) je muzikantka, zabývající se hudebními žánry R&B a soul a dřívější neoficiální členka hip hopové skupiny Arrested Development. V roce 1995 měla hitový singl nazvaný \"„I Know“\" (ang. já vím) a v roce 1997 další s názvem \"„Hopeless“\" (ang. beznaděj; napsaný Van Huntem) ze soundtracku romantického filmu \"Love Jones\".\n\nV současnosti pracuje na svém dlouho očekávaném druhém albu, jehož datum vydání zatím nebylo upřesněno.\n\n\n"}
{"id": "88835", "url": "https://cs.wikipedia.org/wiki?curid=88835", "title": "James Hetfield", "text": "James Hetfield\n\nJames Alan Hetfield (* 3. srpna 1963 Downey, Kalifornie) je americký kytarista, zpěvák a jeden ze zakládajících členů thrashmetalové kapely Metallica. Hetfield uvádí, že největší vliv na něho měly kapely jako Aerosmith, Black Sabbath, Led Zeppelin, Queen, AC/DC, Judas Priest nebo Deep Purple. Několikrát se léčil kvůli problémům s alkoholem.\n\nNarodil se 3. srpna 1963 v losangeleském Downey v Kalifornii. Jeho matkou byla operní pěvkyně Cynthia Bassett (rozená Nourse) a otcem řidič kamionu Virgil Lee Hetfield. Rozvedli se v roce 1976. Má dva starší nevlastní bratry z matčina prvního manželství a mladší sestru. Jeho rodiče byli stoupenci nauky o léčení nemocí křesťanskou vírou. Cynthia zemřela na rakovinu, když bylo Hetfieldovi 16 let. James se učil hrát na klavír, poté vyzkoušel bubny svého bratra Davida. Ve čtrnácti letech přešel na kytaru.<ref name=\"Rock & Pop 08/18\"></ref>\n\nPřed Metallicou hrál v kapelách Obsession, Phantom Lord a Leather Charm. V poslední jmenované napsal píseň „Hit The Lights“, která se objevila na kompilaci \"Metal Massacre\" z roku 1982 od vydavatelství Metal Blade Records. Na tomto albu již byla pod autorstvím Metallicy. Na střední škole se seznámil s Ronem McGovneym, který se pak stal prvním baskytaristou Metallicy. Později se James seznámil s bubeníkem Larsem Ulrichem skrze inzerát v novinách \"The Recycler\". V této sestavě založili Metallicu.\n\nHetfield je hlavní textař kapely, je podepsán na každé písni, všechny texty psal on (vyjma mluveného slova v „To Live Is To Die“, na které se podílel Cliff Burton). Na prvních pěti albech hrál James jenom doprovodné kytary, Kirk Hammett nahrával sóla. Ale od alba \"Load\" začali nahrávat doprovodné kytary oba; Hetfield má levý kanál, Hammet pravý.\n\nNa \"Černém albu\" se objevila píseň „Nothing Else Matters“, kterou složil Hetfield pro svoji manželku a nechtěl tuto píseň dát kapele k dispozici. Prý je moc osobní. Zlom přišel, když tuto píseň poprvé slyšel Lars Ulrich, který Jamesovi vymluvil úmysl držet píseň v soukromí, aniž by ji kdokoliv znal.\n\nMetallica se 17. července 1992 vydala na turné s Guns N' Roses. Při koncertě v Montrealu 8. srpna ohňostroj vybuchl v nepravou chvíli a silně popálil Hetfielda na tváři, rukách i nohách. Metallica tak zrušila několik vystoupení a po zbytek turné Hetfield jenom zpíval; znovu za něj zaskočil John Marshall, tak jako dříve, když měl Hetfield několikrát zlomenou ruku.\n\nBěhem nahrávání alba \"St. Anger\" v letech 2002–2003 Hetfield podstoupil sedmiměsíční protialkoholní léčbu. Což zachycuje i dokument \"Some Kind of Monster\".<ref name=\"Spark 12/16\"></ref>\n\nHetfield v mládí rád jezdil na skateboardu, kvůli čemuž měl mnohokrát zlomenou ruku a nemohl hrát na kytaru, proto ho na koncertech zastupovali jiní kytaristé. Později mu management zakázal jezdit na skateboardu během turné. Má taky mnoho tetování: čtyři hrací karty – eso, devítka, šestka a trojka (1963), plameny, které připomínají událost z 8. srpna 1992, kde byl Hetfield popálen vinou chybného výbuchu ohňostroje, latinské heslo Carpe Diem Baby (chytni den dítě, píseň z alba \"ReLoad\"), jména svých dětí a symbol kříže na jejich ochranu, na rukou písmeno F (Francesca), M převzaté z loga Metallicy a noty k písni „Orion“, která zazněla na Burtonově pohřbu. Od roku 1997 je ženatý s Francescou Tomasi, se kterou má tři děti: dceru Cali Tee (* 11. 7. 1998), syna Castora Virgila (* 18. 5. 2000) a zatím nejmladší dceru Marcellu Francescu (* 17. 1. 2002).\n\nHetfield je vášnivým sběratelem amerických automobilů, vlastní například Ford T Bucket z roku 1927, Auburn Speedster z roku 1936, Lincoln-Zephyr „Voodoo Priest“ 1937, Oldsmobile 88 z roku 1952, Packard „Aquarius“ 1948, Buick Skylark „Skyscraper“ 1953, Ford F100 z roku 1956 nebo Tesla Model S.\n\nV roce 2013 s Robertem Trujillem napsali scénář ke krátkému animovanému filmu \"'tallica Parking Lot\", ve kterém se objevili spoluhráči z Metallicy, Lemmy nebo tvůrci Městečka South Park Trey Parker a Matt Stone. Společně s Larsem Ulrichem namluvil draky v disneyovce \"Dave the Barbarian\" (díl „Here There Be Dragons“) a jako celá kapela se objevili v \"Simpsonech\" (díl „Žabař, kuchař, manželka a její Homer“). Svým hlasem taky přispěl kresleným seriálům \"Metalocalypse\" a \"Skylanders Academy\" (postava Wolfganga). Postava Jamese Hetfielda se vyskytuje i ve hře \"Tony Hawk's Pro Skater HD\".\n\n\n"}
{"id": "88839", "url": "https://cs.wikipedia.org/wiki?curid=88839", "title": "Slavičín", "text": "Slavičín\n\nSlavičín ( \"Slawitschin\") je město v okrese Zlín ve Zlínském kraji, 22 km jihovýchodně od Zlína na říčce Říka. Z jihu je obklopen Bílými Karpaty a ze severu Vizovickými vrchy. Žije zde obyvatel.\n\nPrvní záznamy o Slavičínu pocházejí z roku 1141. V roce 1256 byl darován Helembertovi de Turri. V té době zde byl kostel a fara. V 17. a 18. století byl často napadán Turky. V letech 1663 a 1704 byl vypálen. Roku 1831 vypukla ve Slavičíně epidemie cholery a některé oběti byly pohřbeny na morovém hřbitově.\n\n29. srpna 1944 se nad jižní Moravou odehrála letecká bitva, která dostala jméno letecká bitva nad Slavičínem (či letecká bitva na Bílými Karpaty). Část padlých amerických letců byla i ve městě dočasně pohřbena. Dnes je na jejich počest na místním hřbitově památník a o bitvě samotné pojednává expozice v místním muzeu. Slavičín byl osvobozen 1. 5. 1945 Rumunskou armádou. Zahynulo asi 5 vojáků, z čehož jeden je pohřbený na hřbitově ve Slavičíně a jeden v Hrádku.\n\nPo druhé světové válce prošel Slavičín rozsáhlým vývojem. Do roku 1946 nesla obec název \"Slavičín-Mladotice\". V roce 1964 získal status města.\n\nZ průmyslu je zde tradičně velmi rozšířeno strojírenství a obuvnictví. Slavičínská firma Prabos (Pracovní boty Slavičín) dodává boty armádě ČR.\n\nNejstarší stavbou ve Slavičíně je kostel sv. Vojtěcha, pocházející pravděpodobně z přelomu 11. a 12. století, jehož zasvěcení tomuto patronu Uher zřejmě souvisí s polohou města na hranicích moravsko-uherské pomezní Lucké provincie.\n\nUnikátním místem pro odpočinek je Pivečkův lesopark. Ve Slavičíně je rovněž zámek, který byl postaven kolem roku 1750, ale je pravděpodobné, že nějaký hrádek nebo tvrz tu stávala o mnoho let dříve.\n\n\n\n\n\n"}
{"id": "88841", "url": "https://cs.wikipedia.org/wiki?curid=88841", "title": "Kakuro", "text": "Kakuro\n\nKakuro je logická hra (puzzle).\n\nKakuro je hra podobná sudoku či klasické křížovce, která spočívá v doplňování čísel do prázdných políček. Do dané části řádku či sloupce je třeba doplnit různá (tj. neopakující se) čísla 1 až 9 tak, aby jejich součet vždy odpovídal číslu zadanému vlevo od této části řádku (resp. nad touto částí sloupce).\n\nNásledující tabulka obsahuje jedinečné kombinace čísel při daném součtu pro daný počet políček.\n\n"}
{"id": "88845", "url": "https://cs.wikipedia.org/wiki?curid=88845", "title": "Monopolistická konkurence", "text": "Monopolistická konkurence\n\nMonopolistická konkurence (také Chamberlinova konkurence) je typ nedokonalé konkurence stejně jako oligopol nebo monopol.\n\nDokonalá konkurence je definována tím, že na trhu existuje:\n\nMonopolistická konkurence je nejjemnější forma nedokonalé konkurence s prvky monopolu i dokonalé konkurence. Je zde velký počet výrobců s výrobky, které jsou blízkými substituty - ale produkce je diferencovaná. Firma může ovlivnit částečně cenu. Bariéry vstupu do odvětví minimální např: maloobchod, pohostinství, ubytovací služby...\n\nZde je porušena zejména druhá podmínka, tj. výrobky nejsou identické (např. tatranky se od sebe liší obalem a chutí, ale jinak jsou celkem podobné), a to dává prodejci možnost ovlivnit jejich cenu. Monopolistická konkurence je tržní strukturou nejvíce připomínající dokonalou konkurenci (zejména tím, že uvažuje velký počet firem na trhu a značnou mobilitu firem mezi jednotlivými trhy).\n\n\nJedná se o první model monopolistické konkurence. Vytvořen ve 30. letech 20. století. Nezávisle na sobě jej vytvořili Edward Chamberlin a Joan Robinsonova (ekonomka z univerzity v Cambridge). Hlavní rysem je rovnost postavení všech firem v odvětví, vyrábějící statky, které jsou si velmi blízké, nejedná se však o dokonalé substituty. Např. trh pánských košilí.\n\nFirma v monopolistické konkurenci je cenovým tvůrcem a poptávka po její produkci je klesající. Jestliže jedna firma sníží cenu, pravděpodobně se jí zvýší objem prodejů. Důvodem je odlákání zákazníků firmám, které cenu nesnížily. Naopak zvýšení ceny výrobků, pravděpodobně sníží objem produkce, zákazníci půjdou nakupovat ke konkurentům, kteří svou cenu nezvýšili. Lze říci, že díky vzájemně nahraditelným výrobkům, je individuální poptávková křivka velmi elastická.\n\nCenová elasticita poptávky po produkci je ovlivněna počtem firem v odvětví a diferenciací výrobků. Cenová elasticita poptávky bude tím větší, čím více substitutů má daný produkt nebo služba a čím více je firem na trhu s daným produktem. Pro zjištění optimálního výstupu se vychází ze zlatého pravidla maximalizace zisku – rovnost mezi mezními příjmy a mezními náklady (MR = MC). Maximálního zisku v krátkém období bude dosahovat při největším rozdílu mezi celkovými příjmy (TR) a celkovými náklady (STC).\n\nFirma může dosahovat ekonomického zisku na monopolistickém konkurenčním trhu pouze v krátkém období. V dlouhém období neexistují žádné významnější bariéry pro vstup nových firem na trh, existuje zde tedy tendence k nulovém ekonomickému zisku.\n\nV krátkém období vzniká u firem kladný ekonomický zisk na daném monopolistickém trhu. Existence tohoto kladného zisku bude podnět pro vstup nových nebo podnikajících firem do daného odvětví. Jelikož neexistují bariéry vstupu, případně jsou velmi nízké, příliv firem bude bezproblémový. Tržní poptávka bude tvořena větším počtem firem, tedy na každou z nich bude připadat menší část trhu. Individuální poptávka se bude posunovat doleva, dokud se cena nevyrovná dlouhodobým průměrným nákladům a firma tak dosáhne nulového ekonomického zisku. Pokud tato situace nastane, další firmy nebudou chtít vstupovat do tohoto odvětví.\n\nPosuzuje se v porovnání monopolistické konkurence s dokonale konkurenčním prostředím. U dokonalé konkurence je firma příjemcem ceny, poptávka po produkci je horizontální, u dlouhodobé rovnováhy se cena rovná mezním nákladům a firma vyrábí v minimu průměrných nákladů. V případě monopolistické konkurence je firma tvůrcem ceny, poptávka po produkci je klesající, u dlouhodobé rovnováhy je cena vyšší než mezní náklady a firma nevyrábí v minimu průměrných nákladů. Někteří ekonomové tímto tvrdí, že monopolistická konkurence je neefektivní v porovnání s dokonale konkurenčním prostředím.\n\n"}
{"id": "88848", "url": "https://cs.wikipedia.org/wiki?curid=88848", "title": "Vysočany", "text": "Vysočany\n\nVysočany () jsou čtvrť a katastrální území v městském obvodu Praha 9. Většina Vysočan leží na území městské části Praha 9, pouze malá část (sportovní areál a zahrádkářská kolonie Na Balkáně) patří k Praze 3. Katastrální území Vysočany sousedí s Prosekem, Letňany, Kbely, Hloubětínem, Hrdlořezy, Žižkovem a Libní. Mezi lety 1902–1921 byly Vysočany samostatným městem, v roce 1922 se staly součástí tzv. Velké Prahy.\n\n\nJméno Vysočany může odkazovat na vyvýšenou polohu místa, původní jádro Vysočan se však nachází v údolí říčky Rokytky. Tehdejší ves mohla být pojmenována i podle Vysočanů, tedy obyvatel vsi příchozích z nespecifikované obce jménem Vysoká. Ve stabilním katastru z roku 1842 je název obce uveden jako Wisoczan, plán Prahy z období protektorátu uvádí německý přepis Wissotschan.\n\nV roce 1902 byly Vysočany císařem Františkem Josefem I. povýšeny na město a získaly právo používat městský znak. V heraldicky pravé (z pohledu pozorovatele levé) polovině znaku je vyobrazen dvouocasý český lev v červeném poli. Horní pole druhé poloviny je modré a nachází se v něm cukrová homole (jakožto symbol cukrovarnické rodiny Freyů) a ozubené kolo jako symbol průmyslu. V dolním poli jsou zobrazeny bývalé vysočanské vinice. Nad hlavou štítu je umístěna koruna s pěti výběžky.\n\nPodle archeologických nálezů bylo údolí Rokytky osídleno již v pozdní době kamenné. Ve Vysočanech byly nalezeny nástroje a hroby kultury šňůrové keramiky, v ulici Na Krocínce hroby kultury zvoncovitých pohárů. Objeveny byly též pozůstatky keltského osídlení.\n\nPodle záznamu z roku 1115 kníže Vladislav I. daroval vinice na svazích severně od Vysočan kladrubskému klášteru. První písemná zmínka o Vysočanech samotných ale pochází pravděpodobně až z roku 1239, kdy je měl král Václav I. darovat opět zmíněnému klášteru spolu se 128 dalšími vesnicemi. V roce 1325 jeden ze dvorů koupil Zdeněk, osobní lékař krále Jana Lucemburského. a přibližně ve stejné době byla ve Vysočanech založena tvrz. V době husitských válek ves obsadili Pražané.\n\nOd druhé poloviny 15. století část místních pozemků patřila církvi, mj. zaniklému karlínskému špitálu u sv. Pavla, pražským dominikánům od sv. Jiljí, klášteru na Karlově nebo kostelu sv. Apolináře. V 17. století vlastnil ve Vysočanech statek se sedmi dvory David Jindřich z Černína. V roce 1634 mu byl zabaven a odevzdán Maxmiliánu J. Trauttmansdorffovi. Berní rula z roku 1654 zde uvádí 5 dvorů, 2 chalupy a 2 selské grunty. Ve druhé polovině 17. století velkou část pozemků získalo Nové Město Pražské. Na počátku 19. století se ve Vysočanech udávají dvory Čvančarka, Hytlovka, Krocínka, Flajšnerka a Jetelka.\n\nBěhem 19. století zde došlo k rozvoji průmyslu, který podpořilo i zprovoznění Turnovsko-kralupsko-pražské dráhy a její železniční stanice. Už v roce 1835 zde vzniknul cukrovar vlastněný rodinou Freyových. Počátkem 80. let 19. století začal podnikat místní pivovar (v 90. letech 20. stol. přestavěn na penzion). V roce 1896 ve Vysočanech Emil Kolben založil továrnu \"Kolben a spol.\", která se později stala jednou z částí ČKD. O dva roky později nechal František Křižík do Vysočan prodloužit tramvajovou trať z Libně.\n\nV roce 1854 byla ve Vysočanech zřízena triviální škola, jejímž prvním učitelem se stal Jan Pravoslav Přibík. V budově školy dnes sídlí anglické gymnázium.\n\nV roce 1902 byly Vysočany dekretem Františka Josefa I. povýšeny na město s právem užívat městský znak. V roce 1911 byla postavena budova vysočanské radnice. V roce 1922 se Vysočany staly součástí tzv. Velké Prahy, v roce 1923 se staly správním centrem nového obvodu Praha IX, do nějž patřily ještě Prosek a Hloubětín. Vysočany tehdy čítaly 295 domů o 8 554 obyvatelích. Vymezení obvodu Praha 9 zůstalo v zásadě shodné i při správních reformách v letech 1949 a 1960, podobné vymezení a sídlo ve Vysočanech má od roku 1990 dnešní městská část Praha 9.\n\nV první polovině 20. století ve Vysočanech vznikla řada průmyslových podniků, např. Vysočanská mlékárna, velkosklad spotřebního družstva Včela, mlýny a pekárny společnosti Odkolek, továrny ČKD areál Praga, letecké továrny Avia a Aero a výrobna laků TEBAS. V roce 1934 byla uvedena do provozu městská spalovna odpadu (zbourána 2003). Na konci druhé světové války, 25. března 1945, byly Vysočany značně poničeny spojeneckým náletem na Prahu, který zasáhl část továren i původní jádro včetně přestavby historické tvrze. Průmyslová tradice Vysočan nicméně pokračovala i po válce, kdy zde vznikla továrna Elektročas (Pragotron) a sběrný dvůr Pražských služeb. V rámci administrativní reformy byla v roce 1946 k Vysočanům připojena oblast Předního Hloubětína.\n\nV 60. letech došlo k výstavbě víceproudé silnice spojující Hrdlořezy, Vysočany a Prosek (dnešní Freyova ulice), včetně tzv. Vysočanské estakády, zahnutého mostu překonávajícího prudký svah právě mezi Vysočany a Prosekem. V severní části katastru byl v 70. letech vybudován areál garáží Klíčov a v roce 1978 se do Vysočan přesunula osobní část nádraží Praha-Libeň. Během 80. let byly Vysočany částečně asanovány a nahrazeny novou výstavbou. Vznikla zde i budova Hospodářské komory ČR, ředitelství pražského dopravního podniku a sídlo společnosti Sazka. V roce 1998 byla do Vysočan prodloužena trasa metra B se stanicemi Vysočanská a Kolbenova.\n\nV 90. letech 20. století došlo k výraznému útlumu průmyslové výroby. Část bývalých výrobních závodů v současnosti (2019) chátrá, v jedné z budov Pragy působí umělecký prostor Pragovka, některé továrny čekají na demolici s budoucím záměrem bytové výstavby. Počátkem nového tisíciletí byl vybudován bytový soubor Nová Harfa a nákupní centrum Fénix. V roce 2010 byla na místě zrušené železniční vlečky ČKD otevřena cyklostezka Rokytka. Poblíž cyklostezky, v sousedství mostu přes Ocelářskou ulici, byl mezi lety 2011 až 2013 postaven mrakodrap Eliška, pátá nejvyšší stavba v Praze. K dalším nově vznikajícím obytným souborům patří AFI City, čtvrť Emila Kolbena nebo rezidence nad Rokytkou.\nVysočany se nachází převážně ve východní části Pražské kotliny, v údolí říčky Rokytky, přibližně 7 km východně od centra města. Severní část katastrálního území s vilovou čtvrtí na Klíčově a garážemi Klíčov patří k Čakovické tabuli. Do jihovýchodního cípu s oblastí Nových Vysočan a kolonií na Balkáně částečně zasahuje Úvalská plošina. Mezi jednotlivými částmi katastru tak panují značné výškové rozdíly: zatímco rozcestník KČT u Vysočanské radnice je umístěn v nadmořské výšce 201 m n. m., Vysočanské náměstí (v Nových Vysočanech) ve 225 m, oblast na Balkáně ve 280 a zmíněné garáže dokonce ve 284 metrech nad mořem. Nejnižsím bodem na území Vysočan je most Sokolovské ulice přes Rokytku ve výšce zhruba 190 m n. m.\n\nV minulosti se na jižních svazích Proseka pěstovala vinná réva. Z vinic se do dnešní doby zachovala pouze Máchalka.\n\nNa území Vysočan částečně zasahuje přírodní park Smetanka. Dále sem náleží také část parku Podviní včetně kamenného hradiště, jednoho z jezírek a lanového centra. Parkem protéká Prosecký potok, který opodál na území Libně ústí do Rokytky.\n\nÚdolí Rokytky se dlouhodobě potýká se zhoršenou kvalitou ovzduší, dříve způsobenou především průmyslovou výrobou, dnes zejména rozvojem automobilové dopravy a blízkostí hlavních silničních tahů.\n\n\n\n\n\n"}
{"id": "88849", "url": "https://cs.wikipedia.org/wiki?curid=88849", "title": "Poranění oka", "text": "Poranění oka\n\nRozlišuje se několik základních typů poranění oka - jsou to poranění povrchová, poranění pronikající, poranění způsobená chemickými látkami a poranění světelným ozářením.\n\nNejběžnějším a poměrně častým poraněním je zanesení cizího tělíska do oka. Cizí tělísko nalézáme pod horním či dolním víčkem, odkud ho můžeme bez větších problémů vyndat. Zanedbání cizího předmětu v oku může vést k rohovkovému vředu.\n\"ošetření:\"\n\nOděrka rohovky je dalším běžným zraněním. Způsobuje značnou bolest a postižený oděrku většinou vnímá jako cizí tělísko pod víčkem.\n\n\"ošetření:\"\n\nZhmoždění bulbu bývá provázeno krvácením pod spojivky či oděrkou rohovky. Někdy může zraněný vidět \"hladinku\". Může se vstřebat bez následků, tupý úder ovšem může porušit závěsný aparát čočky, a tím jí vychýlit ze správné polohy. Pokud čočka vyšine úplně, jedná se o luxaci čočky. Při těžkém zhmoždění může dojít až k prasknutí vazivové stěny oka, a tím k vyhřeznutí nitroočního obsahu. To vede ke slepotě.\n\nTato poranění vznikají ostrým nebo prudce letícím tělesem, který často uvázne v oku. Při proděravění rohovky může dojít k jejímu výhřezu. Zanedbání nitroočního předmětu v oku vede povětšinou ke ztrátě oka. Kov se v oku může rozpouštět a tím způsobit řadu komplikací. Hrozí také nebezpečí zánětu (zvláště při vniknutí dřeva), proto je nutné ošetření antibiotiky - jak lokálně, tak celkově. U všech pronikajících poranění bulbu pamatujeme na nebezpečí sympatické oftalmie, kdy dochází ke ztrátě druhého, zdravého oka.\n\nPoleptání oka působí kyseliny a zásady proniknuvší do oka. Míra poškození oka závisí na druhu látky, její koncentraci, množství, délce působení a teplotě. Lehčí poleptání způsobí zčervenání spojivky, rohovkový epitel se sloupne - vzniká erose. Časté je poškození vápnem či maltou. Speciálním typem je poškození vysokými teplotami či elektrickým proudem, které může vyvolat zkalení čočky.\n\n\"ošetření:\"\n\nZ požitého methanolu v lidském těle vzniká vysoce toxický formaldehyd. Kromě poškození jiných orgánů dochází ke zničení gangliových buněk sítnice a k degeneraci zrakového nervu. Celkové příznaky otravy se dostaví během několika minut, jsou to zejména slabost, zvracení, odpor k jídlu, bolesti v zádech a končetinách. V závislosti na dávce methanolu dochází k poškození zraku (skvrna před očima) či úplné slepotě.\n"}
{"id": "88852", "url": "https://cs.wikipedia.org/wiki?curid=88852", "title": "Část obce", "text": "Část obce\n\nČást obce (dříve osada či konskripční osada, často se v obdobném smyslu používají termíny místní část nebo čtvrť, aniž by k tomu byl zákonný podklad) je evidenční sídelní jednotka se samostatnou řadou čísel popisných a evidenčních. Často je totožná s katastrálním územím, avšak nemusí tomu tak být. Část obce je buď pojímána jako množina budov, tedy nezahrnuje nezastavěné části obce a nemá pevně stanovené hranice a za hranici se ve statistické metodice považuje obalová křivka opsaná kolem budov, které k části obce příslušejí, nebo (v mapách) bývá mezi místní části rozděleno i nezastavěné území obce. K 20. březnu 2019 existovalo v Česku 15 104 částí obce.\n\nČeský statistický úřad rozlišuje v samosprávně členěných statutárních městech pojmy:\n\nTermín „část obce“ používá zákon o obcích též v dalších ustanoveních, podle kterých například může zastupitelstvo obce určit místní nebo osadní výbor nebo podle kterých část obce může být na základě místního referenda odtržena od obce, ale výklady nejsou jednotné v tom, zda jde o tentýž terminologický význam nebo zda v těchto ustanoveních je míněna část obce v obecném významu.\n\nPodle zákonné definice je část obce tvořena souvislým územím, v realitě však existují místní části, které souvislé nejsou, ale mají exklávy (například místní část Chrastava města Chrastava je tvořena katastrálními územími Chrastava I a Chrastava II, která spolu nesouvisejí).\n\nOd pojmu část obce (eventuálně někde užívaný termín místní část) je nutno odlišit termíny městská část nebo městský obvod, označují-li samosprávnou jednotku statutárního města podle Zákona o obcích nebo hlavního města Prahy podle Zákona o hlavním městě Praze.\n\nTermín část obce byl zaveden od roku 1964, kdy nahradil dosavadní termín „osada“, který měl stejný význam. Zákon o obcích (obecní zřízení) 128/2000 Sb. stanoví v § 27 odst. 2: \"„Část obce je evidenční jednotka vytvářená budovami s čísly popisnými a čísly evidenčními přidělenými v jedné číselné řadě, která leží v jednom souvislém území. Názvy částí obce jsou zpravidla převzaty z názvu zaniklých obcí, osad nebo z názvů historicky vzniklých území, na nichž se tyto části obce nacházejí.“\"\n\nČást obce (dnešní definice v podstatě odpovídá dřívějšímu pojmu konskripční osada) je často totožná s katastrálním územím. Mnohdy se však z historických příčin evidenční členění s katastrálním členěním nekryje. V takových případech může být katastrální území tvořeno více částmi obce, a někdy naopak více katastrálních území tvoří společně jednu část obce, popřípadě tato dvě členění nejsou navzájem skladebná. Ačkoliv zákon mlčky předpokládá, že katastrální úřad přizpůsobí hranice katastrálních území změně hranic části obce, fakticky to není zaručeno a tedy se tyto hranice mohou lišit.\n\nČást obce musí sice podle zákona být územně souvislá, ale její zástavba souvislá být nemusí: jedna část obce tedy může být tvořena například skupinou osad či samot. Naopak souvislá zástavba může být rozdělena do více částí obce. Od roku 1964 jsou části obce nejnižší územní jednotkou používanou pro správní účely a ZSJ (základní sídelní jednotky) pro účely statistiky.\n\nZákon o obcích jmenovitě neřeší, jaký mají ve statutárních městech mít vztah území samosprávných městských obvodů nebo městských částí a území částí obce. Není tedy vyloučeno, že část obce zasahuje do více městských obvodů nebo městských částí (pro statistické účely se pak eviduje jako více částí obce – dílů) nebo že městská část nebo obvod obsahuje více částí obce.\n\nZákon o hlavním městě Praze pojem „část obce“ nezavádí. Ve statistické praxi se za části obce v Praze považují katastrální území nebo územně technické jednotky, domy se označují a evidují podle příslušnosti ke katastrálnímu území.\n\nV podkladech pro katastr nemovitostí musejí být podle § 5 odst. 1 Katastrálního zákona (344/1992 Sb.) budovy s číslem popisným nebo evidenčním označeny příslušností k části obce, pokud je její název odlišný od názvu katastrálního území.\n\nV evidenci Českého statistického úřadu má každá část obce přiděleno vlastní evidenční číslo. V případě rozdělení území některé části obce mezi městské části či obvody má ve statistické evidenci ČSÚ každá takto vzniklá část \"části obce\" přiděleno vlastní evidenční číslo – jsou evidovány, jako by šlo o samostatné části obce.\n\nPodle § 28 a § 84 odst. 2 Zákona o obcích 128/2000 Sb. přísluší zastupitelstvu obce rozhodovat o vzniku částí obce a o jejich názvech – kompetenci k rušení částí obce však tento zákon neupravuje. Obec oznamuje Ministerstvu vnitra a příslušnému katastrálnímu úřadu názvy nově vzniklých částí obce, změny jejich názvů, jakož i zánik částí obce.\n\nPodle § 120 Zákona o obcích může v částech obce zřídit zastupitelstvo obce osadní nebo místní výbory (dále v zákoně označované legislativní zkratkou jen jako osadní výbory, oba typy se neliší ničím kromě jména a tedy zřejmě typu zástavby, pro něž jsou určeny – viz definici osady). Výbor určuje zastupitelstvo z občanů obce, kteří jsou přihlášeni k trvalému pobytu v dotyčné části obce, v počtu minimálně tří. Předsedu výboru volí z jeho členů zastupitelstvo; osadní výbor je jediným druhem výboru zastupitelstva, jehož předsedou nemusí být člen zastupitelstva.\n\nMístní nebo osadní výbor je speciálním případem výborů zastupitelstva (§ 117), tedy iniciativním a kontrolním orgánem. Je oprávněn (§ 121) předkládat orgánům obce návrhy týkající se části obce a vyjadřovat se k takovým návrhům nebo k podnětům a připomínkám, které předkládají obecním orgánům občané dotyčné části obce. Předseda výboru má právo na udělení slova v zastupitelstvu obce.\n\nPostavení místního nebo osadního výboru vůči orgánům samosprávných městských částí nebo obvodů ve statutárních městech zákon neřeší; pravděpodobně proto, že nejsou určeny pro taková města.\n\nZákon o hlavním městě Praze nedává orgánům města ani městských částí právo rozhodovat o zřizování částí obce ani o jejich názvech. Zastupitelstvo hlavního města Prahy může rozhodovat pouze o zřizování a názvech samosprávných městských částí. Zastupitelstvo města i zastupitelstva městských částí mohou zřizovat výbory libovolného zaměření, podle tohoto obecného ustanovení by tedy mohly zřizovat i místní nebo osadní výbory.\n\nSpojení \"„část obce“\" užívá Zákon o obcích (obecní zřízení) 128/2000 Sb. ještě v § 22 o osamostatnění části obce. O oddělení části obce rozhoduje krajský úřad v přenesené působnosti na návrh, který podá obec na základě kladného výsledku místního referenda konaného v té části obce, která se chce oddělit. Dle § 21 odst. 1 část obce, která se chce oddělit, musí mít samostatné katastrální území sousedící nejméně se dvěma obcemi nebo jednou obcí a cizím státem (t. j. nesmí být enklávou původní ani jiné obce) a musí tvořit souvislý územní celek; po oddělení musí mít alespoň 1 000 občanů. Stejné podmínky musí splňovat i obec po oddělení její části. S oddělením části obce musí vyslovit souhlas v místním referendu občané žijící na území té části obce, která se chce oddělit.\n\nZměna hranic obcí, při nichž „nedochází ke sloučení obcí, připojení obce nebo oddělení části obce“, se uskutečňuje na základě dohody zúčastněných obcí po projednání s příslušným katastrálním úřadem. V tomto případě se převáděné území jako část obce v zákoně (§ 26) neoznačuje.\n\nKrajský soud v Hradci Králové 26. listopadu 2009 ve věcí zamítnutí referenda o společném oddělení místních částí Velký Dřevíč a Rokytník od města Hronov rozhodl na základě svého stanoviska, že pojem „část obce“ v § 20a a 21 zákona o obcích není totožný s pojmem „část obce“ v § 27 téhož zákona, ale je nutno jej chápat v jiném a to podstatně obecnějším významu, tedy i pro více částí obce společně. Nepříklonil se tak k názoru města Hronov, že takový výklad by mohl ohrozit práva obyvatel menší ze skupiny připojovaných místních částí, protože by je mohli obyvatele větších místních částí přehlasovat a mohlo by tak dojít k odtržení malé místní části proti vůli jejích obyvatel. Soud opřel svůj názor mimo jiné o to, že zákon ve formulaci § 48 odst. 3 písm. a) použitím množného čísla přímo předpokládá, že místní referendum může být konáno pro více místních částí najednou. Názor odpůrce by podle soudu znamenal, že obce by rozdělením svého území na dostatečně malé místní části jim mohla navždy zabránit v osamostatnění.\n\nTuto nejasnost zákona se pokusili řešit navrhovatelé senátní novely zákona o obcích, senátor Petr Pakosta a dalších 6. Podle tohoto návrhu by se místní referendum by se konalo v každé oddělované části zvlášť. Schválením pozměňovacích návrhů senátních výborů na základě připomínek legislativního odboru senátu se do návrhu dostal požadavek, že by každá z oddělovaných částí musela mít své vlastní katastrální území (nestačilo by tedy, že by jej měly dohromady), a požadavek, aby každá z oddělovaných částí musela mít vlastní přípravný výbor. Návrh schválený senátem byl 2. listopadu 2011 předložil sněmovně. Vláda ve svých připomínkách navrhla, aby požadavek samostatného katastrálního území mohlo splňovat i více společně se oddělujících částí dohromady. Rovněž navrhla, že není třeba konat místní referendum v každé části obce zvlášť, ale postačí pro každou část obce zvlášť vyhonodnocovat souhlas jejích obyvatel. Zřizování více přípravných výborů označila vláda za nevhodné. Sněmovna 7. února 2012 v prvním čtení na návrh Jiřího Šulce, který navrhoval řešit problematiku komplexněji a lépe, návrh zákona zamítla.\n\n\n"}
{"id": "88853", "url": "https://cs.wikipedia.org/wiki?curid=88853", "title": "Intuice", "text": "Intuice\n\nIntuice (z lat. \"in-tueor\", \"in-tuitum\", doslova v-hled) znamená vhled nebo náhled a v současném užití obvykle označuje náhlé poznání, chápání či odhad nebo rozhodnutí, které není zprostředkováno vědomým uvažováním a ačkoli bývá provázeno pocitem jasnosti a jistoty, není podloženo zřetelnými důvody. Jedno z českých synonym pro intuici je pojem tušení. Intuice může být podmíněna zkušeností a hraje významnou úlohu jak pro rychlé rozhodování pod časovým tlakem, tak také v umění a v každé tvořivé činnosti vůbec.\n\nOdtud také intuitivní – dosažený intuicí či odhadem, nezdůvodněný, předběžný.\n\nFilosofický směr, který intuici pokládá za jediný nebo aspoň hlavní zdroj filosofického, případně i matematického poznání, se nazývá intuicionismus\n\nZkušenost „bleskového“ náhledu, pochopení nebo nápadu zmiňuje už Platón v \"Sedmém listu\" (\"Listy\", 341c), kde je ovšem důsledkem velkého myšlenkového úsilí. Jinak je Platón k nepodloženým odhadům jakožto „pouhému mínění“ kritický a vyžaduje, aby se takové mínění vždy podrobilo rozumovému zkoumání. Teprve tak může dojít ke skutečnému poznání, jež je člověk schopen také předávat jiným.\n\nProtiklad intuice jako náhlého, jasného a celkového poznání (řec. \"epibolé\") proti postupnému a vždy jen částečnému poznání diskurzívnímu se objevuje u Filóna a u Plotina. Intuice se podle něho podobá vidění, které také vidí všechno najednou, liší se však tím, že je možná jen u duchovních předmětů. Toto pojetí pak provází celou novoplatónskou a středověkou filosofii, až teprve Jan Duns Scotus usoudil, že intuitivní poznání je možné i u smyslových předmětů jako evidence (z lat. \"e visu\", „z vidění“). U Descarta, Leibnize a Locka je intuice jasný a nepochybný náhled těch nejjednodušších idejí nebo axiomů, na němž každé poznání staví.\n\nIntuice jako náhled, nazírání podstaty věcí, je pro Spinozu základem jistého poznání, což Kant později zpochybní. Původní smysl protikladu intuitivního a diskurzivního poznávání prostřednictvím slov a symbolů opět vyzvedl Schopenhauer a Friedrich Nietzsche, na něž dále navázal psycholog C. G. Jung.\n\nVýznam intuice jako prvotního zdroje poznání i rozhodování, které teprve následně můžeme podrobit racionální reflexi a kritice, zdůraznil Henri Bergson. Vymezil ji jako „intelektuální sympatii (souznění) s tím, co je samé skutečnosti nejvnitřnější“. Intuice jako „náhled podstaty“ (\"Wesensschau\") hraje významnou roli i ve filosofii E. Husserla a jeho žáků. Ve snaze dopátrat se samého počátku například smyslového vnímání si Husserl všiml, že ještě než vnímaný předmět rozpoznáme jako něco (stůl, zvíře, hora), musel nás něčím zaujmout a upoutat. Hermeneutika německého filosofa H.-G. Gadamera hovoří o nezbytném předporozumění (\"Vorverständnis\"), s nímž člověk k určitému textu přistupuje ještě dřív, než jej mohl číst. Nové, neznámé věci by člověk zřejmě bez jisté prvotní intuice nemohl poznávat, stejně jako by nemohl tvořit.\n\nModerní analytická filosofie přenechává empirické otázky týkající se intuice psychologii a zaměřuje se na významné otázky ohledně role intuic přímo ve filosofii. Jde např. o otázky po filosofické povaze intuic, např. zda lze intuice považovat za ne-inferenční přesvědčení, jako dispozice k přesvědčení apod. Vzhledem k tomu, že mnoho filosofických argumentů se zakládá na používání intuic, např. ve formě myšlenkových experimentů, významným problémem pro filosofii je epistemická hodnota intuic. Na pomezí filosofie a empirických disciplín se nedávno začala rozvíjet takzvaná experimentální filosofie, která ověřuje intuice ohledně filosofických problémů na vzorcích běžné populace a často tak zpochybňuje validitu těchto filosofických závěrů. Nyní může oplývat intuicí i umělá inteligence. Ukazuje se jako zkušenost, získaná na základě učení.\n\nŠvýcarský psycholog Carl Gustav Jung vytvořil klasifikaci lidských typů, kde na jedné ose leží proti sobě funkce racionální (usuzovací), totiž rozum a cítění, na druhé ose funkce iracionální, to jest intuice a vnímání. V kombinaci s další dvojicí, extrovertního a introvertního, tak vzniká celkem osm „čistých“ typů. Jung byl přesvědčen, že i když se různé typy mohou kombinovat, každého člověka charakterizuje právě jedna převládající schopnost, jejíž protějšek je vůči ní potlačen.\n\nIntuice je předmětem rozsáhlého experimentálního výzkumu v současné psychologii. Za dva centrální aspekty současných teorií lze považovat, že:\n\nPodle nositele Nobelovy ceny za výzkum na tomto poli Daniela Kahnemana lze za dva hlavní zdroje intuitivních úsudků považovat rozsáhlou zkušenost a heuristiky (\"mentální zkratky\").\n\nPříkladem intuice může být příběh Garyho Kleina o veliteli hasičů, který při zásahu uvnitř domu náhle zvolal \"Rychle pryč!\", aniž by věděl proč to řekl. Jen co požárníci vyběhli ven, podlaha domu se zřítila. Až poté si uvědomil, že požár byl neobvykle tichý a jeho uši byly neobvykle horké. Jeho dlouhou zkušeností získaný \"šestý smysl pro nebezpečí\" odhalil, že zdroj požáru nebyl v bytě, ale ve sklepě pod nimi.\n\nPodle Kahnemana provádíme intuitivní expertizy v každodenním životě neustále: V telefonátu poznáme náladu mluvčího z prvního slova. Poznáme hned po vstupu do místnosti, že se lidé zrovna bavili o nás. Rychle rozpoznáme nebezpečnou situaci na silnici.\n\nPodle Herberta Simona \"intuice není nic jiného než rozpoznání.\" Simon studoval šachové mistry, kteří po získání praxe v řádu tisíců hodin skutečně vidí postavení na šachovnici odlišně od ostatních lidí. Dokáží v situaci vidět povědomé vzory (netrénovaným lidem skryté) a adekvátně na ně reagovat. Podobné schopnosti projevujeme neustále, aniž bychom si toho byli vědomi. Není \"principiální\" rozdíl mezi šachovým mistrem, zkušeným požárníkem či dítětem, které dokáže rozpoznat tvar před sebou jako psa a řekne \"pejsek!\". Požárník ví, že je něco špatně, aniž by věděl, jak to ví. Podobně dospělý člověk ví, že potkal přítele Petra, aniž by si byl vědom toho, jak ho rozpoznal. Vědění bez znalosti o získání tohoto vědění není nic magického či neobvyklého; nejde o výjimku, ale spíše o pravidlo naší psychologie.\n\nNejen okamžité reakce, ale i delší plánování se může zakládat na intuitivním rozpoznání. G. Klein navrhl teorii \"na rozpoznání založeného rozhodování\" (\"recognition-primed decision\"). Dle ní nejprve automatická funkce asociativní paměti (Systém 1) navrhne možné řešení. Toto řešení poté člověk vědomě mentálně simuluje (Systém 2), aby zjistil zda vede k výsledku.\n\nK osvojení schopnosti expertní intuice může stačit i třeba jediná zkušenost, jako v případě emoční reakce při bodnutí včelou (podruhé se při setkání s včelou dostaví automatická reakce strachu či opatrnosti), ale může být potřeba i desítek tisíc hodin, jako v případě šachových mistrů.\n\nExpertní intuice ale nejsou vždy spolehlivé a mohou se značně mýlit. Výzkumy ukazují, že intuice jsou relativně spolehlivé především za těchto podmínek:\n\n\nV opačném případě se může intuitivní odpověď zakládat nikoli na expertíze, ale spíše na různých heuristikách. Základní vlastností intuice je, že člověk neví, jak k závěru dospěl, tedy ani zda se daný úsudek zakládá na kvalitní expertíze, navíc i špatné intuitivní závěry může provázet vysoká míra subjektivní jistoty.\n\nHeuristiky jsou jednoduchá a efektivní pravidla usuzování či rozhodování. Používají se jako zkratka k nalezení řešení, které sice nemusí být optimální, ale je dostatečně dobré pro dané účely, především v situacích, kdy hledání optimálního řešení by bylo příliš náročné. Heuristiky v našem myšlení se pravděpodobně vyvinuly v důsledku evolučních tlaků, v situacích kdy rychlost nalezení řešení měla větší hodnotu pro přežití než jeho zaručená správnost. Jakkoli jsou pro nás v každodenním životě nezbytné, již několik desetiletí se psychologové zaměřují na zkoumání jejich limitů a situací, kdy heuristiky systematicky selhávají. Tyto případy se označují jako kognitivní omyly (\"cognitive biases\"), protože často porušují pravidla logiky, pravděpodobnosti či teorie racionální volby.\n\nTypickým příkladem (někdy označovaným jako klam záměny atributů (\"attribute substitution\")) je následující úloha: Pálka a míček stojí dohromady 110 Kč. Pálka stojí o 100 Kč více než míček. Kolik stojí míček? Rychlá intuitivní odpověď je 10 Kč, ačkoli správná zní jinak. Příkladem tzv. emoční heuristiky (\"affect heuristic\") je rozhodnutí investovat do akcií automobilové společnosti kvůli hezkému vzhledu aut a mé zálibě v nich namísto ekonomických ukazatelů firmy. Dalšími příklady jsou heuristika ukotvení (\"anchoring\"), heuristika reprezentativnosti (\"representativeness heuristic\") či heuristika snadné dostupnosti informace (\"availability heuristic\").\n\nV kontrastu k výše představené koncepci stojí tzv. teorie nevědomého myšlení, jejímž autorem je především Ap Dijksterhuis. Dle této teorie je nevědomé, intuitivní myšlení naopak lepší při řešení složitých problémů, které zahrnují mnoho atributů. Zatímco je prý ve vědomém myšlení nelze dohromady dobře pojmout, nevědomě je lze efektivně paralelně zpracovat. Tato teorie je však mnohými vědci zpochybňována.\nIntuice figuruje jako důležitá ingredience v mnoha teoriích kreativního procesu, jak v umění, tak ve vědě.\n\n\n"}
{"id": "88871", "url": "https://cs.wikipedia.org/wiki?curid=88871", "title": "Bílá hora (Brno)", "text": "Bílá hora (Brno)\n\nBílá hora v Brně je kopec (300 m n. m.) v Šlapanické pahorkatině nacházející se nad bývalou obcí Juliánov, na území městské části Brno-Židenice, v katastrálním území Židenice, pokrytý vegetací lesoparkového typu. Na jejím vrcholu se nachází Památník založení dělnického hnutí. Z vrcholu je dobrý rozhled na Brno, což během druhé světové války využila německá armáda k vybudování několika pozorovatelen, sloužících k monitorování spojeneckých náletů na průmyslové oblasti východního Brna. Menší jižní část kopce má status přírodní památky.\n\nV letech 2014 a 2015 prošel lesopark rozsáhlou revitalizací, spočívající zejména v odstranění náletových dřevin, výsadbě nových stromů a keřů a založení trávníků. Postupně je obnovovnána i původní funkce ovocného sadu, především výsadbou třešní.\n\nPředmětem ochrany přírodní památky o rozloze 1,65 ha je teplomilné travinobylinné společenstvo s vegetací skalních výchozů na jižním svahu, s výskytem zvláště chráněných druhů rostlin a živočichů.\n\nZe silně ohrožených rostlinných druhů (kategorie C2) zde najdeme hadí mord šedý, koniklec velkokvětý a kuřičku svazčitou, z dalších ohrožených (kategorie C3 a C4) rostlin tam najdeme hlaváč šedavý, kavyl Ivanův, len tenkolistý, modřenec chocholatý, mochnu písečnou, ostřici nízkou, česnek žlutý, oman mečolistý či zlatovlásek obecný.\n\nMezi vzácnějšími křovinami je zastoupena růže galská a růže malokvětá.\n\nMěkkýše zastupuje páskovka žíhaná, suchomilka obecná, žitovka obilná, z hmyzu je běžná kudlanka nábožná, z obratlovců ještěrka obecná, mezi ptáky krutihlav obecný, lejsek šedý, strakapoud jižní a ťuhýk obecný.\n\nPodloží tvoří jurské biomikritové vápence jurského stáří, podobným těm na sousední Stránské skále. Pokryv je tvořen rendzinou, sprašemi, hnědozemí a černozemí.\n\n\n"}
{"id": "88875", "url": "https://cs.wikipedia.org/wiki?curid=88875", "title": "Nedvězí (Ralská pahorkatina)", "text": "Nedvězí (Ralská pahorkatina)\n\nNedvězí (německy \"Nedoweska\") je výrazný vrchol o nadmořské výšce 458 metrů nacházející se v severní části Kokořínska, asi 3 km jižně od Dubé na samém okraji okresu Česká Lípa. Těsně pod vrcholem se nachází osada Nedvězí patřící k městu Dubá. Z vrcholu, který je trachytovým sukem, je výborný kruhový výhled do dalekého okolí.\n\nZa druhé světové války zde byla zřízena německá protiletadlová pozorovatelna. Vrchol je v centrální zalesněné části CHKO Kokořínsko. Vede přes něj červeně značená turistická cesta, pod vrcholem odbočují ještě cesty značené žlutě a modře. Do vesničky Nedvězí vede místní silnice od Dubé. Není zde vyznačena žádná cyklostezka, ani v blízkém okolí nevede železniční trať. Na vrchol byla vedena tradiční turistická akce KČT Mělník \"Novoroční výstup na Nedvězí\", v lednu 2011 sem vedl cíl 36. ročníku zimního výstupu \"Nanga Dubá Nedvězí\", společné akce turistických klubů okresu Mělník.\n\nObjevují se informace, že je odtud při dobré viditelnosti možné přehlédnout třetinu Čech. Jedná se o velmi nadsazený údaj, nicméně za vhodných podmínek jsou odtud vidět Jizerské hory, Lužické hory, Krkonoše, východ Krušných hor i okraje Prahy.\n\n"}
{"id": "88911", "url": "https://cs.wikipedia.org/wiki?curid=88911", "title": "Public relations", "text": "Public relations\n\nPublic relations (často uváděné pod zkratkou PR [čteno \"pí ár\"], toto označení pochází z angličtiny a volně jej lze přeložit jako „vztahy s veřejností“, ve starší prvorepublikové terminologii byl využíván pojem \"vševztahovství\") jsou techniky a nástroje, pomocí kterých instituce nebo firma buduje a udržuje vztahy se svým okolím a s veřejností, nahlíží její postoje a snaží se je ovlivňovat. Jedná se o dlouhodobou cílevědomou činnost, která by měla mimo jiné zajišťovat poskytování informací veřejnosti a zároveň získávání zpětné vazby a dalších informací od veřejnosti. Důležitým aspektem PR je obousměrnost komunikace, kterou zajišťují (například na rozdíl od reklamy). PR jsou důležitou složkou sociální komunikace a kontroly.\n\nPublic Relations je součástí komunikačního mixu, který dále obsahuje reklamu, osobní prodej, přímý marketing a podporu prodeje. Celý komunikační mix je součástí marketingového mixu.\n\nPR má značné rozdíly oproti reklamě. Zatímco reklama se snaží hlavně o krátkodobý prodej určitého produktu nebo služby, PR se soustředí na dlouhodobé cíle jako je image, vztahy a komunikace s cílovými skupinami. Reklama i PR působí na širokou veřejnost, ale reklama pro svou komunikaci s veřejností využívá zásadně masových médií (televize, tisk, rozhlas, internet, venkovní reklama), zatímco PR komunikuje i jinými prostředky.\n\nV chápání PR se veřejnost dělí na \"vnitřní\" a \"vnější\". Vnitřní veřejností se rozumí zejména zaměstnanci organizace. Vnější veřejností se rozumí nejen zákazníci, ale také dodavatelé, investoři, komunita, potažmo celá společnost. PR tak obecně provádí buďto zvláštní oddělení uvnitř firmy (tzv. \"in-house\"), nebo k tomu určené PR či komunikační agentury. V České republice tyto agentury sdružuje především APRA (Asociace Public Relations Agentur), jednotliví profesionálové se sdružují v PR Klubu.\n\nJeden ze zakladatelů PR Američan dr. Edward L. Bernays mluví o vytváření souhlasu, úsilí vytvořit informaci přesvědčováním a přizpůsobováním veřejnosti pro určitou činnost, záležitost, hnutí nebo instituci. Podle něj úlohou vztahů s veřejností je prostřednictvím informací, přesvědčování a přizpůsobení získat veřejnou podporu pro činnosti, hnutí nebo instituce. Jejich aktivity jsou na profesionální úrovni plánovány a vykonávány trénovanými odborníky v souladu s vědeckými principy, založenými na výsledcích výzkumu společenských věd. V úvodu svojí knihy \"Propaganda\" (1928) píše: „Vědomá a inteligentní manipulace názorů, organizovaných zvyků veřejné masy je významnou součástí fungování demokratické společnosti. Ti, kdo ovládají tyto ,neviditelné‘ společenské mechanismy, zakládají skrytou vládu, která je skutečnou vládnoucí silou naší země.“ Podle PRA (Public Relations Association) je práce s veřejností „funkcí vedení podniku spočívající na nepřetržité a systematické formě práce, s jejíž pomocí se snaží veřejné i soukromé organizace a instituce získat a udržet porozumění a podporu těch, s nimiž mají co dělat nyní i v budoucnu.“\n\nK dnešnímu dni existují ve světě stovky různých definicí public relations. Webster New International Dictionary uvádí, že „jde o podporování vztahů a dobré vůle mezi osobou, firmou nebo institucí mezi jinými osobami, částí veřejnosti nebo společnosti v nejširším slova smyslu prostřednictvím rozšiřování výkladového materiálu, rozvíjení vzájemné přátelské výměny informací a odhadu reakcí veřejnosti.“\n\nCharakteristické rysy PR shrnul do vlastní definice i Zdeněk Chmel: „PR jsou samostatnou řídící funkcí vedení firmy nebo instituce, jejímž posláním je systematické vytváření a udržování vztahů důvěry a vzájemného porozumění s veřejností. Spoluvytvářejí image firmy za pomoci úplných a pravdivých informací o ní a její činnosti. Získávají vnější (mimo firmu) i vnitřní (uvnitř firmy) veřejnost pro podporu činnosti firmy jak v současnosti, tak i pro budoucnost a tím vytvářejí příznivé klima pro její aktivity.“\n\nJozef Ftorek, v knize \"Public relations jako ovlivňování mínění\" (2009) pracuje s pojetím, které vychází z přístupu uplatňovaného E. L. Bernaysem nebo W. Lippmannem, kteří mluvili o vytváření souhlasu (engineering - manufacturing of consent): „Public relations představuje aktivní ovlivňování mínění veřejnosti nebo jiných konkrétních cílových skupin s cílem dosažení souhlasu mezi občany.“ A to v důsledku řízení informačního toku (zejména prostřednictvím ekonomické a politické kontroly médií hlavního - středního proudu, tzv. mainstreamu). Podle Ftorka nelze PR vnímat jen jako součást podnikového marketingu či „vztahy s veřejností“, ale také jako aktivitu, která prostřednictvím koncepčního ovlivnění mínění přispívá k vytváření souhlasu mezi občany, kdy souhlas veřejnosti nebo konkrétních cílových skupin může mít různé podoby i dopady na život dané společnosti. Souhlasem je například volba - hlas pro konkrétní politickou stranu nebo politika ve volbách, nákup inzerovaného zboží nebo i občanská, osobní pasivita v případě státní represe vůči konkrétním disidentským skupinám nebo představitelům.\n\nPro PR je nejdůležitější udržet a zlepšovat dobrou image organizace. Public relations se využívají například v těchto případech:\n\nObor public relations využívá celou řadu nástrojů. Například pro informování široké veřejnosti prostřednictvím vztahové sítě s novináři (podobor media relations) jsou to například informační formáty jako tiskové zprávy, odborné články (nezaměňovat s advertorialy neboli placenými reklamními alias PR články), mediální brífingy či tiskové konference. Prostřednictvím těchto nástrojů komunikuje společnost s médii a snaží se formovat svůj obraz a klíčová sdělení v mediálním prostoru. Dále se zejména v interní komunikaci využívají pravidelné firemní mítinky a sportovní či společenské akce, pravidelná hodnocení, pochůzky manažerů, pravidelná zpravodajství o úspěších firmy a obecné dění ve firmě a to prostřednictvím intranetu, e-mailu nebo časopisu. Mezi další formy PR patří sponzoring a fundraising.\n\nKonkrétně PR využívají zejména tyto nástroje:\n\nPR agentura (tedy \"public relations agentura\") je specializovaná společnost, která pro své klienty navrhuje vztahovou strategii a vytváří a realizuje PR aktivity. Partnerem v klientských společnostech, pro které PR agentury pracují, jsou nejčastěji marketingoví manageři, brand manageři nebo PR manageři. Historicky se PR agentury vyčlenily z tzv. full-servicových reklamních agentur, tedy takových, které prováděly všechny činnosti komerční komunikace (reklama, nákup médií, public relations atd.).\n\nO jednotlivé klienty agentury se zpravidla starají týmy pracovníků. V čele takového týmu stojí \"account manager\", který má za úkol komunikovat na jedné straně s klientem, připravovat strategii kampaní, na straně druhé potom komunikovat s vybranými cílovými skupinami, médii, novináři. O stupeň níž v hierarchii často stojí \"junior account manager\" nebo také \"account executive\", který má většinou za úkol vyřizování praktických záležitostí nutných pro správnou přípravu a běh kampaně a také běžnou administrativu týkající se styku s klienty a médii. V některých agenturách přebírá část činností juniora ještě \"account assistent\".\n\nNáplň práce Public Relations agentury spočívá nejdříve ve vytvoření PR strategie. Ta je součástí marketingové strategie společnosti. V PR strategii se definují cíle, kterých je potřeba dosáhnout. Dále se určí segment, neboli cílová skupina, na kterou bude PR kampaň cílit. Součástí strategie je následně vypracování plánu, který obsahuje způsoby sdělení a média, prostřednictvím kterých se sdělení dostane k cílové skupině. V public relations se na zjištění počátečního stavu, ale i pro ověření účinnosti kampaně, využívají marketingové výzkumy veřejného mínění a monitoring toho, jaké výstupy jsou o společnosti publikovány.\n\nPublic relations vznikají teoreticky se vznikem lidské společnosti, ve větším měřítku ale až po druhé světové válce v USA v reakci na hlad veřejnosti po informacích, zejména z oblasti politiky, a také v reakci na rozvoj médií.\n\nVztahy s veřejností můžeme zaznamenat už v dávné historii. V Mezopotámii, Asýrii, Persii a Egyptě, stejně jako v antickém Řecku a Římě se používalo přesvědčování k formování veřejného mínění ve prospěch vládců. Nemusíme jít tak hluboko do dějin, abychom zjistili, že už v r. 1809 přijalo britské ministerstvo financí roli tiskového mluvčího v zahraniční politice. V r. 1912 ministr financí Lloyd George vytvořil skupinu lidí, kteří měli za úkol vysvětlovat zaměstnavatelům a dělníkům v různých částech země zavedení nového národního pojištění. Ale faktickým dnem vzniku PR bylo vydání knihy Crystalizing Public Opinion (Utváření veřejného mínění) Edwarda L. Bernayse v r. 1923 a především jeho knihy Propaganda (1928). Byly to první učebnice popisující vztahy s veřejností, neboli v terminologii té doby, propagandu.\n\nByl to právě E. L. Bernays, kdo dal ovlivňování mínění - vytváření souhlasu mezi občany krátce po první světové válce jeho současný název - public relations. Bernays, jak sám prohlásil, tak učinil proto, že propaganda představuje významný způsob řízení moderní společnosti, ale sám termín je pro veřejnost nepřijatelný, a to proto, jak byla propaganda užita během marketingu první světové války. Nový název měl představovat i nový začátek koncepčního ovlivňování mínění. Termín propaganda byl v Evropě běžně užíván až do konce druhé světové války. Terminologii public relations si později osvojila zejména soukromá, ekonomická sféra odkud se pozvolna přenesla i do politiky. V r. 1948 byl v Londýně založen Institut vztahů s veřejností (IPR). Od r. 1951 se tvořily národní instituty nebo asociace PR, což vyvrcholilo v r. 1955 vytvořením Mezinárodní asociace public relations (IPRA), která má v současné době přes tisíc členů ve více než šedesáti zemích světa.\n\nFunkce a nástroje PR byly v komunistickém Československu značně omezeny, což souviselo s kontrolou médií a sdělovacích prostředků stranickým aparátem. Před rokem 1989 byla veškerá komunikace regulována zákonem o reklamě (Zákon 355/1978 sbírky) a pozice tiskový mluvčí byla označována jako \"tiskový tajemník/referent\" v rámci oddělení propagace. Jejich funkce byla především pasivní a spočívala v přípravě projevů, prohlášení a odpovědí na dotazy novinářů. Největší zkušenosti měly s PR podniky zahraničního obchodu (PZO), které mohly obchodovat i v rámci kapitalistických států. I přes tyto skutečnosti vzniklo v roce 1983 na území ČSSR samostatné profesní sdružení s názvem „Klub práce s veřejností“.\n\nK velmi dynamickému rozvoji oboru dochází k porevolučním období. Jako první si na našem území otevírají pobočky mezinárodní agenturní řetězce, konkrétně Hill & Knowlton a Burson Marsteller v roce 1991 a Ogilvy v roce 1992. Největší česká PR agentura AMI Communications byla založena v roce 1995. Ve stejném roce vznikla také APRA. Žebříček největších agentur v České republice dříve zveřejňovala právě APRA, v současné době není aktualizován pravidelně.\n\nAkademické prostředí vysokých škol bylo vzhledem k politické situaci s rozvojem tohoto oboru velmi silně omezeno. První publikací, která se této problematice komplexně věnovala, byla v roce 1965 kniha Alfonse Kachlíka \"Public relations\" v edici Marketing Československé obchodní komory. Autor v roce 1967 obhájil na stejné téma disertační práci na Vysoké škole ekonomické v Praze, práce poté v roce 1969 vyšla také knižně. V omezené míře tak bylo možné teoretické základy získat na Vysoké škole ekonomické (prof. Jaroslav Nykryn) a v rámci oboru Žurnalistika na Karlově univerzitě. V masivním měřítku se problematice vztahů s veřejností a PR, začala akademická sféra věnovat až v prvním desetiletí 21. století, kdy i většina vzdělávacích institucí založila vlastní výukové programy v oboru public relations.\n\nZ posledního průzkumu PR agentury FleishmanHillard vyplývá, že prvenství obhajuje agentura AMI Communications. Druhé místo náleží Bison & Rose, třetí místo obsadila Ogilvy PR. Tu pak těsně následují agentury Grayling CR a AC&C Public Relations, která uzavírá první pětku. V druhé pětce se pak s relativně srovnatelnými výsledky umístily firmy Ewing PR,  PR.Konektor, Crest Communications, světová trojka FleishmanHillard a desítku uzavírá agentura Stance Communications. Česká odnož světové dvojky Weber Shandwick se pohybuje až okolo spodních pozic a do TOP 10 žebříčku se nedostala. Žebříček byl sestaven na základě srovnání ročního obratu jednotlivých společností.\n\n\n"}
