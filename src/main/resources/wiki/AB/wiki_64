{"id": "159063", "url": "https://cs.wikipedia.org/wiki?curid=159063", "title": "Defibrilátor", "text": "Defibrilátor\n\nDefibrilátor je lékařský přístroj používaný k defibrilaci, tedy zrušení fibrilace komor při kardiopulmonární resuscitaci. Defibrilátor je schopný elektrickým výbojem obnovit správnou činnost srdce. Při komorové tachykardii či fibrilaci komor není srdce schopno plnit svou funkci kvůli nekoordinovaným stahům. V těchto případech se defibrilací přeruší tento nezdravý stav pomocí silného elektrického výboje, aby se následně srdce mohlo pravidelně rozběhnout. Aby mohla být defibrilace úspěšná, musí být srdce schopno samostatné činnosti – nesmí být například příliš poškozeno infarktem.\n\nStudium fibrilace a defibrilace se začalo rozvíjet již v 19. století. Tehdy se zjistilo, že fibrilaci je možné indukovat působením střídavého proudu na srdce. V roce 1899 fyziologové Prevost a Batelli objevili, že silnější stejnosměrný elektrický výboj zastaví fibrilaci, a pak se objeví sinusový (normální) rytmus. Bohužel se tomuto objevu nedostalo dostatečné pozornosti, nicméně později byl potvrzen a zkoumán v mnoha zemích.\nPrvní defibrilace, která zachránila lidský život, byla provedena hrudním chirurgem Claudem S. Beckem v roce 1947. Díky tomuto úspěchu byla tato metoda přijata a byly položeny základy klinického výzkumu defibrilace.\n\nNěkteré přístroje kombinují vlastnosti manuálních i automatizovaných defibrilátorů, umožňují externí kardiostimulaci, monitoraci EKG, saturace a podobně.\n\nManuální defibrilátory jsou používány ve zdravotnických zařízeních a musí je obsluhovat\npouze proškolený personál. Většinou jsou kombinované s EKG pro vyhodnocení srdečního\nrytmu. Vyhodnocení nutnosti defibrilace provádí lékař a taktéž nastavuje příslušnou sílu\nvýboje. Manuální defibrilátory se člení na dva typy, interní a externí. Interní defibrilátory se\nvyužívají pro přímou defibrilaci, což je invazivní metoda, při které se aplikuje výboj přímo do\nsrdečního svalu.\n\nICD (Implantable cardioverter-defibrillator) je defibrilátor, který se implantuje pacientům,\nkteří jsou kvůli onemocnění srdce ohrožení na životě. ICD sám vyhodnotí nutnost podání\nvýboje.\n\nAutomatizované externí defibrilátory (AED) jsou defibrilátory optimalizované pro širokou veřejnost, která by za jejich pomoci měla\nbýt schopná poskytnout efektivnější KPR. V cizině jsou tyto přístroje již běžně rozmístěny,\navšak v České republice prozatím nedošlo k jejich rozšíření a veřejnost nebyla s použitím AED\ndostatečně seznámena.\n\nDefibrilace je léčebná metoda, která využívá elektrického proudu ke zvrácení fibrilace komor (zhoubné srdeční arytmie), jež by bez zásahu nevyhnutelně vedla ke smrti. Přístroj, kterým se podává elektrický výboj, se jmenuje defibrilátor.\n\nPříčinou náhlé zástavy oběhu je asi z 80 % ischemická choroba srdeční. Nejčastěji zachyceným srdečním rytmem na místě příhody je pak obávaná fibrilace komor. Tuto zhoubnou maligní arytmii můžeme úspěšně léčit elektrickým výbojem (defibrilací) podaným právě pomocí automatizovaného externího defibrilátoru (AED).\n\nKardioverze je úkon, kdy za pomoci elektrického výboje dochází ke stabilizaci srdečního rytmu. Provádí se po uvedení pacienta do krátkodobé narkózy.\n\n\"Komorová (ventrikulární) fibrilace\" (též \"míhání komor\") je závažná porucha srdečního rytmu, spojená s bezvědomím a rizikem úmrtí. Spočívá v chaotické činnosti jednotlivých svalových buněk myokardu, při níž nedochází k účinné kontrakci srdce vedoucí k vypuzení krve. Projevuje se typickým obrazem na EKG. Může být způsobena ischemickou chorobou srdeční, úrazem elektrickým proudem, poruchami vnitřního prostředí (zejména koncentrace draslíku) a dalšími příčinami. Fibrilaci komor není možné bez EKG záznamu rozpoznat, proto je potřeba se řídit zásadami kardiopulmonální resuscitace.\n\nPři defibrilaci prochází elektrický výboj pacientovým myokardem, čímž způsobí depolarizaci všech jeho vláken (dojde k jejich synchronizaci), po níž by se měl obnovit normální rytmus.\n\nDefibrilace vyžaduje dostatek elektrické energie, aby došlo k očekávanému efektu. Není-li dodaná energie dostatečná, je nutné výboj opakovat. Ideální je taková energie, která zvrátí fibrilaci napoprvé, neboť každý výboj myokard poškozuje. Procházející proud může být buď stejnosměrný (monofazické defibrilátory), nebo se polarita v polovině periody obrací (bifazické defibrilátory). Bifazické defibrilátory jsou preferovány, protože umožňují použití nižší (asi poloviční) energie. Energie výboje se udává v joulech.\n\nÚder do hrudníku, někdy popisovaný jako alternativa defibrilace, má sporný přínos.\n\nDefibrilaci lze provádět buď \"přímo\" (při operaci na otevřeném srdci nebo implantabilními defibrilátory – viz dále) nebo \"nepřímo\" (elektrodami přiloženými na povrch hrudníku za použití vyšší energie). Elektrody se na hrudník umisťují do standardních pozic: nejčastěji vpravo pod pravý klíček a vlevo přibližně do 5. mezižebří ve střední axilární čáře. Před použitím se elektrody natírají vhodným gelem nebo se mezi elektrody a pacientovu kůži vkládají gelové pláty (to neplatí v případě nalepovacích elektrod). Během podávání výboje se pacienta nesmí nikdo dotýkat vzhledem k riziku úrazu elektrickým proudem.\n\nDefibrilaci je třeba provést co nejdříve, protože s časem pravděpodobnost přežití klesá. Je-li výboj podán do 3 minut od kolapsu, je pravděpodobnost přežití asi 75 %.\n\n"}
{"id": "159064", "url": "https://cs.wikipedia.org/wiki?curid=159064", "title": "Stříbrnický potok (přítok Krupé)", "text": "Stříbrnický potok (přítok Krupé)\n\nStříbrnický potok, někdy též Stříbrník, pramení na východním svahu masívu hory Stříbrnická v pohoří Králický Sněžník ve výšce asi 1 070 m n. m. Teče ze svahů k východu, později se stáčí k jihovýchodu až jihu a asi po 3 km od pramene uhýbá opět k východu. Z hor přibírá četné další zdrojnice. Protéká vsí Stříbrnice (dnes část Starého Města) a nakonec se zprava vlévá do říčky Krupá (což je přítok Moravy) ve výšce asi 566 m. Délka toku činí 5,2 km. Plocha povodí má rozlohu 9,0 km².\n"}
{"id": "159067", "url": "https://cs.wikipedia.org/wiki?curid=159067", "title": "Athame", "text": "Athame\n\nAthame je nejdůležitější a nejčastěji užívaný nástroj v různých tradicích současného čarodějnictví, zejména pak v tradici Wicca. Používá se však také v obřadní magii. Jedná se obvykle o dýku (s ostřím po obou stranách čepele) s černou rukojetí. Athame by neměla být užívána jako zbraň, neslouží k obětování živých tvorů, ale ani jako běžný kuchyňský nástroj. Užívá se zejména k vytyčení rituálního prostoru, invokacím živlů, obřadu koláče a vína a k celé řadě dalších rituálních úkonů. V případě jiného užití, než k jakému bylo athame určeno, by mohlo pro něj znamenat znesvěcení a ztrátu jeho magické moci. Athame je čistě rituální pomůcka a před používáním je jí nutno vždy řádně posvětit (o čemž detailně pojednává Steward Farrar). V některých tradicích jsou na rukojeť kresleny zvláštní znaky, například symboly Wiccy (jako je pentagram a symboly fází měsíce atp.), populární jsou však i některé keltské motivy.\n\n"}
{"id": "159068", "url": "https://cs.wikipedia.org/wiki?curid=159068", "title": "Deň medzi nedeľou a pondelkom", "text": "Deň medzi nedeľou a pondelkom\n\nDeň medzi nedeľou a pondelkom je čtvrté album slovenské skupiny PEHA z roku 2005.\n\nAlbum obsahuje 10 písní, autory hudby jsou Katarína Knechtová a Karol Sivák, texty napsal Vlado Krausz s výjimkou písničky \"Za tebou\", kterou otextoval Rasťo Kopina. Ta se také stala prvním singlem, který zaznamenal úspěch jak na Slovensku, tak v České republice. K písničce byl natočen videoklip, který se odehrává na prešovské železniční stanici. Druhým singlem se stala titulní píseň \"Deň medzi nedeľou a pondelkom\", třetím a doposud vůbec nejúspěšnějším klavírová balada \"Spomaľ\". Videoklip k této skladbě byl natočen během koncertu v Košicích v roce 2006. V současnosti se do rádií dostává čtvrtý singl s názvem \"Renesancia\".\n\nAlbum obdrželo cenu Aurel za nejlepší slovenské hudební album za rok 2005, \"Za tebou\" se stala ve stejném roce písní roku a \"Spomaľ\" o rok později. Alba se již prodalo více než 30 000 kusů.\n\n"}
{"id": "159069", "url": "https://cs.wikipedia.org/wiki?curid=159069", "title": "Alfons", "text": "Alfons\n\nAlfons je mužské jméno německého původu. Další variantou jména je Alfonz. Vzniklo ze staroněmeckého slova \"adalfuns\" a vykládá se jako \"ušlechtilý, vznešený, připravený k boji\". Podle slovenského kalendáře má svátek 28. ledna.\n\nAli, Alfík, Alf, Alfonsek\n\n\n\n\n\n"}
{"id": "159072", "url": "https://cs.wikipedia.org/wiki?curid=159072", "title": "Stříbrnický potok", "text": "Stříbrnický potok\n\nStříbrnický potok je jméno více vodních toků:\n\n"}
{"id": "159073", "url": "https://cs.wikipedia.org/wiki?curid=159073", "title": "Angelo Michajlov", "text": "Angelo Michajlov\n\nAngelo Michajlov (vlastním jménem \"Angel Ivanov Michajlov\", bulharsky \"Ангел Иванов Михайлов\", 4. října 1939 Sofie – 7. července 1998 Valkeřice) byl český hudebník a hudební skladatel bulharského původu. \n\nPocházel z hudebnické rodiny, jeho rodiče byli operní pěvci a členové národního sofijského divadla, matka byla bulharská národní umělkyně \"Rajna Michajlova\". Již od pěti let Angelo hrál na klavír, šest až sedm hodin denně. Po základní škole v Sofii nastoupil na francouzské gymnázium, kde měl výborné výsledky. Vyskytovaly se však u něj problémy v chování, neboť se již od mládí projevoval jako bohém. Hudební talent v něm rozpoznala jeho matka na zkoušce v opeře, kam musela malého Angela coby čtyřleté dítě vzít s sebou. Malý Angelo začal suverénně jejího kolegu – operního pěvce napodobovat, což byl nejspíše zlom v jeho budoucí kariéře.\n\nPo maturitě a neúspěšných přijímacích zkouškách na sofijskou konzervatoř odcestoval osmnáctiletý Michajlov na vlastní pěst bez znalosti češtiny do Prahy. Na konzervatoř v Praze se dostal bez problému a díky jeho znalostem ji po roce s úspěchem zakončil. Po absolvování konzervatoře složil přijímací zkoušky na HAMU (dirigoval Beethovenovu Druhou symfonii v úpravě pro dva klavíry). Studium završil dirigováním \"Fausta a Markétky\". Před tím, než se Angelo dostal na opravdickou uměleckou dráhu, nejen pilně studoval a učil se česky, ale živil se hraním na klavír po různých podnicích, sem tam v divadle a dokonce chvíli i jako topič v hotelu Alcron. Vypracoval se tak od skladatele uhlí až k vynikajícímu skladateli hudby. Rok také dirigoval Vycpálkův smíšený sbor, zaskakoval jako pianista ve Filmovém symfonickém orchestru atd. \n\nMladý Michajlov přišel na konkurs do divadla Laterna magica, sedl si k pianu a začal napodobovat Louise Armstronga tak přesně, že všem přítomným vyrazil dech a okamžitě byl přijat. To byly v podstatě Angelovy začátky, pak už se jen nabídky hrnuly. \n\nV roce 1968 projevil svůj nesouhlas s okupací Československa vojsky Varšavské smlouvy, což mu přineslo potíže. Některá z jeho děl se nesměla vysílat či byla zničena. Angelo, mimo jiné, hrál na varhany ve skladbě Modlitba pro Martu (Kubišovou), která se stala symbolem tohoto období.\n\nV 70. letech Michajlov společně s Eduardem Hrubešem, Jiřím Kalešem a zpěváky Achillem a Zacharem Michailidisovými a Bolkem Zemánkem onbovili hudební skupinu Komety s podtitulem \"Hvězdy světových mikrofonů\". S tímto programem vystupovali po celém Československu i v zahraničí. Angelo v této skupině zastával, kromě role hudebníka, také roli konferenciéra a vystupoval jako imitátor.\n\nV 80. letech se pak převážně věnoval práci filmového hudebního skladatele. Na konci 80. let se stal profesorem na Pražské konzervatoři, kde na oddělení populární hudby působil až do své smrti. \n\nAngelo Michajlov se kromě hudby věnoval také herectví. Ztvárnil např. hlavní roli Cankara v muzikálu \"Bylo čtvrt a bude půl\", ke kterému složil hudbu. Dále si například zahrál nahluchlého školníka v hudební komedii \"30 panen a Pythagoras\" v titulní roli s Jiřím Menzelem, k níž také složil hudbu, a několik menších epizodních rolí (taxikář v Panu Tau, údržbář ve filmu \"Veselé Vánoce přejí chobotnice\", jež jsou po hudební stránce také jeho dílem a v mnoha dalších filmech). \n\nAngelo Michajlov byl také imitátorem. Napodoboval osobnosti, jako např. Louise Armstronga, s nímž se setkal osobně, Raye Charlese, Karla Gotta, Franka Sinatru a další. Jindy kdosi poslal nahrávku Angela, jak imituje Raye Charlese přímo jemu a ten s úžasem prohlásil: \"Já bych se měl učit od něj\". \n\nAngelo Michajlov je autorem hudby řady písní pro Martu Kubišovou, Václava Neckáře, Hanu Zagorovou, Miluši Voborníkovou, Karla Gotta, Helenu Vondráčkovou, Karla Černocha, Waldemara Matušku, Josefa Laufera atd. \n\nSložil hudbu například k filmům \"Dívka na koštěti, Lucie, postrach ulice, Hop a je tu lidoop, Metráček, Chobotnice z II. patra, Arabela se vrací, Zlatovláska, Dobré světlo, 30 panen a Pythagoras, Bylo čtvrt a bude půl, Ďábelské líbánky\" a mnoho dalších. Z večerníčku, ke kterým Angelo složil hudbu je známý Káťa a Škubánek.\n\nTěsně před svou smrtí začal psát hudbu k připravovanému muzikálu Rex Oidipus, toto dílo však nestihl dokončit. Zemřel 7. července 1998 na srdeční selhání na chalupě ve Valkeřicích.\n\nV soukromém životě byl celkem třikrát ženatý a vychovával dvě vlastní a dvě nevlastní dcery. \n\n"}
{"id": "159074", "url": "https://cs.wikipedia.org/wiki?curid=159074", "title": "Salvatore Quasimodo", "text": "Salvatore Quasimodo\n\nSalvatore Quasimodo (20. srpna 1901, Modica – 14. června 1968) byl italský překladatel a básník. V roce 1959 byl oceněn Nobelovou cenou za literaturu. \n\nV roce 1908 se rodina kvůli otcovu železničářství přestěhovala do Messiny, kde bydleli v odstaveném železničním voze na slepé koleji. Už v dobách povinné školní docházky začal Quasimodo psát svoji první poezii a prózu. Společečně s přáteli založil časopis \"Nuovo Giornale Letterario\", kterého však vyšlo jen málo čísel. Po získání diplomu na matematicko-fyzikálním technickém institutu v roce 1919 odešel do Říma, kde se zapsal na univerzitu – polnohospodářskou fakultu. Zlé ekonomické poměry mu však zabránily v pokračování studia. Žil v chudobě a věnoval se různé činnosti. Psal a publikoval, pracoval jako technický kreslič a jako prodavač v železářství. Právě z Říma vyšla jeho první sbírka básní \"Acque e terre\" a po ní druhá sbírka \"Oboe sommerso\". Díky pobytu v Římě poznal mnoho tehdy významných básníků, jako např. Eugenio Montale, Elio Vittorini a dalších.\n\nV roce 1940 se přestěhoval do Milána a v roce 1941 začal působit na tamní konzervatoři jako profesor italské literatury, kterou vyučoval až do své smrti v roce 1968. Po smrti první manželky se oženil podruhé. V letech 1960–1968 cestoval po Evropě a USA. Jeho dílo je přeloženo do 40 jazyků.\n\n"}
{"id": "159076", "url": "https://cs.wikipedia.org/wiki?curid=159076", "title": "Chabarovský kraj", "text": "Chabarovský kraj\n\nChabarovský kraj (rusky \"Хаба́ровский край\") je federální subjekt Ruské federace, jenž se rozkládá především podél pobřeží Ochotského moře a nejsevernější části Japonského moře. Kraj je součástí Dálněvýchodního federálního okruhu.\n\nChabarovský kraj vznikl 18. října 1938 rozdělením Dálněvýchodního kraje. Hlavní městem je Chabarovsk, který je druhým největším městem ruského dálného východu po Vladivostoku. V kraji žilo k roku 2010 1 343 869 obyvatel.\n\nKraj sousedí na severu s Magadanskou oblastí, na západě s Republikou Sacha a Amurskou oblastí, na jihu s s Židovskou autonomní oblastí, Čínou a Přímořským krajem. Na východě od něj, za Tatarským průlivem, leží ostrov Sachalin. Ke kraji patří i některé ostrovy, z nichž největší jsou Šantarské ostrovy.\n\nNa jihu Chabarovského kraje se nachází pohoří Sichote Aliň, které vybíhá z Přímořského kraje. Severně od něj se rozkládá rozsáhlá Dolnoamurská nížina. Leží v ní množství jezer, většinou propojených průtoky s Amurem. Sever kraje je hornatý a je zde v pohoří Suntar Chajata i jeho nejvyšší hora Berill (2933 m).\n\nKraj se nachází ve Vladivostocké časové zóně UTC+11, která je oproti moskevskému času předsunuta o 7 hodin. Místní střední sluneční čas se oproti úřednímu času předbíhá zhruba o 2 hodiny.\n\nTabulka níže uvádí největší sídla v Chabarovském kraji podle sčítání v r. 2010 a vzestup nebo pokles v porovnání s předchozím sčítáním.\n\nPrůmysl loďařský, hutnictví železných kovů, těžba uhlí a barevných kovů, průmysl chemický a biochemický, rybný. Hlavními průmyslovými centry jsou velká města.\n\nPěstují se především obilniny (oves, ječmen, pšenice), dále sója a brambory.\n\nDopravní tepnou je Transsibiřská magistrála na jihu a Bajkalsko-amurská magistrála v centrální části kraje. Významná je námořní doprava (přístavy Vanino, Nikolejevsk na Amuru a Amursk) a říční doprava po Amuru. V Chabarovsku je celostátně významné letiště a ve velkých městech jsou letiště místního významu.\n"}
{"id": "159077", "url": "https://cs.wikipedia.org/wiki?curid=159077", "title": "John Benbow", "text": "John Benbow\n\nJohn Benbow (10. března 1653 – 4. listopadu 1702) byl legendární anglický admirál bojující ve válkách Velké aliance a válkách o dědictví španělské.\n\nNejvíce jej proslavila jeho poslední bitva: 19. srpna 1702 napadla eskadra 7 britských lodí admirála Benbowa poblíž jihoamerického města Santa Marty čtyři francouzské lodě. To, co následovalo, představuje jeden z nejslavnějších a zároveň nejostudnějších okamžiků Royal Navy. Několik anglických kapitánů totiž odmítlo podpořit svoji vlajkovou loď při pronásledování a boji s nepřítelem. Ačkoliv tehdy byla Benbowova eskadra znatelně silnější než francouzská, admirál Benbow musel bojovat proti přesile. Jeho kapitáni ho nepodpořili ani poté, co získal v boji znatelnou převahu a dvě z francouzských lodí silně poškodil. Jejich jednání tak umožnilo Francouzům uprchnout z boje.\n\nBenbow, který byl v bitvě těžce raněn (přišel o nohu), zemřel po návratu na Jamajku, neboť se mu do rány dostala sněť. Těsně před smrtí si mohl přečíst list od svého protivníka, admirála Jeana du Casse, který mu vyjadřoval svůj obdiv a o kapitánech, kteří pod záminkami slabého větru odmítali podpořit svého admirála, napsal, že by měli být oběšeni, neboť si to zaslouží.\nDva z Benbowových kapitánů byli posléze pro zbabělost před tváří nepřítele skutečně odsouzeni k smrti a popraveni zastřelením.\n\n"}
{"id": "159080", "url": "https://cs.wikipedia.org/wiki?curid=159080", "title": "Librace", "text": "Librace\n\nLibrace (z latinského \"libro\" – \"vyvažovat\") je v astronomii označení pro velmi pomalou oscilaci satelitu (ať již reálnou či zdánlivou), jak se jeví pozorovateli na hmotnějším mateřském tělese, které satelit obíhá. Většinou se tento termín používá k označení kývavého pohybu Měsíce vůči pozorovateli na Zemi.\n\nPřestože je totiž rotace Měsíce kolem Země synchronní neboli vázaná (tj. Měsíc nám stále ukazuje jednu tzv. přivrácenou stranu), librace umožňuje pozorovatelům na Zemi v průběhu jedné měsíční periody spatřit více než jednu polovinu jeho povrchu – přibližně jde o 59 % jeho povrchu. Ovšem pro praktickou využitelnost je tato hodnota nižší, neboť zkreslení v librační zóně je často příliš velké. Pohybuje se lehce nad 50 %.\n\nMěsíční librace má čtyři různé složky:\n\nLibrace se vyskytuje také u jiných satelitů Sluneční soustavy – díky tomu také dochází k časově proměnným slapovým deformacím, které např. v případě Jupiterova měsíce Io jsou dostatečně velké k buzení mohutné vulkanické činnosti na jeho povrchu.\n\n"}
{"id": "159086", "url": "https://cs.wikipedia.org/wiki?curid=159086", "title": "JK Kalev Tallinn", "text": "JK Kalev Tallinn\n\nJK Kalev Tallinn (estonsky Jalgpalliklubi Tallinna Kalev) je estonský fotbalový klub, který hraje nejvyšší estonskou soutěž Meistriliigu.\n\nOficiální stránky klubu (estonsky)\n"}
{"id": "159087", "url": "https://cs.wikipedia.org/wiki?curid=159087", "title": "Ekonomika Česka", "text": "Ekonomika Česka\n\nČeská republika je vyspělá země, řazená mezi nejrozvinutější ekonomiky na světě. Je také členem OECD, kde figuruje ve skupině s ostatními bohatými členy. V roce 2019 byl český HDP na obyvatele v paritě kupní síly 39 477 $ (podobný jako v Izraeli nebo Itálii).\n\nČesko je na světě na 15. místě v indexu lidského rozvoje (před Belgií), na 14. místě v indexu lidského kapitálu (před Velkou Británií) Světové banky, na 24. místě v indexu ekonomické svobody (před Německem) a v indexu globálních inovací a na 29. místě v globální konkurenceschopnosti. Hlavní odvětví průmyslu jsou automobilová výroba, elektronika, strojírenství, high-tech technologie, výroba oceli, dopravní zařízení, chemická výroba a léčiva. Hlavními zemědělskými produkty jsou obiloviny, rostlinné oleje a chmel.\n\nZemě vykazuje nejstabilnější a nejvíce prosperující ekonomiku ze všech postkomunistických zemí (druhé je Slovinsko). Jejím základem je průmysl a služby (60 %); zemědělství a další prvovýroba jsou zastoupeny slabě – například v zemědělství pracuje méně než 5 % produktivního obyvatelstva, kdežto v sousedním Polsku je to více než 14 %. \n\nČesko má nejvíce osob samostatně výdělečně činných (OSVČ) na počet obyvatel v Evropě. Průměrná hrubá mzda v Česku byla začátkem roku 2019 okolo 33 tisíc Kč, dvě třetiny zaměstnanců na průměrnou mzdu nedosáhnou. Produktivita práce je v Česku oproti západní Evropě výrazně nižší. Problémem může být množství času stráveného zařizováním osobních věcí v pracovní době, Češi takto denně v administrativních profesích promrhají přibližně 65 minut.\n\nV prvním čtvrtletí roku 2015 rostla Česká ekonomika nejrychleji ze států EU. Nezaměstnanost a státní zadluženost v Česku zůstávají jako jedny z nejnižších v Evropě. Česká ekonomika se umístila podle míry inflace a nezaměstnanosti na 7. místě žebříčku agentury Bloomberg pro rok 2019.\n\nČeské země produkovaly na konci 19. století většinu (asi 70 %) veškeré průmyslové výroby Rakouska-Uherska, z toho některá byla téměř monopolní. V dubnu 1919 byla zavedena Koruna československá v poměru 1:1 k rakousko-uherské měně, ta se stala jednou z nejstabilnějších měn v Evropě.\n\nPrvní republika se díky rozvoji dostala na 10. místo průmyslově nejvyspělejších států na světě, před ní byly jen USA, Kanada, Austrálie, Švýcarsko, Argentina, Británie, Francie, Švédsko a Belgie. HDP na obyvatele První Československé republiky bylo však menší než u Dánska, Itálie, Německa, Nizozemska, Norska a Rakouska. Maddison i Bairoch řadí pro rok 1929 Československo na 17. pozici v HDP na obyvatele a Prados de la Escosura na dvacáté místo.\n\nDůsledky rozbití ČSR po Mnichovské dohodě byly pro hospodářství katastrofální. Po okupaci došlo k násilnému podřízení ekonomiky německým hospodářským zájmům. Byl oficiálně vyhlášen kurs marky a koruny 1:10, ačkoliv skutečný poměr byl 1 ku 6 až 7 a ihned po okupaci Němci skupovali ve velkém české zboží. Nuceně se slučovaly některé podniky, byly ustanoveny ústřední svazy průmyslu, obchodu, řemesel a dopravy.\n\nV únoru 1948 se v Československu chopila moci Komunistická strana, ekonomika státu začala být řízena centrálně a všechny průmyslové podniky byly zestátněny. K vyššímu tempu růstu ekonomiky a zvýšení průmyslové produkce došlo až roku 1954. V letech 1948–1968 vykazovala průměrný růst 3,72% HDP ročně. V období let 1969–1989 HDP Československa vzrostl cca o jednu třetinu (průměrně asi 1,66%). Zaostávání za světem se dále prohloubilo, např. Francie měla před Československem v roce 1989 již pětinásobný náskok.\n\nČesko po svém vzniku zdědilo strukturu průmyslu z bývalé ČSSR (Česká socialistická republika se na výrobě v celé zemi podílela sedmdesáti procenty – z toho Čechy 43 % a Morava se Slezskem 27 %), jež byla nevhodná, energeticky náročná, neekologická, zastaralá a orientovaná na vojenskou výrobu pro celek větší, než byla země sama (tedy vývoz do Sovětského svazu). Sortiment vyráběného zboží byl širší, než si země mohla dovolit; zahraniční obchod byl monopolizován a v porovnání se zeměmi Západní Evropy byl relativně malý.\n\nJeště před rozpadem ČSFR došlo k některým základním změnám (uvolnění regulace všech cen, umožnění soukromého podnikání apod.); země přijímala určitou formu hospodářské pomoci od Mezinárodního měnového fondu. Během 90. let došlo k základním změnám ve vlastnických vztazích – malé a velké privatizaci; během tzv. kuponové privatizace se velká část obyvatelstva stala akcionáři a státní majetek byl tedy redukován. Zatímco před sametovou revolucí tvořilo státní vlastnictví 97 %, roku 1998 již bylo 80 % všech společností v soukromých rukou. Dále proběhly některé restituce, restrukturalizace a technologické modernizace, umožněné jak domácími úvěry, tak zejména otevřením země a přílivem zahraničních investic. Mnohým lidem se navrátil majetek zabavený po roce 1948. Od roku 1995 je Česko členem Organizace pro hospodářskou spolupráci a rozvoj (OECD).\n\nČeská koruna několikrát devalvovala a od roku 1995 se stala plně konvertibilní. Na rozdíl od ostatních zemí, které byly od roku 1990 ve stejné situaci, v Česku nevzrostla rapidně inflace ani nedošlo k prudkým změnám hodnoty měny, jako například v Rusku.\n\nPo počáteční expanzi česká ekonomika podlehla na přelomu let 1996 a 1997 malé recesi, z které se zotavovala od poloviny roku 1999. V této době narostla nezaměstnanost až na 8,7% (1999), poté už měla převážně klesající tendenci až do roku 2008. Růst v letech 2000–2001 byl zapříčiněn hlavně vývozem do EU, především do Německa (Německo je největší ekonomický partner země), dalším přílivem zahraničních investic a oživující domácí poptávkou. Republika se ovšem během tohoto období v porovnání s minulostí značně zadlužila.\n\nPo vstupu země do Evropské unie nabral růst v ČR, stejně jako v ostatních zemích podobné kategorie (Slovensko, Polsko, Maďarsko), relativně velké tempo a spíše sociální politikou české vlády dosáhl až sedmi procent. Význam průmyslu, jenž v roce 1990 vytvářel 62% domácího produktu, klesl zhruba na polovinu. Namísto hutnictví přebral dominantní pozici automobilový průmysl, jehož zásluhou má země od roku 2004 aktivní saldo obchodní bilance. Česká ekonomika předběhla v roce 2005 ekonomiku Portugalska, poté Řecka, Kypru a nyní se blíží úrovni Itálie a Španělska.\n\nPodle Hospodářské komory mezi nejčastěji hledané kvalifikace v roce 2007 patřily řemeslníci, kvalifikovaní výrobci, zpracovatelé, opraváři, zaměstnanci na pozici obsluha strojů a zařízení, techničtí pracovníci, zdravotničtí pracovníci a pedagogičtí pracovníci.<ref name=\"idnes.cz/nejsou-lidi-lovci-mozku-uz-nejdou-jen-po-top-manazerech-pia-/podnikani.aspx?c=A071219_230045_firmy_rady_vra\"></ref> Kvůli tomu přestali být zaměstnavateli odmítání i čerství absolventi škol bez praxe. V porovnání hodinové mzdy mezi novými členy EU byla Česká hodinová mzda 109 Kč třetí nejvyšší, vyšší průměrná hodinová mzda byla pouze na Kypru (334 Kč) a ve Slovinsku (178 Kč).\n\nNedostatek pracovníků v Česku se týkal hlavně stavebnictví, strojírenství a dopravy, v roce 2008 podle odhadů Svazu průmyslu a dopravy v těchto odvětvích chybělo přibližně 300 000 kvalifikovaných pracovníků. Nezaměstnanost tehdy dosáhla dna 4,4%, poté se zvyšovala na 8,7% (Červenec 2010), a od roku 2010 opět začala klesat na nynějších 2,7% (Červenec 2019). Nezaměstnanost v České republice zůstává jedna z nejnižších v Evropě. V žebříčku Evropských zemí se nachází na 5. místě (2019), po Bělorusku (0,3%), Faerských ostrovech (1,1%), Lichtenštejnsku (2,3%) a Švýcarsku (2,1%).\n\nDne 7. listopadu 2013 rozhodla Česká národní banka o intervenci na devizovém trhu, kde se bude snažit držet kurz koruny vůči euru přibližně na hladině 27 CZK/EUR. Tento krok by podpořil český export, naproti tomu zvýšil inflaci a zdražil dovoz, názory na něj jsou tak rozdílné. V roce 2017 rada ČNB rozhodla ukončit tyto devizové intervence.\n\nI přesto, že svého minima dosáhla demografická křivka v roce 2015, ještě v roce 2017 ubýval počet učňů ve stavebních oborech.<ref name=\"idnes.cz/uciliste-zednik-klempir-pokryvac-remeslnici-fnk-/domaci.aspx?c=A170919_352757_domaci_jav\"></ref> Ubýval rychleji než v jiných oborech, protože zájemci o výuční list si vybírali raději elektrotechnické a strojírenské obory. Přestože byla velká poptávka po pokrývačích, tesařích a klempířích, zájem o studium těchto oborů byl malý. V roce 2017 byl nedostatek pracovníků na technické pozice a lidí do výroby.<ref name=\"idnes.cz/prumerny-plat-liberecky-kraj-prvni-ctvrtleti-2017-fub-/liberec-zpravy.aspx?c=A170606_085054_liberec-zpravy_jape\"></ref> Protože se většina dětí ve škole učila anglicky, byl také nedostatek německy mluvících zaměstnanců. Při hledání nových zaměstnanců se kromě vyšší mzdy stalo standardem nabízení benefitů. V prvním čtvrtletí roku 2017 se meziročně zvýšila průměrná mzda v Libereckém kraji o 1347 Kč na 25 693 Kč, v Plzeňském kraji se zvýšila mzda o více než 1700 Kč. Kromě technických pracovníků byl také nedostatek řezníků. Firmám i živnostníkům se stávalo, že měli inzerát na úřadu práce rok a nikdo se na něj neozval.<ref name=\"idnes.cz/reznici-chybi-remeslo-zanikne-dk5-/liberec-zpravy.aspx?c=A170911_142118_liberec-zpravy_jape\"></ref> Vyučení řezníci odcházeli do zahraničí nebo za jinou prací, zájemců o vyučení se v oboru řezník bylo málo (jediné učiliště v Libereckém kraji ve Frýdlantu mělo v září 2017 v oboru řezník pouze 6 učňů).\n\nPodle analýzy CRIF - Czech Credit Bureau ve srovnání s rokem 2010 v roce 2017 poklesl zájem o podnikání ve věkové skupině nad 30 let, nicméně narostl počet zájemců ve věkové skupině do 30 let.<ref name=\"podnikatel.cz/clanky/oslavi-30-a-radeji-se-necha-zamestnat-ti-mladsi-maji-energie-na-podnikani-dost\"></ref> Mezi novými podnikateli ve věkové skupině od 31 do 40 let začalo podnikat o 53 % lidí méně (tedy o 18 tisíc lidí méně), ve věkové skupině 41 - 50 let klesl počet nových podnikatelů o 57 % (tedy o 10 tisíc lidí) a ve věkové skupině 51 - 60 let klesl počet nových podnikatelů o 63 %. Ve věkové skupině do 30 let začalo podnikat o 80 % více fyzických osob, tj. o 12 tisíc nových podnikatelů více. Celkově byl v roce 2017 počet nových podnikatelů do 30 let 27 tisíc z celkových 58 tisíc nových podnikatelů, zatímco v roce 2010 byl celkový počet nových podnikatelů 85 tisíc, z toho bylo 15 tisíc nových podnikatelů ve věku do 30 let.\n\nCelkem v roce 2017 ukončilo činnost 10 437 firem, z toho 7910 firem skončilo v likvidaci a ostatní skončily buď fúzí s jiným podnikatelským subjektem nebo jiným způsobem.<ref name=\"podnikatel.cz/clanky/vloni-skoncil-rekordne-velky-pocet-firem-nejvice-se-zaviralo-v-praze\"></ref> Podle odhadů CRIF z října 2017 měl počet nově zaregistrovaných firem za celý rok 2017 poprvé v historii České republiky přesáhnout počet 30 000.\n\nNa začátku roku 2018 skončil zahraniční obchod v přebytku 11,9 miliard Kč, ovšem meziročně byl o 9,4 miliardy nižší.<ref name=\"tyden.cz/rubriky/byznys/cesko/exporteri-jsou-na-hranici-svych-vyrobnich-moznosti_470884\"></ref> Dovoz se meziročně zvýšil o 6,2 %. Hlavní příčinou nižšího přebytku byl pokles exportu a růst importu motorových vozidel. Teritoriálně mělo vliv především zhoršení bilance s EU a Čínou a zlepšení bilance s Ruskem.\n\nPřestože se zlepšila dopravní infrastruktura českého venkova, u potravinové obslužnosti venkova nastala opačná situace, počet prodejen na venkově dlouhodobě klesá, od roku 2018 do roku 2019 ubylo 18 % prodejen s plochou do 400 m².<ref name=\"www.iprosperita.cz/analyzy/9708-potravinova-obsluznost-klesa\"></ref>\n\nV prvních čtyřech v období let 2000 až 2006 vzrostly ceny bytů v Praze o 76 %, mimo Prahu o 86 %.<ref name=\"mesec.cz/clanky/ceny-bytu-jsou-na-vrcholu-pokles-musi-prijit-cba\"></ref> Jedním z hlavních důvodů byl růst mezd o 9 %. Po dalších 12 měsících cena bytů v Praze klesla o 7 %, cena bytů mimo Prahu klesla o 14 %.\n\nOd roku 2006 do roku 2008 se ceny bytů opět zvýšily, tentokrát v Praze ale pouze o 56 % a mimo Prahu o 64 %. Po dalších 12 měsících cena bytů v Praze klesla o 13 % a cena bytů mimo Prahu klesla o 17 %.\n\nV roce 2014 se opět začaly ceny bytů zvyšovat, do roku 2018 se zvýšily ceny bytů v Praze o 56 %, ceny bytů mimo Prahu se zvýšily o 43 %. Hlavními příčinami byla nízká nezaměstnanost (6 % v roce 2014, 1,9 % v roce 2018), nízká nabídka dokončených bytů a nákup bytů za účelem krátkodobých pronájmů. V Praze byla v roce 2018 cena bytů přepočtená na příjem nejvyšší v Evropě (na pořízení vlastního bydlení bylo potřeba 12 ročních platů), byla způsobená vysokou poptávkou a malou nabídkou.<ref name=\"seznamzpravy.cz/clanek/v-praze-uz-je-nejdrazsi-bydleni-v-cele-evrope-vinik-je-znam-49825\"></ref> V prvním čtvrtletí roku 2018 přesáhla cena za m2 88 000 Kč.\n\nzdroje:\n\np = predikce ČNB\n\n<nowiki>*</nowiki> PPS = parita kupní síly\n\n<nowiki>**</nowiki> tvorba hrubého fixního kapitálu = investice\n\n<nowiki>***</nowiki> ZO = zahraniční obchod\n\nKe klíčovým nerostným surovinám těženým v Česku patří černé a hnědé uhlí, dále též kaolin, stavební hmoty a uran. V malém rozsahu se těží ropa a zemní plyn a další suroviny.\n\nZemědělská výroba téměř uspokojuje domácí poptávku, avšak po vstupu země do EU musela být některá odvětví mírně utlumena. Pěstuje se hlavně obilí (pšenice, ječmen, kukuřice), řepka, brambory, chmel, zelenina, len a cukrová řepa (její produkce v souvislosti s uzavřením cukrovarů společnosti Eastern Sugar výrazně klesla). Svůj význam má i sadařství a vinohradnictví. Základem živočišné výroby je chov skotu, prasat a drůbeže, dále včelařství nebo chov sladkovodních ryb (zvláště kaprů).\n\nPrůmysl v Česku zaměstnává téměř 38% ekonomicky aktivních a Česko je tímto podílem na 1. místě mezi státy Evropské unie. Hlavními průmyslovými centry jsou Praha (všechna odvětví), Ostravsko (těžký průmysl), Plzeňsko (těžký průmysl); dále též mnohá místa v Ústeckém kraji. Mezi důležitá odvětví průmyslu patří strojírenství – především výroba dopravních prostředků (Česko v tomto zdědilo tradici Československa jako velmoci v tomto odvětví), elektrotechnika, chemický průmysl, hutnictví, potravinářství a energetika. Nejdynamičtěji se rozvíjejícím odvětvím je stavebnictví.\n\nZákladem energetiky jsou uhelné a jaderné elektrárny (Temelín a Dukovany). Podíl tzv. obnovitelných zdrojů energie na výrobě elektřiny se v ČR v současnosti pohybuje kolem 12 %. Z této oblasti je potom nejvýraznější využití vodních elektráren, tvořících přibližně 60 %. Výstavba elektráren na obnovitelné zdroje je podporována dotacemi EU a podle plánu má jejich podíl na trhu stoupnout v roce 2020 na 13 %.\nSpotřeba ČR činí zhruba 50 TWh elektrické energie ročně, přičemž výrobní zdroje při optimálním provozu poskytují asi 60 TWh za rok. Z toho plyne jednak možnost/nutnost elektřinu vyvážet, jednak nízký důvod pro instalaci nových zdrojů. To vedlo k jejich uměle státem prosazované podpoře, a tedy instalaci mnohdy především pro zisk dotačních peněz.\n\nV roce 2008 ovlivnila silná koruna tuzemský cestovní ruch (stejně jako ostatní exportéry). Kvůli rychlému posilování koruny se totiž stalo Česko pro zahraniční turisty méně zajímavou destinací podle měřítka cena/kvalita. Dle statistik poklesl cestovní ruch v Praze (nejnavštěvovanější destinace v ČR) o více než 30 % a v mimopražských oblastech ještě více. K tomu navíc mnohem více Čechů vycestovalo díky výhodným cenám do zahraničí. Cestovní ruch je přitom jednou z nejvýdělečnějších částí sektoru služeb.\n\nVstupem do Evropské unie se Česko zavázalo přijmout jednotnou evropskou měnu, jakmile budou splněna požadovaná Maastrichtská kritéria (konvergenční kritéria). Česko nebývá z EU kritizováno za výši svého dluhu, ale za tempo, kterým se dluh zvyšuje, deficitní rozpočty v několika letech totiž překračovaly 3% HDP, což je maximální hranice, kterou země nesmí překročit v případě, že chce zavést jako svoji měnu euro či již euro používá. To zemi zatížilo a zhatilo několik plánů na přijetí společné evropské měny. Zatímco ještě kolem roku 2003 se v tomto ohledu počítalo s rokem 2009, podle stavu z roku 2007 byl reálný až rok 2012.\n\nPro přijetí společné měny je však třeba podniknout několik kroků, hlavním bodem bylo stanovení relativně pevného kurzu koruny k euru, což v této době, přestože koruna o několik procent posílila, nebylo příliš vhodné a tak ani rok 2012 nebyl pro přijetí společné evropské měny reálný. Situaci v roce 2011 začala ztěžovat výrazná krize Evropské měnové unie kvůli neúnosnému zadlužení některých členských států. V květnu 2013 se guvernér ČNB Miroslav Singer vyjádřil pro přijetí eura nejdříve v roce 2019. V únoru 2014 ministr financí Andrej Babiš posunul termín o rok později a za nejbližší možný považuje rok 2020. \n\nNa popud MF a ČNB se vláda koncem roku 2018 rozhodla odložit termín přijetí eura na dobu neurčitou, kritéria pro vstup Česko sice splňuje, jsou zde ovšem obavy o znehodnocení úspor občanů a obavy o dopad závazků na stát kvůli změnám pravidel eurozóny.\n\nVelké problémy v budoucnosti mohou způsobit vysoké rozpočtové deficity a rostoucí státní dluh. Jeho výše v porovnání s některými dalšími zeměmi EU není vysoká, ovšem tempo růstu je označováno mnohými západními organizacemi, včetně EU, za neúměrné. S potížemi se také potýká nedokončená privatizace některých státních podniků. Nedokončeny jsou též změny v zákonodárství a zejména v soudnictví.\n\nPřes určité problémy je vývoj a současný stav státních financí České republiky posuzován ekonomickými a finančními odborníky ve srovnání s jinými evropskými zeměmi poměrně příznivě. 24. srpna 2011 zvýšila ratingová agentura Standard & Poors (USA) hodnocení ČR z dosavadní známky A o dva stupně na AA-. V srpnu 2018 zvýšila ratingová agentura Fitch rating ČR na AA-.\n\n\n"}
{"id": "159089", "url": "https://cs.wikipedia.org/wiki?curid=159089", "title": "Riemannova geometrie", "text": "Riemannova geometrie\n\nRiemannova (riemannovská) geometrie je oblast diferenciální geometrie, která se zabývá studiem Riemannových prostorů. Riemannův prostor je hladká varieta, na které lze měřit velikosti a úhly tečných vektorů, měřit délky křivek a paralelně přenášet vektory.\n\nRiemannova geometrie vznikla v polovině 19. století ve snaze zobecnit a klasifikovat nové neeukleidovské geometrie jako jsou hyperbolická a sférická geometrie. Tyto geometrie se v Riemannově geometrii vyskytují jako plochy s nenulovou konstantní křivostí, přičemž eukleidovská geometrie se dá modelovat jako Riemannova geometrie s nulovou křivostí.\n\nO Riemannově geometrii se obvykle hovoří pouze v případě, že všechny nenulové tečné vektory mají kladnou velikost. Jinými slovy, metrický tenzor je pozitivně definitní. Je-li indefinitní, což je příklad prostoročasu v obecné teorii relativity, pak se hovoří o pseudoRiemannově (pseudoriemannovské) geometrii. Podkladový prostor se pak nazývá pseudoriemannova varieta. Pseudoriemannova geometrie našla uplatnění především v Einsteinově obecné teorii relativity, ve které slouží jako model časoprostoru. Rovnice obecné teorie relativity pak dávají do souvislosti hmotu a zakřivení časoprostoru, přičemž se předpokládá, že předměty se pohybují po geodetikách.\n"}
{"id": "159090", "url": "https://cs.wikipedia.org/wiki?curid=159090", "title": "Riemannův prostor", "text": "Riemannův prostor\n\nRiemannovým (riemannovským) prostorem nebo též Riemanovou varietou, je v matematice a fyzice označován prostor, na kterém je možné měřit vzdálenosti bodů a úhly tečných vektorů. Pojmenování je po matematikovi Bernhardovi Riemannovi. Speciální případy Riemannových prostorů jsou Euklidovská, Lobačevského a sférická geometrie.\n\nV matematice se Riemanův prostor obvykle definuje jako hladká varieta M, na které je dána metrika g. Tato dvojice se často značí (M,g). Pokud g není pozitivně definitní, mluví se často o \"pseudoriemanově varietě\". Pomocí této metriky se dá definovat beztorzní metrická konexe formula_1 na M (tzv. Levi-Civitova konexe), díky níž můžeme definovat geodetiky - zobecněné přímky - a také paralelní přenos vektorů podél křivek. Křivost této konexe se označuje jako \"křivost Riemannova prostoru\".\n\nNejjednodušším příkladem je euklidovský prostor formula_2. Jiný ilustrativní příklad je sférická geometrie: prostor M je sféra (povrch koule v Euklidově prostoru), a metrika g funkce, která měří velikosti a úhly tečných vektorů na sféře přirozeným způsobem. To nám definuje délku křivek na sféře a vzdálenost dvou bodů definujeme jako vzdálenost nejkratší křivky, která je spojuje. Dá se dokázat, že takovéto křivky (tzv. geodetiky) jsou vždy částí nějaké kružnice se středem uprostřed koule, která sféru definuje (například \"poledníky\" na zeměkouli). Pokud definujeme \"přímky\" jako tyto velké kružnice, dostáváme geometrii, v které platí první čtyři Euklidovy postuláty, ale pátý neplatí: každé dvě přímky se totiž protnou. Součet úhlů v trojúhelníků je na sféře vždy větší než dva pravé úhly.\n\nV Einsteinově obecné teorii relativity se časoprostor modeluje jako pseudoriemannova varieta.\n\n"}
{"id": "159092", "url": "https://cs.wikipedia.org/wiki?curid=159092", "title": "Lucky (píseň, Britney Spears)", "text": "Lucky (píseň, Britney Spears)\n\nLucky \"(Šťastná)\" je druhá píseň z druhé řadové desky Britney Spears. Song byl vydán během třetí třetiny roku 2000.\nPíseň opět napsali a produkovali duo Max Martin a Rami. Text je o herečce, která je zdánlivě šťastná, jelikož má peníze, slávu, krásu, ale ve skutečnosti je hrozně osamělá.\nVideo protentokrát režíroval Dave Meyers a celý se natáčel v Orlandu na Floridě. Na počátku klipu vidíme Britney jako vypravěčku v divadle, která uvádí život jedné hollywoodské hvězdy, která se jmenuje Lucky a hraje ji také Britney Spears.\n\nKdyž se opona otevře vidíme obrovský plakát, na které je Britney coby slavná herečka i nakreslena. Vidíme Lucky, která má všechno, ale tváří se velmi smutně, i když si ve videoklipu dokráčí pro největší hereckou poctu, pro Oskara. Usmívá se na své fanoušky a všem děkuje, ale uvnitř ví, že to pro ni není opravdové štěstí.\nAčkoli píseň Lucky nedosáhla obřích rozměrů předchozí písně Oops!... I Did It Again, ale v hudebním měřítku byla relativně úspěšná. V USA se píseň odsadila nejvýše třiadvacáté místo.\n\nV Evropě se většinou píseň probojovala do Top 10, ale v Kanadě a Brazílii se úspěchu moc netěšila, spíše sklidila posměch díky klipu, kde Britney přebírá Oskara.\n\nVe Velké Británii se prodalo písně více než 203,000 kusů.\n"}
{"id": "159094", "url": "https://cs.wikipedia.org/wiki?curid=159094", "title": "Petljakov Pe-2", "text": "Petljakov Pe-2\n\nPetljakov Pe-2 byl sovětský bombardér. Letouny byly během Velké vlastenecké války základním frontovým bombardérem Sovětského svazu. Byly použity také ve válce proti japonské armádě v Mandžusku a Koreji v létě 1945.\n\nV létě roku 1938 dostala konstrukční kancelář V. M. Petljakova požadavek na konstrukci dvoumotorového rychlého výškového stíhacího letounu. K zalétání dvoumístného prototypu Petljakov VI-100 došlo 22. prosince 1939 pilotem P. M. Stěfanovským, avšak zkoušky ještě pokračovaly do května roku následujícího. Motory byly řadové dvanáctiválce V. K. Klimova M-105 po 772 kW s turbokompresory TK-3. Letoun měl zabudovány čtyři pevné kanóny ŠVAK ráže 20 mm, pozorovatel/radista ovládal jeden pohyblivý kulomet ŠKAS ráže 7,62 mm. Bylo však rozhodnuto další práce zastavit a na základě vyhodnocení bojů Luftwaffe v Polsku byl zadán požadavek na přeměnu stroje na střemhlavý bombardér.\n\nDruhý rozestavěný prototyp byl proto dokončen jako PB-100 (Pikirujuščij Bombardirovščik). PB-100 byl poháněn dvojicí motorů VK-105R a vybaven aerodynamickými brzdami, které snižovaly rychlost při střemhlavém letu. Výzbroj se skládala z jednoho pevného kulometu ŠKAS v přídi, jednoho pohyblivého v zadní části pilotní kabiny a jednoho na výklopném závěsu pod trupem za křídly. Koncem roku 1940 byly dodány první dva sériové kusy, během roku 1941 již bylo vyrobeno 1867 kusů. V lednu 1941 typ obdržel nové označení, Pe-2.\n\nOd června 1942 byl Pe-2 modernizován, aby se zlepšila ochrana před německými stíhačkami. Byla zesílena střelecká výzbroj, nová verze označená Pe-2 FT (Frontovoje Trebovanije) dostala novou otočnou věž s výkyvným kulometem UBT ráže 12,7 mm, který nahradil dříve používaný ŠKAS ráže 7,62 mm. Stejnou zbrojní modernizaci prodělalo i spodní střeliště a kulomety na přídi. Dále bylo zlepšeno pancéřování pilotního prostoru, nosné plochy dostaly aerodynamicky lepší kryty motorů. Letadla vyráběná od února 1943 byla poháněna výkonnějšími motory VK-105PF o výkonu 927 kW (1260 k). Rychlost se tak zvýšila o 40 km/h.\n\nKoncem roku 1943 se začala vyrábět varianta Pe-2FZ s modifikovanou střeleckou věží. Další přestavbou byl Pe-2R, dálkový letoun schopný hloubkového i výškového průzkumu Vybaven byl širokoúhlou kamerou instalovanou v pumovnici.\n\nVe verzi Pe-2 VI byl letoun přestavěn na stíhač, takto upravené letouny byly zařazeny do výroby, a poté i do výzbroje pod označením Pe-3/Pe-3 bis. Celkem bylo vyrobeno 11 427 exemplářů různých obměn.\n\nLetadla Pe-2 byla Rudé armádě k dispozici již při přepadení Sovětského svazu nacistickým Německem, ovšem velká část z nich byla zničena. K většímu bojovému nasazení Pe-2 došlo v červenci 1941 u Smolenska. Pe-2 byly během války základním frontovým bombardérem s působnosti na celé linii fronty, nesly značnou část bojové činnosti. Po ukončení bojů v Evropě byly použity k útoku na Japonsko v srpnu 1945.\n\nV průběhu druhé světové války sloužilo několik Pe-2 v řadách finského letectva, koncem války obdržela několik těchto letadel i 1. československá smíšená letecká divize v SSSR. Koncem roku 1944 byl v SSSR formován 1. polský smíšený letecký sbor, mající v sestavě bombardovací divizi se třemi pluky. Jako základní bojový typ byl pro ně vybrán Pe-2FT. Na jaře 1945 se divize přesunula na letiště v osvobozené části Polska, kde nadále probíhalo přeškolování polských osádek.\n\nPo ukončení války sloužily Pe-2 také u letectva Bulharska, Jugoslávie, Polska a Československa. K 1. říjnu 1945 vlastnilo polské letectvo celkem 113 Pe-2FT a 11 cvičně bojových UPe-2. Začátkem 50. let 20. století byly nahrazovány typem Tupolev Tu-2 a dosloužily příchodem proudových strojů Iljušin Il-28.\n\nTřicet dva letouny Pe-2 FT a tři cvičné UPe-2 přilétly v květnu 1946 na letiště Kbely v Praze. V období 20. června až 1. srpna 1946 zde pod vedením sovětských instruktorů kpt. Pantělejeva a por. Katajeva proběhl přeškolovací kurs pro československý létající i pozemní personál. Již 9. května 1946 byl založen bombardovací letecký pluk, kam byla větší část letounů Pe-2 po skončení přeškolovacího kursu zařazena. Zbytek letounů byl uskladněn jako záloha. Stroje zařazené k 1. letce bombardovacího leteckého pluku nesly označení příslušnosti písmeny LV. Základem budované 2. letky byly letouny označované písmeny MU. V létě roku 1947 operovalo československé letectvo s letouny UPe-2 LV-1 a LV-2 a Pe-2FT LV-5 až LV-14 a MU-3 až MU-5 a MU-9 až MU-13. 14. července 1947 pluk přelétl na Slovensko. Petljakovy v Československu sloužily od října 1947 pod označením B/CB-32 do poloviny roku 1951.\n\nÚdaje dle\n\n\n\n\n"}
{"id": "159098", "url": "https://cs.wikipedia.org/wiki?curid=159098", "title": "Dhimmi", "text": "Dhimmi\n\nDhimmi je spíše historický islámský pojem pro věřící nemuslimy (tradičně zejména \"lid knihy\", tedy křesťany a židy) žijících v převážně muslimských zemích. Dle tradičního práva jsou dhimmi občané „svobodní“ s omezenými pravomocemi (viz Umaruv Pakt). V minulosti byla těmto lidem, kteří chtějí žít dobrovolně ve většině islámských zemích uložena například povinná částka státu tzv.: \"džizja\" (kdo na tento poplatek však neměl a byl chudý, čerpal ze státních výhod a podpory sousedních spoluobčanů; kdo zaplatit odmítl, byl bez lítosti popraven), nemožností stavění nových modliteben (kostelů, synagog) (ty původní však na území zůstaly a do praktiktování náboženství stát nemluvil, ovšem veřejné modlitby byly zakázané, stejně jako jakékoli hlasité modlení), systém devširme, atd.\n\nVe většině moderních islámských zemích jsou náboženské menšiny oficiálně rovnoprávné (žijí vedle sebe na jednom území); faktická rovnoprávnost je však mnohdy sporná.\n\nVyskytuje se i pojem \"dhimizace\" (nebo dhimmizace) jako proces směřující k podmanění státu nebo obyvatelstva muslimy na úroveň dhimmi.\n\n"}
{"id": "159100", "url": "https://cs.wikipedia.org/wiki?curid=159100", "title": "Soví mlhovina", "text": "Soví mlhovina\n\nSoví mlhovina (také M 97 nebo NGC 3587) je planetární mlhovina v souhvězdí Velké medvědice. Objevil ji Pierre Méchain 16. února 1781 a Soví mlhovinou ji nazval Lord Rosse roku 1848.\n\nMalá úhlová velikost a poměrně nízká jasnost této mlhoviny jsou příčinou toho, že je mimo dosah triedrů, a to i při pozorování za mimořádně příznivých podmínek.\nK jejímu nalezení je tedy potřeba alespoň malý hvězdářský dalekohled, který ji ukáže jako malou kulatou mlhavou skvrnku s ostrými okraji. Další podrobnosti, jako například dvě tmavší oblasti uvnitř mlhoviny, které připomínají oči sovy, jsou viditelné až většími dalekohledy.\nMlhovina leží mezi hvězdami Merak (β UMa) a Phekda (γ UMa), od hvězdy Merak leží 2,3° jihovýchodním směrem. Pouhých 48′ severozápadně od mlhoviny leží galaxie M108 a při malém zvětšení se oba tyto objekty vejdou do zorného pole dalekohledu.\n\nMlhovina má velkou severní deklinaci, proto je na velké části severní polokoule cirkumpolární, a to v celé Evropě a severní Americe. Naopak na jižní polokouli je viditelná pouze do středně nízkých zeměpisných šířek mírného podnebného pásu. Nejvhodnější období pro její pozorování na večerní obloze je od ledna do srpna.\n\nTuto mlhovinu poprvé pozoroval Pierre Méchain 16. února 1781, popsal ji jako obyčejnou skvrnu blízko hvězdy β Ursae Majoris a poznamenal také, že je obtížně pozorovatelná. Charles Messier ji pak přidal do svého katalogu a přitom zmínil další dvě mlhoviny, které spolu s ní pozoroval. Do svých zápisků potom ručně připsal jejich souřadnice a na základě toho byly tyto dva objekty do katalogu později také přidány pod označením M108 a M109. William Herschel ji popsal jako stejnoměrně zářící mlhovinu a pokoušel se ji rozložit na jednotlivé hvězdy, což se mu nepodařilo, takže ji považoval za velmi vzdálený objekt.\n\nMezi planetární mlhoviny ji zařadil admirál Smyth v roce 1844. Lord Rosse při jejím pozorování 11. března 1848 vytvořil kresbu, na které zachytil její vzhled a popsal ji takto: „Ve středové oblasti jsou dvě od sebe značně vzdálené hvězdy. Oba spirální útvary obklopuje tmavý polostín.“\nRosse také poprvé použil název „Soví mlhovina“. Mnoho dalších pozorovatelů však vidělo pouze jednu místo dvou popisovaných hvězd. Aby Rosse pochopil její podstatu, opakovaně ji pozoroval až do roku 1874 a vytvořil mnoho jejích dalších kreseb. William Huggins v roce 1866 pozoroval její spektrum a když v něm našel dvě spektrální čáry, objevil její plynnou podstatu.\n\nSoví mlhovina se svým úhlovým rozměrem 3,4′ patří mezi největší a nejlépe pozorovatelné planetární mlhoviny na pozemské obloze. Přesto patří mezi nejslabší objekty Messierova katalogu, ve kterém jsou zapsány pouhé čtyři planetární mlhoviny. Od Země je vzdálená asi 2 600 světelných let\na její skutečný průměr je přibližně 3 světelné roky. Je stará přibližně 6 až 8\ntisíc let a její vnější halo je staré více než 40 000 let. Její vzdálenost od Země se, jako u ostatních planetárních mlhovin, velmi těžko určuje. Různí autoři uvádí velmi odlišné hodnoty od 1 300 do 12 000 světelných let.\n\nPodobně jako jiné planetární mlhoviny je i M 97 výrazně jasnější vizuálně (9,9 mag) než fotograficky (12 mag), protože většinu světla vyzařuje na jedné spektrální čáře odpovídající zelené barvě. Patří mezi složitější planetární mlhoviny. Její vzhled se dá vysvětlit tak, že má tvar válcovitého prstence, tedy mírně protáhlé kulové obálky s vyříznutými póly, jehož osa je od Země šikmo odkloněná, takže konce s menší hustotou materiálu odpovídají sovím očím.\n\nÚstřední hvězdou mlhoviny je bílý trpaslík, který měl původně hmotnost 150 až 200 % hmotností Slunce. Po odvržení vnějších obálek ve formě planetární mlhoviny má tato hvězda hvězdnou velikost 16, hmotnost zhruba 0,7 hmotnosti Slunce a okolní hmota mlhoviny má 0,15 hmotnosti Slunce.\n\n\n\n"}
{"id": "159115", "url": "https://cs.wikipedia.org/wiki?curid=159115", "title": "Ernst Nolte", "text": "Ernst Nolte\n\nErnst Nolte (11. ledna 1923 Witten – 18. srpna 2016 Berlín) byl německý historik a vysokoškolský pedagog. Ve svých knihách se zabýval především tematikou totalitních režimů dvacátého století.\n\nJeho známým dílem je kniha \"Fašismus ve své epoše\", ve které se zabývá italským korporativním fašismem, německým národním socialismem a integrálním nacionalismem Francouzské akce. Všechny tyto směry, které jinak považuje za navzájem se dosti lišící, označuje za druh vzpoury proti modernitě.\n\nDruhou světovou válku a všechny její násilnosti nepovažuje oproti jiným válkám a genocidám, které ji předcházely či které po ni následovaly, za nikterak výjimečnou. Ernst Nolte také často ve svých dílech srovnává ideologii a praxi nacistiského Německa a komunistického Sovětského svazu a shledává je v mnohém jako podobné.\n\nErnst Nolte vyučoval na Svobodné univerzitě Berlín.\n\n\n\n"}
{"id": "159116", "url": "https://cs.wikipedia.org/wiki?curid=159116", "title": "Feng-šan", "text": "Feng-šan\n\nFeng-šan (tradiční znaky: 鳳山; tongyong pinyin: Fòngshan; hanyu pinyin: Fèngshān) je město v Čínské republice, leží v jihozápadní části ostrova Tchaj-wan. Ve správním systému Čínské republiky je hlavním městem okresu Kao-siung. Rozkládá se na ploše 26,75 km² a má 338 685 obyvatel (únor 2007).\n\nMěsto leží při jižním konci \"Národní dálnice č. 1\" (), která vede ze severu na jih ostrova po jeho západní straně.\n\n"}
{"id": "159125", "url": "https://cs.wikipedia.org/wiki?curid=159125", "title": "HTML editor", "text": "HTML editor\n\nHTML editor je softwarová aplikace pro vytváření webových stránek. HTML stránka jako taková může být napsána prakticky v libovolném textovém editoru, ale právě HTML editory poskytují řadu podpůrných nástrojů a funkcí, které tvorbu usnadňují a zrychlují. Mezi tyto funkce patří například kontrola syntaxe, automatické doplňování kódu či nástroje na správu celého webu.\n\nAčkoliv se hovoří o HTML editoru, obecně se jedná o software, který umí pracovat s řadou technologií, s kterými se můžete na webu setkat. Většina z nich tak umí pracovat s XHTML, CSS či JavaScriptem nebo se systémy pro správu verzí projektu jako CVS nebo Subversion.\n\nPrvní lépe vybavený textový HTML editor, který byl v roce 1994 ke stažení na internetu, se jmenoval CoffeeCup HTML Editor od společnosti CoffeeCup Software.\n\nExistuje několik druhů HTML editorů a to textové, grafické a WYSIWYG (What You See Is What You Get) editory.\n\nTextové (zdrojové) editory jsou určené výhradně k vytváření HTML a většinou poskytují funkci zvýraznění syntaxe. Pomocí šablon, nástrojových lišt a klávesových zkratek je pak možné snadno a rychle vkládat HTML tagy a nejrůznější struktury. Editor může také obsahovat různé průvodce, nápovědu a funkci automatického doplňování kódu, které usnadňují provádění běžných úkonů.\n\nTextové editory často obsahují vestavěné nebo externě připojené nástroje pro kontrolu a ověření kódu, kontrolu odkazů, čištění a formátování kódu, kontrolu pravopisu, strukturování do projektů a v neposlední řadě nahrávání dat na webový server přes FTP nebo WebDAV.\n\nPoužívání tohoto druhu editorů vyžaduje znalost HTML jazyka a dalších webových technologií jako CSS, JavaScript a dalších, které chce programátor využít.\n\nNěkteré editory nabízejí možnost editovat zdrojový kód objektů v lépe vizuálně zpracovaném režimu, než je pouhé zvýrazňování syntaxe. Tento režim však nelze považovat za WYSIWYG. Některé WYSIWYG editory ovšem nabízejí možnost využití nástrojových oken, které umožňují snadnou úpravu textových parametrů vybraných objektů. Tato okna dovolují editovat jednotlivé parametry, které jsou umístěny v polích, nebo celou jednu část zdrojového kódu pro vybraný objekt. Mohou také obsahovat widgety pro zobrazení a výběr možností při editaci parametrů. \n\nNapříklad program Adobe GoLive poskytuje přehledný editor, který umožňuje rozbalování HTML objektů a jejich vlastností, editování parametrů a zobrazení grafiky navázané na jednotlivé objekty.\n\nWYSIWYG (What You See Is What You Get = \"Co vidíte, to dostanete“) HTML editory poskytují editační rozhraní, které zobrazuje stránku tak, jak bude vypadat ve webovém prohlížeči. Některé editory navíc umožňují upravovat stránku přímo uvnitř prohlížeče. Jelikož používání WYSIWYG editoru nevyžaduje žádnou znalost HTML jazyka, jedná se nejjednodušší cestu, jak může začít průměrný uživatel PC s vytvářením webových stránek. \n\nZobrazení stránky v WYSIWYG editoru je dosaženo implementací renderovacího jádra, které obsahuje webový prohlížeč. Toto jádro je však vývojáři editoru značně rozšířeno, aby umožňovalo vytváření, vkládání, mazání a přesouvání obsahu. Výsledek je takový, že vždy v průběhu editace je možné vidět stejný náhled, jako bude později při zobrazení stránky v normálním webovém prohlížeči.\n\nPřestože WYSIWYG editory usnadňují a urychlují práci, mnoho profesionálů stále používá textové editor navzdory tomu, že většina WYSIWYG editorů obsahuje možnost ruční editace HTML kódu. Web nebyl původně navržený jako vizuální medium, a proto pokusy dát autorům více kontroly nad vzhledem například pomocí CSS, byly jen slabě podporovány ve významných webových prohlížečích. Následkem toho byl kód vytvořený pomocí WYSIWYG editorů často velmi velký a nekompatibilní s některými méně používanými prohlížeči. Takto generovaný kód je ale možné posléze editovat a opravit ručně.\n\nWYSIWYM editory (What You See Is What You Mean = \"Co vidíte, to máte na mysli\") jsou alternativa k WYSIWYG editorům. Namísto formátování nebo prezentace dokumentu se soustředí na zachování smyslu každého prvku. Například hlavičky, nadpisy, odstavce jsou označeny odpovídajícími HTML tagy a celá stránka se tak v prohlížeči zobrazí zamýšleným způsobem. Příkladem jsou třeba WYMeditor, nebo český Texy!.\n\nHTML je strukturovaný značkovací jazyk a existují určitá pravidla, jak by měl byt používán, aby odpovídal W3C standardům pro WWW. Dodržování těchto pravidel znamená, že jsou webové stránky přístupné na všech typech počítačů, pro zdravé i handicapované lidi a také na bezdrátových zařízeních jako jsou mobilní telefony nebo PDA, které mají omezenou velikost displeje. \n\nMnoho HTML dokumentů není validních podle W3C standardů. Podle jedné studie je validní pouze 1 dokument ze 141 a navíc mohou být některé tyto korektně napsané dokumenty neefektivní kvůli nadbytečnému použití opakování, nebo protože jsou založené na zastaralých pravidlech. Aktuální doporučení W3C pro použití CSS s HTML byly poprvé formulovány v roce 1996 a poté několikrát revidovány. \n\nTyto pokyny zdůrazňují důsledné oddělování obsahu (HTML nebo XHTML) od formy (CSS). Výhodou je, že jsou informace o stylu staženy pouze jednou pro celý web a ne opakovaně s každou stránkou. Návrháři WYSIWYG editorů s tímto konceptem bojují od samého počátku a snaží se ho co nejlépe předvést uživatelům. Všechny moderní editory uspěly v určitém rozsahu, ale žádný neuspěl zcela.\n\nLidé, kteří používají textové editory, mohou podobné problémy většinou opravit okamžitě, pokud si jich všimnou. Většina je ale s kódem, který produkují WYSIWYG editory, velmi nespokojena.\n\nS požadavkem korektního zobrazení webových stránek v co největším počtu prohlížečů a pro udržení určité kvality celosvětového webu by se dalo říci, že by na prvním místě měla být snaha o co nejvíce validní kód. Někteří také argumentují tím, že by každé stránky měly nejdříve projít validačním procesem W3C (W3C HTML Validátor a W3C CSS Validátor) a až poté se předat zákazníkovi. Jiní zase zastávají názor, že je na prvním místě rychlost, s jakou jsou informace publikovány, a proto zcela validní kód není vždy potřeba.\n\nAť už je k vytváření webových stránek použitý jakýkoliv software, záleží kvalita výsledného HTML kódu vždy na schopnostech jeho autora. Určitá znalost HTML, CSS a dalších skriptovacích jazyků stejně jako přehled o současných doporučeních W3C v této oblasti pomáhá každému designérovi vytvářet lepší stránky bez ohledu na to, zda používá WYSIWYG editor nebo ne.\n\nStejný HTML dokument může vypadat rozličně na různých platformách z několika důvodů:\n\n\n"}
{"id": "159126", "url": "https://cs.wikipedia.org/wiki?curid=159126", "title": "Miao-li", "text": "Miao-li\n\nMiao-li (tradiční znaky: 苗栗; tongyong pinyin: Miáolì; hanyu pinyin: Miáolì) je město v Čínské republice, leží v severozápadní části ostrova Tchaj-wan. Ve správním systému Čínské republiky je hlavním městem okresu Miao-li. Rozkládá se na ploše 37,89 km² a má 91 100 obyvatel (srpen 2007). Ve městě Miao-li žije poměrně velký počet obyvatel národnosti Hakka.\n\n"}
{"id": "159131", "url": "https://cs.wikipedia.org/wiki?curid=159131", "title": "Adam Politzer", "text": "Adam Politzer\n\nAdam Politzer (* 1. října 1835, Alberti – 10. srpna 1920, Vídeň) byl rakouský lékař, který vymyslel, jak vyléčit zánět středního ucha, na co se až do té doby umíralo. Nejenom, že založil obor „ušní, nosní, krční“, ale také vynalezl několik pomůcek, které se v tomuto oboru používají dodnes.\n\nRakouský lékař Adam Politzer je všeobecně považován za zakladatele oboru lékařství, kterému se říká otorinolaryngologie, zkratka \"ORL\" (ušní, nosní, krční).\n\nZaložil jej vlastně tím,že zavedl do používání ušní zrcátko, jež krátce předtím vynalezl venkovský rakouský lékař dr. Hoffmann. Tak vznikla otorinolaryngologie jako speciální obor lékařství. V roce 1861 byl Adam Politzer na vídeňské univerzitě jmenován profesorem otorinolaryngologie, v roce 1873 byla ve Vídni zřízena samostatná klinika ušního, nosního a krčního lékařství, jejímž přednostou se stal Politzer.\n\nV roce 1863 Politzer zdokonalil vzdušnou sprchu (vstřikování vzduchu) do Eustachovy trubice (mezi nosohltanem a středním uchem) tím,že k ní přidal balónek.Samostatnou sprchu vynalezl Deleau,ale bez balónku dobře nefungovala. V roce 1865 Politzer uveřejnil atlas lidského bubínku za normálních i chorobných okolností, což bylo umožněno zavedením osvětleného ušního zrcátka.\n\nKonečně v roce 1878 byla ve Stuttgartu vydána Politzerova kniha „\"Učebnice ušního lékařství\"“, což bylo základní dílo lékařského oboru ORL. Dokud neexistovalo ušní lékařství, děti často umíraly na středoušní záněty a jejich komplikace a dnes jsou to jen banální záležitosti. Ani nitrolební komplikace ušních zánětů, jako jsou abscesy, nejsou zdaleka tak život ohrožující jako byly před Adamem Politzerem.\n\nSpecializace ušního, nosního a krčního lékařství závisela na vyvinutí technických vyšetřovacích prostředků těchto těžce přístupných orgánů.\n"}
{"id": "159134", "url": "https://cs.wikipedia.org/wiki?curid=159134", "title": "Bartoloměj", "text": "Bartoloměj\n\nBartoloměj je mužské biblické jméno aramejského původu. Další variantou jména je Bartolomej. Vzniklo z \"bar Talmai\" a vykládá se jako \"syn Talmajův, syn zbrázděného, oráč\", někdy také jako \"bojovný syn\". Podle českého kalendáře má svátek 24. srpna.\n\nBarry, Bart, Bárta, Bartoš, Bartík\n\n\n"}
{"id": "159137", "url": "https://cs.wikipedia.org/wiki?curid=159137", "title": "Uživatelské rozhraní", "text": "Uživatelské rozhraní\n\nUživatelské rozhraní je souhrn způsobů, jakými lidé (uživatelé) ovlivňují chování strojů, zařízení, počítačových programů či komplexních systémů.\n\nUživatelské rozhraní počítače zpracovává:\n\n\nOstatní používaná uživatelská rozhraní:\n\nHistorie ovládání počítače prošla několika milníky:\n"}
{"id": "159138", "url": "https://cs.wikipedia.org/wiki?curid=159138", "title": "Svatý Bartoloměj (rozcestník)", "text": "Svatý Bartoloměj (rozcestník)\n\nSvatý Bartoloměj může být označení pro světce, místo či stavbu:\n\n\n"}
{"id": "159139", "url": "https://cs.wikipedia.org/wiki?curid=159139", "title": "Barnabáš", "text": "Barnabáš\n\nBarnabáš je mužské biblické jméno aramejského původu. Vykládá se jako \"syn věštby, útěchy\". Jeho nejslavnějším nositelem je jeden z prvních a nejvýznamnějších misionářů zmiňovaných v Novém Zákoně, apoštol Barnabáš, díky němuž je později křesťanští misionáři rozšířili po celém světě. Dnes se soudí, že do aramejštiny se dostalo oklikou během babylonského zajetí Židů ze jména Burunaburiaš (Bur-na-bu-ri-ia-aš). V České republice je to jméno vzácné.\n\nV církvi se památka svatého Barnabáše slaví 11. června a ve stejný den mají podle českého občanského kalendáře svátek i všichni čeští Barnabáši. Podle německého kalendáře má Barnabas svátek 23. května.\n\n\n\n\n"}
{"id": "159140", "url": "https://cs.wikipedia.org/wiki?curid=159140", "title": "Cliff Simon", "text": "Cliff Simon\n\nCliff Simon (* 7. září 1962 Johannesburg) je jihoafrický herec. Byl také mezinárodní a olympijsky kvalifikovaný plavec a gymnasta. Je ženatý, jeho žena se jmenuje Colette.\n\nNarodil se v Johannesburgu. Později se přestěhoval do Londýna, kde vystudoval školu. Poté se vrátil zpět do Jižní Afriky, kde sloužil dva roky u letectva. Dvanáct let pracoval v Evropě jako profesionální model a tanečník a rok účinkoval v Moulin Rouge v Paříži jako tanečník a náhradník za hlavního zpěváka.\n\nRoku 1987 se vrátil do JAR a dělal dále modeling. Roku 1992 vyhrál titul pan Jižní Afrika. Krátce potom začal studovat herectví a šest let účinkoval v mýdlové opeře \"Egoli: Place of Gold\". V roce 2000 se přestěhoval do Spojených států do Los Angeles. V roce 2005 získal americké občanství.\n\nHrál malou roli v americkém dramatu Nash Bridges. Ztvárnil postavu Ba'ala v seriálu Hvězdná brána.\n\n"}
{"id": "159141", "url": "https://cs.wikipedia.org/wiki?curid=159141", "title": "Baltazar", "text": "Baltazar\n\nBaltazar je mužské jméno babylónského původu. Další variantou jména je Baltazár. Vykládá se jako \"ochraňuj život králi\", popřípadě jako \"Bůh ať ochraňuje krále\". Podle českého kalendáře má svátek 6. ledna (na Tři krále). Jména Tří králů však nejsou v evangeliích zmíněna, jde až o středověkou legendu.\n\n\n"}
{"id": "159143", "url": "https://cs.wikipedia.org/wiki?curid=159143", "title": "Melichar", "text": "Melichar\n\nMelichar je mužské jméno hebrejského původu. Vykládá se jako obměna jména \"Melchior\", což znamená \"král světla\", případně \"král je světlo\". Podle českého kalendáře má svátek 6. ledna (na Tři krále).\n\n\n\n"}
{"id": "159145", "url": "https://cs.wikipedia.org/wiki?curid=159145", "title": "Zrcadlový potok", "text": "Zrcadlový potok\n\nZrcadlový potok je jméno pro více potoků:\n\n"}
{"id": "159146", "url": "https://cs.wikipedia.org/wiki?curid=159146", "title": "Kašpar", "text": "Kašpar\n\nKašpar (varianta je Kaspar nebo Jasper) je mužské jméno aramejského nebo perského původu. Vykládá se jako \"nosič, strážce pokladů, pokladník\" v perštině (\"ganzabara\"). Podle českého kalendáře má svátek 6. ledna (na Tři krále).\n\nJméno s největší pravděpodobností pochází z akkadštiny, ze slova \"gizbar\" s významem \"klenot\". V moderních jazycích má jméno řadu podob např. Gaspar (španělsky a portugalsky), Gaspare (italsky), Gaspard (francouzsky), Kaspar (německy), Jasper (nizozemsky), Casper (anglicky), Kacper (polsky), Kasperi (finsky), Kasper (dánsky), Jesper (dánsky), Gáspár (maďarsky), Kaspars (lotyšsky) či Gašpar (slovensky, viz související články).\n\n\n\n\n"}
{"id": "159147", "url": "https://cs.wikipedia.org/wiki?curid=159147", "title": "Petrolej", "text": "Petrolej\n\nPetrolej (také \"kerosin\", \"kerosen\") je směs uhlovodíků s devíti až šestnácti uhlíky (C9–C16), která se získává destilací ropy. Podle způsobu využití se dělí na petrolej letecký, petrolej ke svícení a petrolej k technickým účelům a jako rozpouštědlo. Původ slova je z řeckého slova \"petros, petra\" (kámen, skála), neboli skalní olej.\n\nTerminologie ropných produktů je velmi nejednotná a stejná slova mají v různých oblastech jiné významy. Kapalina, která se vytěží z ložiska jako ropa se nazývá \"crude oil\". Termín \"petrolej\" používány ve většině evropských zemí se v USA, v Kanadě, Austrálii a Indii nazývá \"kerosen\" nebo \"kerosin\", ve Velké Británii, v Norsku a v Africe \"paraffin\" a ve většině asijských zemí ale i v USA \"lamp oil\". Anglicky termín \"petroleum\", zvláště v ropné geologii, znamená ropu (\"crude oil\") a zemní plyn (\"natural gas\") dohromady. \"Petrol\" v britské angličtině znamená motorový benzín; ekvivalentní termín v americké Angličtině je \"gasoline\" nebo lidově \"gas\". Motorová nafta se prelozi jako \"diesel fuel\". \n\nPetrolej je čirá kapalina s malou viskozitou a specifickou hmotností 0,78 až 0,81, s bodem varu mezi 150 a 275 °C, bodem vzplanutí mezi 37 a 65 °C a teplotou samovznícení kolem 220 °C.\n\nRopu tvoří směs uhlovodíků, zejména alkanů s obecným vzorcem CH, Nejkratší či nejlehčí jsou za pokojové teploty plynné, od pěti do osmi uhlíků (pentan, CH až oktan, CH) tvoří benzin, od 9 (CH) do 16 uhlíků (CH) petrolej a ještě delší či těžší tvoří těžké oleje a asfalty. Dalšími složkami jsou například cykloalkany a aromatické uhlovodíky s odlišnými strukturálními vzorci.\n\nPetrolej je produkt získaný frakční destilací ropy, s teplotou varu 150 až 275 °C (uhlíkové řetězce od C do C). Možnost získat petrolej destilací uhlí nebo ropných břidlic znali už perští a čínští alchymisté, ale s výrobou petroleje začal roku 1846 v Kanadě Abraham Gesner, který si dal také patentovat název \"kerosene\". První průmyslovou rafinerii postavil roku 1859 polský lékárník Ignacy Łukasiewicz, který také zdokonalil petrolejovou lampu. V tomtéž roce byla objevena ložiska ropy v Kanadě a v USA (západní Pensylvánie), petrolejové lampy se začaly šířit a spotřeba petroleje rychle rostla, až kolem roku 1900 úplně nahradila dřívější svícení velrybím tukem.\n\nV současnosti je nejvíce používán jako palivo v letadlech s tryskovým pohonem, nejčastěji v souladu se specifikací s označením JET A-1. Druh petroleje známý jako RP-1 spalovaný s kapalným kyslíkem se používá jako raketové palivo.\n\nJe stále používán v petrolejových lampách. Dále je používán jako palivo do přenosných vařičů. Existují také přenosná kamínka na petrolej používaná při kempování nebo také jako nouzový zdroj tepla při výpadku napájení z elektrorozvodné sítě. Pevná kamna na petrolej jsou oblíbená hlavně v Japonsku, jelikož zde není rozšířené ústřední vytápění. Použití nalézá také jako rozpouštědlo.\n\nByl také použit roku 1905 v New Orleans pro úpravu velkých ploch stojaté vody k prevenci rozmnožování komárů přenášejících žlutou zimnici.\n\nPři artistické produkci („tanec s ohněm“) se používá také petrolej, avšak smí se používat jen venku, jelikož vznikají spaliny, které mohou být ve větší koncentraci nebezpečné. Může být použit také na odstranění vší z vlasů, to je ale bolestivé a nebezpečné.\n\nTaké se pod hladinou petroleje uchovávají alkalické kovy, např. sodík, draslík, ...\n\n\n"}
{"id": "159149", "url": "https://cs.wikipedia.org/wiki?curid=159149", "title": "Michael Stürmer", "text": "Michael Stürmer\n\nMichael Stürmer (* 29. září 1938 Kassel) je německý historik, publicista a vysokoškolský pedagog.\n\nMichael Stürmer vystudoval historii, filosofii a jazyky na Svobodné univerzitě Berlín, London School of Economics and Political Science a Philipps-Universität Marburg.\n\nOd roku 1973 do roku 2003 byl profesorem historie na Friedrich-Alexander-Universität Erlangen-Nürnberg. Byl též hostujícím vyučujícím na řadě zahraničních vysokých škol, např. Harvardově univerzitě, Institute for Advanced Study či na Sorbonně.\n\nV 80. letech byl poradcem Helmuta Kohla ve věcech historie. Působí též jako korespondent německého deníku Die Welt.\n\n"}
{"id": "159150", "url": "https://cs.wikipedia.org/wiki?curid=159150", "title": "United Airlines", "text": "United Airlines\n\nUnited Airlines je americká letecká společnost se sídlem v Chicagu. Tato společnost operovala v roce 2016 denně více než 4527 letů do 339 destinací, má základny na mnohých amerických letištích. V lednu 2017 se jednalo o druhou největší leteckou společnost na světě podle velikosti flotily, ta čítá přes 700 letadel. Společnost byla založena 6. dubna 1926 v americkém městě Boise jako \"Varney Air Lines\". V roce 1997 založila spolu s dalšími leteckými společnostmi alianci leteckých společností Star Alliance, do které stále patří.\n\nOd 7. června 2019 létají United Airlines sezónní linku Praha – New York Newark. Nasazují na ní Boeing 767-300ER pro 214 cestujících.\n\nFlotila United Airlines čítala v lednu 2017 následující letouny průměrného stáří 14,1 let:\n\n"}
{"id": "159151", "url": "https://cs.wikipedia.org/wiki?curid=159151", "title": "Zrcadlový potok (přítok Krupé)", "text": "Zrcadlový potok (přítok Krupé)\n\nZrcadlový potok pramení na východním svahu hraničního hřebene mezi Hraniční horou a Kladským sedlem v pohoří Králický Sněžník ve výšce okolo 905 m n. m. Teče ze svahů k východu až jihovýchodu a brzy se dostává mimo lesy Králického Sněžníku. Asi 300 m před ústím přibírá významný přítok zleva. Nakonec se zprava vlévá do říčky Krupé na 15,9 říčním kilometru v nadmořské výšce okolo 630 m. Délka toku činí 2,6 km.\n"}
{"id": "159153", "url": "https://cs.wikipedia.org/wiki?curid=159153", "title": "Kilián", "text": "Kilián\n\nKilián je mužské jméno keltského původu. Dalšími variantami jména jsou Kilian, Kylián nebo Killian, irsky také Cillian. Patrně vzniklo z keltského \"Gill Eoin\" a vykládá se jako \"mnich\", případně jako \"malý bojovník\". Podle německého kalendáře má svátek 8. července.\n\nKilianek, Kil, Lian \n\n\n\n"}
{"id": "159154", "url": "https://cs.wikipedia.org/wiki?curid=159154", "title": "Kilian", "text": "Kilian\n\nPříjmení Kilian nosí více různých osobností:\n\nPodobné \n"}
{"id": "159158", "url": "https://cs.wikipedia.org/wiki?curid=159158", "title": "Činka (mlhovina)", "text": "Činka (mlhovina)\n\nČinka (také Messier 27, M27 nebo NGC 6853) je známá jasná planetární mlhovina v souhvězdí Lištičky. Objevil ji Charles Messier 12. června 1764 jako vůbec první z tohoto druhu vesmírných objektů. Jméno jí dal John Herschel ve svém popisu.\n\nMlhovina Činka se dá velmi snadno nalézt přibližně 3° severně od hvězdy Gama Sagittae (γ Sge) s magnitudou 3,5 v sousedním souhvězdí Šípu. Je snadno viditelná i triedrem 10x50 a pod průzračně tmavou oblohou i menším triedrem 8x30. Dalekohled o průměru 114 mm pomůže ukázat její základní tvar, který vzdáleně připomíná přesýpací hodiny, protože mlhovina obsahuje dvě velké jasné oblasti. Ještě větší dalekohledy, případně vybavené vhodným astronomickým filtrem, umožňují pozorovat mnoho podrobností a odstínů. Ústřední hvězda má magnitudu 13,6 a její viditelnost se často používá jako zkouška průzračnosti hvězdné oblohy, pokud se použije dalekohled o průměru 200 mm.\n\nMlhovinu je možné pozorovat z obou zemských polokoulí, protože má pouze mírnou severní deklinaci. Přesto je na severní polokouli lépe pozorovatelná a během letních nocí tam vychází vysoko na oblohu, zatímco na jižní polokouli v oblastech více vzdálených od rovníku zůstává poměrně nízko nad severním obzorem. Přesto je pozorovatelná ze všech obydlených oblastí Země. Nejvhodnější období pro její pozorování na večerní obloze je od června do listopadu.\nČinku objevil Charles Messier 12. června 1764 a stala se tak vůbec první pozorovanou planetární mlhovinou. William Herschel při jejím pozorování vůbec nepoznal, že jde o mlhovinu, a pokoušel se ji rozložit na hvězdy. To se mu nepodařilo, ale kvůli velkému počtu okolních hvězd v zorném poli usoudil, že by toho mohl dosáhnout větším dalekohledem. Jeho syn John ji však považoval za skutečnou mlhovinu a ve svém popisu poznamenal, že vypadá jako činka, což je označení, které už jí zůstalo. Admirál Smyth ji popsal jako nepochopitelný ale nádherný objekt. William Parsons ji přesto také považoval za rozložitelnou na hvězdy, ale pochopitelně i jeho snažení bylo bezvýsledné. Spolu s oběma Herschely však zanechal velmi přesný popis vzhledu mlhoviny.\nMlhovina je od Země vzdálená přibližně 1250 světelných let, má úhlovou velikost 8′×6′ a odhadované stáří několik tisíc let. Její hvězdná velikost je 7,4 a je tedy jen nepatrně slabší než nejjasnější planetární mlhovina Helix, jejíž světlo je ovšem rozprostřené na výrazně větší ploše a má tedy menší plošnou jasnost. Navíc v porovnání s jinými planetárními mlhovinami ztrácí Činka jen málo ve fotografické jasnosti: 7,6 mag.\n\nJejí jasnost i značná úhlová velikost z ní činí oblíbený objekt i pro amatérská pozorování a fotografování. Mlhavé halo ji opticky zvětšuje až na 15 úhlových minut, což je polovina zdánlivého průměru Měsíce.\n\nSkutečný tvar mlhoviny je pravděpodobně protáhlý sféroid, na který je ze Země nahlíženo téměř přesně v jeho rovníkové rovině. Podobný pohled skýtá i další mlhovina M76, které se říká Malá činka. Ze směru jednoho z jejích pólů by pravděpodobně měla prstencový tvar a vypadala by na obloze jako Prstencová mlhovina.\n\nV roce 1970 byla vypočtena skutečná rychlost rozpínání mlhoviny, která dosahuje hodnoty 31 km/s. V roce 1992 pak byla zjištěna zdánlivá rychlost rozpínání, která není větší než 2,3′ za století a z toho vypočtené stáří mlhoviny je nejvýše asi 14 600 let, spíše kolem 12 700 let.\nTak jako v mnoha jiných planetárních mlhovinách blízkých k Zemi, i v Čince byly pozorovány uzlíky. Hlavní část mlhoviny obsahuje mnoho jasných i tmavých uzlíků, které se navzájem výrazně liší tvarem, a to od souměrných uzlíků s vláknitými ocasy až po nepravidelné uzlíky bez ocasů. Podobně jako v mlhovinách Helix a Eskymák mají i v Čince některá čela uzlíků jasné špičky, která označují místní hranici fotoionizace.\n\nHvězda uprostřed mlhoviny je velmi jasný namodralý trpaslík s hvězdnou velikostí 13,5 a povrchovou teplotou kolem 85 tisíc Kelvinů, který své okolí osvětluje převážně ultrafialovým zářením. Mlhovina však toto záření skrze luminiscenci vyzařuje ve viditelné části spektra, a proto se zdá být výrazně jasnější než ústřední hvězda. Fotograficky byl u ústřední hvězdy nalezen její pravděpodobný společník, který má hvězdnou velikost 17 a není tedy běžnými dalekohledy vidět.\n\nPoloměr hvězdy je 0,055 ± 0,02 poloměrů Slunce a je největší ze všech známých bílých trpaslíků. Její absolutní hvězdná velikost je 5,5. V roce 1999 byla její hmotnost odhadnuta na 0,56 ± 0,01 hmotností Slunce.\n\n\n\n"}
{"id": "159168", "url": "https://cs.wikipedia.org/wiki?curid=159168", "title": "Stříbrník", "text": "Stříbrník\n\nStříbrník má více významů:\n\n\n\n\n"}
{"id": "159169", "url": "https://cs.wikipedia.org/wiki?curid=159169", "title": "Lagrangeova rovnice", "text": "Lagrangeova rovnice\n\nJako Lagrangeova rovnice mohou být označovány různé rovnice.\n\n"}
{"id": "159170", "url": "https://cs.wikipedia.org/wiki?curid=159170", "title": "Pohanská federace", "text": "Pohanská federace\n\nPohanská federace (Pagan federation) je celosvětová nezisková organizace založená v roce 1971, jejímž cílem je poskytovat základní informace o pohanství veřejnosti a chránit práva současných pohanů. Pořádá také různé tematicky zaměřené akce, jako například setkání, přednášky, konference a podobně. Věnuje se také zprostředkování kontaktů mezi pohany a publikuje čtvrtletník Pagan Dawn.\n\nPohanská federace operuje již v 31 zemích včetně Česka.\n\nPohanská federace byla založena v roce 1971 ve Velké Británii a to s cílem bránit pohanství proti negativním postojům a předsudkům vůči současnému pohanství, které mnohdy vyplývají z nedostatečné informovanosti. Zároveň vytvářela platformu pro sdružování a sdílení či výměnu názorů v rámci pohanské komunity. Pohanská federace samozřejmě nezůstala omezena jen na Británii, ale vznikaly její pobočky v dalších zemích, které se později vyčlenily jako Mezinárodní pohanská federace (Pagan Federation International; PFI)\n\nPohanská federace není organizací sdružující pohany nějakého konkrétního proudu, ale naopak je nevymezenou organizací, jejíž členové vycházejí z různých pohanských tradic a žádná z nich není federací ani vyzdvihována ani snižována. Přesto byly formulovány tři základní principy, které vyjadřují účel a záměr Pohanské federace:\n\nMezinárodní pohanská federace funguje jako nezisková organizace se sídlem v Nizozemí mající pobočky v řadě zemí světa na všech kontinentech . Vazby na mateřskou Pohanskou federaci samozřejmě setrvávají, která v podstatě funguje jako britská pobočka. Zachovává si však, jako první založená, svůj původní název \"Pohanská federace\" bez přízviska \"mezinárodní\" a figuruje jako samostatný subjekt, na rozdíl od ostatních poboček v jiných zemí, které vystupují jako národní pobočky PFI.\n\nMezinárodní Pohanská Federace má v současné době svoji pobočku i v Česku. Byla založena Jakubem \"Zahradou\" Achrerem v roce 2006. V roce 2009 po vzájemné dohodě s mezinárodní koordinátorkou Morganou Zahrada z pozice národního koordinátora odstoupil. Vedení PFI se ujal Pavel \"Cody\" Ungr za podpory Jožkou \"TPM\" Petrem. V lednu 2010 Josef Petr z pozice národního koordinátora odstupuje. TPM vystřídala Amira, která se od ledna 2010 stala národním koordinátorkou a společně s Codyme řídí českou pobočku PFI.\n\nV souvislosti se sčítáním 2011 se česká pobočka PFI, stejně jako několik dalších pohanských uskupení (Dávný obyčej, Rodná víra a Bohyně.net), obrátila na ČSÚ s žádostí o přidělení vlastního sčítacího kódu pro \"novo\"pohanství, kterýmžto žádostem bylo 17.2. 2011 vyhověno. Součet osob, které do kolonky náboženství vyplní jako víru pohanství, tak bude k dispozici nejen jejich vyznavačům, ale např. i religionistům, kteří se problematikou nové religiozity zabývají.\n\nPFIcz pořádá v současné době několik druhů akcí:\n\n\n"}
{"id": "159171", "url": "https://cs.wikipedia.org/wiki?curid=159171", "title": "Javor stříbrný", "text": "Javor stříbrný\n\nJavor stříbrný (\"Acer saccharinum\") je opadavý strom vysoký přes 30 metrů.\n\nOpadavý strom, vysoký 25–30 m, v oblasti svého původu často ještě vyšší. Koruna poměrně dosti řídká, avšak pravidelná a sotva mezerovitá, směrem k vrcholu rozšířená a vysoko klenutá. Větve příkře vzpřímené, poměrně štíhlé, v horní části často také směřující do stran a mnohdy s nícími letorosty.\n\nBorka u starších stromů hladká, šedá až hnědošedá, občas potažená jemnou sítí lišt a plochých žlábků, odlupčitá ve velmi jemných plátech. Letorosty sytě hnědočervené. Pupeny lehce hranaté, velké, hnědavé.\n\nListy vstřícné, dlouze řapíkaté, hluboce vykrojené, pětilaločné až pětidílné, jednotlivé laloky nestejně velké, sami rovněž několikrát laločnatě vykrojené až hrubě zubaté na líci svěže matně zelené, na rubu nápaditě stříbřitě bělavě chlupaté, neolysávající, asi 10–15 cm dlouhé a kolem 10 cm široké, na podzim krásně žluté, řidčeji též zbarveny červenými odstíny.\n\nKvěty se objevují v březnu dlouho před vyrašením listů a jsou jednopohlavné. Samčí květy krátce stopkaté, odděleně vyrůstající samičí květy jsou dlouze stopkaté.\n\nPlody jsou poltivé dvounažky. Mají srpovitě zakřivená křídla svírající ostrý úhel. Jedno křídlo zůstává velmi často méně vyvinuté. Dozrávají v červnu, ztrácejí rychle klíčivost a vzklíčí, vysety po dozrání, po 2 až 3 týdnech. Klíčení podzemní.\n\nDřevo bělavé, méně hodnotné.\n\nStejně jako mnoho jeho příbuzných druhů pochází ze Severní Ameriky.\n\nVyžaduje světlo. Miluje svěží, kyprou a úživnou půdu, ale daří se mu i na chudší, avšak dostatečně svěží půdě.\n\nPro svůj rychlý růst je oblíbenou dřevinou větších městských parků. Ve své domovině se pro svoji sladkou mízu využíval jako zdroj cukru.\n\n\n\n"}
{"id": "159182", "url": "https://cs.wikipedia.org/wiki?curid=159182", "title": "Tamarin (software)", "text": "Tamarin (software)\n\nTamarin je open source virtuální stroj a just in time kompilátor, jehož cílem je implementovat 4. edici ECMAScriptu, který je obecně nazýván jako JavaScript 2.0. Na projektu spolupracují Mozilla Foundation a Adobe Systems, která do projektu vložila 135 000 řádků kódu, který je využíván v Adobe Flash. Zdrojový kód je šířen pod trojlicencí GPL/LGPL/MPL podobně, jako zdrojové kódy jiných produktů Mozilla Corporation/Mozilla Foundation.\n\n"}
{"id": "159184", "url": "https://cs.wikipedia.org/wiki?curid=159184", "title": "Koule – Věda na Zeměploše", "text": "Koule – Věda na Zeměploše\n\nKoule – Věda na Zeměploše (The Science of Discworld II: The Globe) je pokračováním knihy Věda na Zeměploše, a stejně jako ona kombinuje zeměplošský pohled na svět s pohledem soudobé vědy na náš vesmír, vývoj lidstva, filosofii, vědu a náboženství. Autory jsou Terry Pratchett, Iann Stewart a Jack Cohen, kniha vyšla v roce 2002, česky v roce 2006 v překladu Jana Kantůrka a Dany Krejčové.\n\nKniha se skládá ze dvou částí: liché kapitoly obsahují příběh ze Zeměplochy, sudé vědeckou a filosofickou úvahu, pro kterou je příběh rámcem.\n\nPři paintballovém zápasu jsou vedoucí mágové Neviditelné univerzity omylem přeneseni do svého projektu Zem\"ne\"plochy (což je naše Země).\nJsou v alternativní historii hosty Johna Dee. Za nimi se vydává záchranná výprava Knihovníka, Mrakoplaše a Rozšafína Ctiburna, podporovaná radami univerzitního magického počítače Hexe. Na Zemi zjišťují, že před nimi už svět obsadili Elfové, kteří přinutili lidi věřit v na tomto světě neexistující věci: magii, tajemné tvory, víly, bohy. Pokus mágů řešit věc silou nevedou ke kýženému výsledku – poražení elfů v minulosti vede ke stagnaci lidstva. Jejich pozdější pátrání po vědě je neúspěšné: nedokážou poznat kde vznikla a proto ani jak ji pomoci. Mrakoplaš proto přichází s jiným nápadem – porazit elfy jejich vlastní zbraní: představivost lidí naopak vylepšit. Vrcholem jejich úsilí a jejich hlavní zbraní se stane vytvoření Williama Shakespeara a jeho Sen noci svatojánské. Tato hra je symbolem nového způsobu myšlení: lidé nyní dokážou vyprávět příběhy \"o příbězích\". To způsobí, že elfové jsou chápáni jako fikce – a kromě toho je hra vykreslí způsobem, který z nich udělá pohádku pro děti.\n\n„Vědecká“ část se věnuje lidské historii a obsahuje řadu úvah nad povahou lidského vědění, vědy, vnímání a víry. Základní myšlenkou je to, že člověka člověkem dělá schopnost vyprávět příběhy: Pokud už máte příběh o spolehlivém zdroji světla, které zažene noční hrůzy, uskutečnit ho není tak těžké. Místo Homo Sapiens (člověk rozumný) bychom si tedy měli říkat Pan Narrans – šimpanz vyprávějící příběhy.\n\nV příběhové části knihy jsou příběhy zastupovány látkou zvanou bylonebylium, chemickým prvkem řídícím Zeměplochu (zatímco Zem\"ne\"plocha je založena na „ohnutém vesmíru“). Ve vědecké se mluví o tom, že ačkoliv na zemi žádné bylonebylium neexistuje, lidská víra v to, že by existovat mělo, vytváří něco podobného.\n\n"}
{"id": "159185", "url": "https://cs.wikipedia.org/wiki?curid=159185", "title": "Krupá (přítok Moravy)", "text": "Krupá (přítok Moravy)\n\nKrupá () je levostranný přítok řeky Moravy v okrese Šumperk v Olomouckém kraji. Délka toku činí 19,4 km. Plocha povodí měří 112,5 km².\n\nPramení východně od Kladského sedla na hranici pohoří Králický Sněžník a Rychlebské hory ve výšce asi 945 m n. m. Záhy přibírá několik dalších zdrojnic a teče k jihu kolem dolních konců sídel Nová Seninka a Kunčice. Dále protéká přes Staré Město, pokračuje údolím spolu s železnicí, míjí dolní konec obce Chrastice a nakonec zleva ústí do řeky Moravy asi 1,5 km severozápadně od Hanušovic ve výšce přibližně 410 m n. m.\n\n\nPrůměrný průtok Krupé u ústí činí 2,1 m³/s. Stoletá voda zde dosahuje 99,0 m³/s.\n\nM-denní průtoky ve Starém Městě:\nN-leté průtoky ve Starém Městě:\n\n"}
{"id": "159186", "url": "https://cs.wikipedia.org/wiki?curid=159186", "title": "Doreen Valiente", "text": "Doreen Valiente\n\nDoreen Valiente (4. ledna 1922, jih Londýna – 1. září 1999 Brighton) byla jednou z nejznámějších anglických čarodějnic, a to zejména díky svému zásadnímu vlivu na vývoj moderního čarodějnického hnutí a tradici Wicca. Byla zasvěcena Geraldem Gardnerem a později se stala také jeho velekněžkou. \n\nNarodila se v křesťanské rodině jako Doreen Edith Dominy.\nS magií začala experimentovat již ve svých třinácti letech. Když byla starší, pustila se do studia díla Charlese Godfreye Lelanda, Aleistera Crowleyho a Margaret Alice Murrayové. Její první manžel zemřel ve válce a tak se Doreen někdy okolo roku 1942 přestěhovala do Londýna. V roce 1944 se provdala za Španěla jménem Cosimiro Valiente. Někdy po skončení války se mladý manželský pár přestěhoval do Bournemouthu nedaleko oblasti New Forest. Uprostřed tiché přírody se v Doreen znovu probudil zápal pro folklór, čarodějnictví a okultismus. Díky článku Cecila Williamsona o nově otevřeném centru pro studium folkloru a čarodějnictví se dozvěděla o covenu působícím v oblasti New Forest. Rozhodla se proto autorovi článku napsat dopis a ten jej přeposlal rovnou Gardnerovi. Poté, co si vyměnili několik dopisů, Doreen vyjádřila zájem o členství v Gardnerově covenu. V předvečer letního slunovratu roku 1953 byla Doreen Valiente podrobena zasvěcující ceremonii, kterou vedl sám Gerald Gardner. Doreen spolehlivě poznala zřejmý zdroj některých částí Knihy stínů – tím nebyl nikdo jiný, než Aleister Crowley.\n\nPro moderní Wiccu bylo zasvěcení Doreen Valienteové poměrně zásadní událostí, neboť to je právě Doreen, kdo je zodpovědný za některé pasáže Knihy stínů včetně Runy čarodějnic a Provolání Bohyně. A je to také ona, kdo společně s Gardnerem upravil Knihu stínů do té formy, ve které je dnes tajně předávána z generaci na generaci. Doreen Valienteová byla rovněž zasvěcena do tradice Roberta Cochraneho, která se také nazývá 1734. Tato tradice je sice údajně dědičná, avšak Doreen se svojí skepsí vůči této tradici nijak netajila a její původ považovala za fiktivní. O Doreen Valiente svého času kolovala celá řada smyšlených historek. Jedna z nich, která je zřejmě pravdivá, říká, že její manžel nikdy nevěděl o tom, že Doreen (tak jako mnoho z nás) žila ve dvou světech a po dvacet let jejich manželství se aktivně věnovala čarodějnictví. Pro tento příběh hovoří fakt, že se Doreen odvážila publikovat až po manželově smrti.\n\n\n"}
{"id": "159189", "url": "https://cs.wikipedia.org/wiki?curid=159189", "title": "Stronger (píseň, Britney Spears)", "text": "Stronger (píseň, Britney Spears)\n\nStronger \"(Silnější)\" je druhá píseň z alba Oops!... I Did It Again americké zpěvačky Britney Spears. Píseň byla vydána během čtvrté čtvrtiny roku 2000.\nPíseň napsali a produkovali dvorní producenti této Američanky Max Martin a Rami. V této písni se zpívá o překonaných krizích ve vztahu a prohlašuje se, že pokud to člověk zvládne je silnější než předtím.\nVideoklip režíroval Joseph Kahn a natáčel se v Los Angeles. Klip začíná scénou, kdy Britney přijde na party plné lidí a vidí svého přítele jak ji podvádí s jinou dívkou. Poté vidíme Britney jak skvěle tančí.\n\nVe druhé polovině klipu Britney odjíždí z party, ale je bouřka tak své auto zastaví a jde v dešti sama. Video končí pohledem na Britney, která jde přes most.\nKlip byl později i nominován na MTV Video Music Awards v kategorii Nejlepší popové video a i v Teen Choice Awards v kategorii Nejlepší píseň.\n\nStronger se v USA dostal těsně pod Top 10. Dobrého umístění se dočkala píseň i v několika evropských zemích a Austrálii. Stronger byla vydána hlavně, aby se dobře prodávala o Vánocích, ale záměr selhal. Ve Velké Británii se písně prodalo více než 163,000 kusů.\n"}
{"id": "159190", "url": "https://cs.wikipedia.org/wiki?curid=159190", "title": "Seznam rektorů olomoucké univerzity", "text": "Seznam rektorů olomoucké univerzity\n\nToto je seznam rektorů olomoucké univerzity, jejímž přímým pokračovatelem je dnes Univerzita Palackého v Olomouci.\n\nOlomoucká univerzita vznikla v roce 1573 přiznáním univerzitních privilegií dosavadní Jezuitské akademii. Pozici \"Rectora Magnifica\" automaticky zastával rektor Jezuitské koleje, prvním na tomto postu byl Hurtado Pérez. Od padesátých let 18. století probíhal zápas mezi císařovnou Marii Terezií a jezuity o moc nad univerzitou. Císařovna nejprve rozhodla, že \"Rectora Magnifica\" bude volit akademická obec. Nicméně i volba v roce 1765 vedla k obsazení pozice jezuitou, načež se císařovna rozhodla vzít celou věc pevně do svých rukou, a v roce 1766 jmenovala nejvyšším hodnostářem univerzity první světskou osobnost, profesora práva Johanna Heinricha Bösenselleho.\n\nK nejvýznamnějším rektorům olomoucké univerzity patří zakladatel moderní moravské historiografie Josef Vratislav Monse, či slovinský filosof Franz Samuel Karpe.\n\nPrvní ženou na postu rektora české vysoké školy se stala na Univerzitě Palackého v roce 1950 Jiřina Popelová.\n\nSoučasným rektorem Univerzity Palackého je Jaroslav Miller, který tuto funkci zastává od 1. února 2014.\n\n\"Dnem 1. prosince 1764 skončilo dosavadní spojení funkce rektora olomoucké koleje Tovaryšstva Ježíšova a rektora magnifika olomoucké univerzity Tovaryšstva Ježíšova. Václav Kraus byl tudíž od tohoto data do 6. ledna 1766 toliko rektorem olomoucké koleje Tovaryšstva Ježíšova.\"\nRoku 1860 byla univerzita zrušena, zachována zůstala pouze teologická fakulta jakožto samostatná vysoká škola s právem promočním, která až do r. 1946 byla nositelkou kontinuity olomoucké univerzitní tradice.\nViz Seznam děkanů teologické fakulty v Olomouci.\n\n\n\n"}
{"id": "159192", "url": "https://cs.wikipedia.org/wiki?curid=159192", "title": "Netscape Portable Runtime", "text": "Netscape Portable Runtime\n\nNetscape Portable Runtime (zkráceně NSPR) je knihovna, která poskytuje aplikacím Mozilla abstrakci možností operačního systému, které transformuje do jednotného API. To je možné v kódu aplikace využívat a takový kód bude funkční na všech systémech, které Netscape Portable Runtime podporuje. Příkladem takového API může být práce s vlákny, I/O operace či správa paměti.\n\n"}
{"id": "159195", "url": "https://cs.wikipedia.org/wiki?curid=159195", "title": "Nan-tchou", "text": "Nan-tchou\n\nNan-tchou (tradiční znaky: 南投; tongyong pinyin: Nántóu; hanyu pinyin: Nántóu) je město v Čínské republice, leží v centrální části ostrova Tchaj-wan. Ve správním systému Čínské republiky je hlavním městem okresu Nan-tchou, jediného vnitrozemského okresu. Rozkládá se na ploše 71,21 km² a má 105 547 obyvatel (únor 2007).\n\nMěsto je přímo napojeno na \"Formoskou dálnici\" (; také \"Národní dálnice č. 3\" a slangově \"Druhá dálnice\"), která vede ze severu na jih ostrova po jeho západní straně.\n\n\n"}
{"id": "159198", "url": "https://cs.wikipedia.org/wiki?curid=159198", "title": "Scrolling shooter", "text": "Scrolling shooter\n\nScrolling shooters aneb \"skrolované střílečky\", správněji však akční hra s plynulým posunem, jsou typ počítačových her, podtyp shoot 'em up. Shoot 'em up hry jsou dále podtyp stříleček.\n\nScrolling shooter je shoot 'em up, který se odehrává na skrolovaném pozadí.\n\nExistuje několik podtříd tohoto žánru. Například:\n\n\nHorizontálně a vertikálně skrolované jsou nejběžnější a staly se proto dobře definovanými podtypy samy o sobě. Definují typ stříleček. Střelcův pohled určuje, jestli jde o horizontální nebo vertikální střílečku, místo toho, aby to určoval směr skrolování pozadí. Začíná se rozšiřovat, že hráči se nepohybují po lineární trase.\n\nTéměř všechny horizontální střílečky se dívají na figurku hráče z boku a zobrazují level v průřezu.\n\nPrvní horizontální střílečkou byl pravděpodobně \"Defender\", vydaný v roce 1980, i když sdílí něco málo společných rysů s dalšími horizontálně skrolovanými hrami.\n\nTypicky je skrolování v těchto hrách spojité, tak aby byl hráč veden hrou (kolo se hýbe i když to hráč nemusí chtít). Někdy je zde i jistá dávka vertikální svobody, ve které se může hráč dostat i přes několik vertikálních obrazovek. (\"Thunder Force IV\" a \"Dragon Breed\" jsou dva tituly, které tohle dotáhly do extrémů).\n\nSpolečně s likvidováním nepřátel je někdy v horizontálních střílečkách nutná dobrá znalost navigace v terénu, kdyby kontakt s čímkoliv mohl vyvolat smrt anebo zranění hráčovy postavy.\n\nVertikální střílečky jsou velmi podobné horizontálním, ale směr skrolování nás nutí k odlišnému pohledu na hrací plochu: vertikální střílečky jsou téměř výlučně s pohledem shora. Z toho vyplývá, že je v nich méně častá překážka v cestě, protože hráč většinou letí nad ní. Na druhé straně, nepřátelé se můžou objevit na dvou polích, na zemi a ve vzduchu; figurka hráče koliduje jen s těmi, kteří jsou na té samé úrovni jako ona (přičemž je zasahována ze všech úrovní). V některých hrách (např. \"Xenon\"), může hráč na chvíli změnit svou úroveň.\n\nMožná je to chybějícími překážkami v cestě hráče, proč jsou vertikální střílečky více intenzivní, zaměřeny na střelbu a uhýbání nepřátelským nábojům.\n\nPrvní vertikální střílečkou byl \"Xevious\", vydán v roce 1982. Tato hra uvedla mnoho konceptů, které jsou standardem v dnešních scrolling shooterech, jako epizodní struktura levelů a bossové.\n\nJe diskutabilní, zda velmi staré hry jako \"Galaxian\", můžou být považovány za vertikální střílečky jen proto, že je v nich skrolující vesmír. Obecně jsou klasifikovány jako fixované střílečky spolu s \"Space Invaders\", protože hvězdy jsou zde jenom pro efekt a nijak se neúčastní hry.\n\nKdyž se řekne „top-down“ střílečka, rozdíl není až tak jasný. Podle této definice by Space Invaders byla první hrou tohoto typu – a mnohými skutečně je považována za prvního pravého top-down shootera.\n\nPodobně jako u horizontálních stříleček, i vertikální můžou v některých případech dovolit jistou svobodu v horizontálním pohybu.\n\nJelikož jde o střílečky, zbraně jsou jedním z jejich nejdůležitějších rysů a většina z her jich nabízí celý arzenál.\n\nPodle tradice začíná hráč vždy se slabou, jednoduchou, jedním směrem střílející zbraní. Tato zbraň může být v průběhu hry vylepšena pomocí \"vylepšení\".\n\nČasté zbraně scrolling shooterů jsou:\n\n\nVětšina nepřátel vyskytujících se v skrolovacích střílečkách jsou svou velikostí porovnatelní hráčově velikosti, jsou celkem pohybliví a ozbrojení nízkorážnou zbraní, která může střílet všemi směry; většinou na hráčovu aktuální pozici. Většinou tvoří tzv. „potravu pro děla“: jsou slabí, ale obyčejně dělá problém jejich vysoký počet. Větší pohybliví nepřátelé mají více zbraní, anebo zbraně silnější, anebo oboje.\n\nNěkteří nepřátelé se přidržují povrchu, buď gravitací nebo přisáním. Vyskytují se v horizontálních i vertikálních střílečkách; v těch druhých je ale malý rozdíl mezi nimi a létajícími nepřáteli. Například \"Raiden\" má tanky, které se pohybují po zemi, ale jsou ničeny stejným způsobem jako každý jiný nepřítel. Na druhé straně hry jako \"Xevious\" a \"Deimos Rising\" mají oddělené systémy zbraní na ničení pozemních a vzdušných cílů, většinou útočí na specifický bod v jisté vzdálenosti od hráče (aby se co nejvíc přibližovali reálné trajektorii bomb).\n\nV horizontálních střílečkách představují takovéto pozemní jednotky více starostí pro hráče, protože můžou být postaveny tak, aby měl hráč obtíž na ně střílet, zatím co oni na něj stále střílet mohou.\n\nS výjimkou \"Thrust\"-ovských her, které jsou schválně založeny na přibližně reálné fyzice, většina scrollerů ignoruje fyzikální efekty pro jednoduchost (i když zvyknou užívat reálné fyziky pro některé grafické efekty, např. let rakety). V horizontálních střílečkách je většinou gravitace úplně ignorována.\n\nZrychlení a odpor prostředí jsou taky často opomíjeny, umožňujíce hráčovi hýbat se konstantní rychlostí, dokonce i přes hustá prostředí jako je voda. Horizontálně skrolované hry \"Project X\" a \"Whip Rush\" se vyznačují tím, že neignorují akceleraci, co jim dává charakteristický styl a pocit z hry.\n\nJe často zmiňováno, že poslání jediné lodě na boj proti tisícům je poněkud nepravděpodobná a nerealistická taktika. Navzdory tomu, tohle je přesně to, co uvidíte ve všech skrolovacích střílečkách.\n\nNepřátelé obvykle útočí v uspořádaných formacích anebo vzorech, známých jako \"útočné vlny\".\n\nJe velmi časté pro skrolovací střílečky mít bossy na konci každého kola. Jde možná o pokus prolomit linearitu těchto typů her, anebo jde prostě o tradici. Skrolování je velmi často zastaveno, když se hráč dostane k bossovi.\n\nNěkteré střílečky mají též tzv. 'minibossy' – silné ale méně bossovské – objevují se obvykle v pokročilém stádiu kola.\n\nVylepšení jsou neoddělitelnou částí většiny shoot 'em upů. Jsou to vylepšení hráčovy figurky, která můžou být získána počas hraní kola, obyčejně jako výsledek zabití nepřítele. Vylepšení můžou zahrnovat rychlost, zlepšení obrany, síly útoku, nové zbraně, nebo autonomní zařízení, které chrání hráče a/nebo poskytuje doplňující palebnou sílu. Liší se od hry do hry.\n\nZnámý příklad skrolované střílečky bez vylepšení je \"Radiant Silvergun\". Je to způsobeno jeho primitivním dizajnem (hra byla vydána v roce 1998) – hráč má tři tlačítka, která můžou být stisknuta v různých kombinacích, aby se hráč dostal k sedmi zbraním hry. Zbraně jsou vylepšovány co do síly a doletu ničením nepřátel, ne nepodobně RPG hrám.\n\nObvyklá nezbraňová vylepšení jsou zvýšení rychlosti a obrana.\n\nKolizní zóny definují oblasti, ve kterých bude loď udeřena zbraněmi nepřátel, anebo pohybujícími se objekty, nebo překážkami. Kolizní zóny hráčovy lodě, které určují, kde může být loď zasažena, se nazývají „hitboxy“. Předtím, než byla možná dokonalá detekce kolizí na úrovni pixelů, programátoři aproximovali kolizní zóny užívajíce obdélníkové oblasti. S rostoucí výpočetní rychlostí počítačů mohla být kolizní detekce počítána na úrovni pixelů, čímž nastal konec éry manuálně počítaných kolizních zón.\n\nNěkteré hry používají menší kolizní zóny, jako je prostor zabraný samotnou lodí hráče, takže loď je zničena jenom když nepřítel zasáhne tuto menší zónu, která se obyčejně nachází v kokpitu lodě. Tento systém umožňuje více nepřátel a jejich střel v levelech bez znemožnění vítězství ve hře. Některé střílečky obsahují dokonce ještě menší kolizní zóny.\n\nNěkteré hry jdou v kolizích dál a mají dvou-kolizní systém, kde zasažení nekritické zóny hráčovy lodě zvýhodňuje hráče. Tato myšlenka byla dovedena do extrému ve hře \"Psyvariar\", kde býti zasažen nepřátelskými náboji je naprosto zásadní pro získaní vysokého skóre a vylepšuje také sílu hráče. Některé varianty těchto her dokonce umožňují, aby byla hra dohrána v této pacifistické formě až do konce. Jinak řečeno, tyto hry můžete dokončit bez vystřelení jediného náboje, anebo aspoň s použitím jen omezeného počtu zbraní.\n\nŽádná střílečka nemůže být kompletní bez možností uhýbání nepřátelským střelám. Bombardování je možné ve všech myslitelných velikostech, hlavně po zavedení zmenšených kolizních zón. Tento druh her, které jsou podtypem scrolling shooterů se někdy nazývá manic shooter, nebo \"nábojové peklo\". Když už bombardování začalo být více komplikované, herní enginy začaly používat interpretery na vygenerování vzorů pro hardwarově nezávislé skriptovací soubory.\n\nOpen sourceová implementace nazývaná BulletML (potřebná Java) vytváří vzory paleb na základě XML skript.\n"}
{"id": "159199", "url": "https://cs.wikipedia.org/wiki?curid=159199", "title": "Personal Security Manager", "text": "Personal Security Manager\n\nPersonal Security Manager (zkráceně PSM) je skupina knihoven, která v aplikacích Mozilla zajišťuje kryptografické operace. Jedná se například o nastavování SSL spojení, podepisování objektů, ověřování podpisů či správu certifikátů.\n\n"}
{"id": "159202", "url": "https://cs.wikipedia.org/wiki?curid=159202", "title": "Dragon Ball", "text": "Dragon Ball\n\nDragon Ball ( ドラゴンボール, \"Doragon Bóru\") je japonská manga, kterou napsal a ilustroval Akira Torijama, který tak navázal na své předchozí úspěšné dílo Dr. Slump.\n\nDragon Ball vydávalo nakladatelství Šúeiša v časopise \"Šúkan šónen Jump\" od roku 1984 až do roku 1995. Všech 519 kapitol později vyšlo samostatně ve formátu tankóbon v celkem 42 svazcích.\n\nPříběh je inspirován starým čínském dílem \"Cesta na západ\" a sleduje život hlavního hrdiny Son Gokua od dětství až do dospělosti. Díky svému úspěchu byl Dragon Ball adaptován do tří televizních seriálů, sedmnácti filmů, tří televizních speciálů a množství videoher. Dragon Ball je celosvětově rozšířeným kultem i mnoho let po zakončení originální série a řadí se mezi ikony japonského umění a komiksu. V roce 2009 byla premiéra hraného filmu Dragon Ball Evolution a od dubna se vysílá nová verze \"Dragon Ball Z\" pod názvem \"Dragon Ball Kai\".\n\nPříběh vypráví o chlapci s opičím ocasem, kterého našel mistr bojových umění Son Gohan, žijící v lese v horách poblíž hory Paozu. Son Gohan dal chlapci jméno Son Goku podle oblohy, protože chlapec dočista spadl z nebe (Goku je odvozenina od slova nebe, nebeský).\n\nDědeček ho naučil všechno, co sám znal z bojových umění (základem bylo kung-fu), a poté, co zemřel, žil chlapec v horách sám. Ve věku dvanácti let se při cestě z ryb setká s dívkou z města, Bulmou, která je na stopě záhadným Dragon Ballům. Jsou to křišťálové koule, kterých je celkem sedm a jsou roztroušeny různě po světě. Mají oranžovou barvu a uvnitř červené hvězdičky, v každém Dragon Ballu určitý počet od jedné do sedmi. Podle hvězdiček mají taky své vlastní jméno tvořené stylem: číslo, hvězda, koule. Tzn. že Dragon Ball např. s pěti hvězdami bude pětihvězdičková koule nebo pětihvězdičkový Dragon Ball.\n\nBulma u Son Gokua doma zjistí, že vlastní čtyřhvězdičkový Dragon Ball, o kterém si Goku myslí, že je v něm uložena duše mrtvého dědečka, a vyděsí se, když mu Bulma ukáže, že sama vlastní dva Dragon Bally.\n\nBulma vypráví, že jeden z nich našla na půdě a že když pátrala po jejich původu, zjistila, že podle jedné legendy jich má být sedm, roztroušených po celé planetě. Pokud je sesbírá jeden člověk, může kouzelnou formulí vyvolat dračího boha Šenlonga, který mu splní jakékoliv přání. Po menším přemlouvání se dvojice vydává na cestu, kde potkávají spoustu přátel i nepřátel. Později zjistí, že nejsou jediní, kdo pátrají po Dragon Ballech, a že se jejich moc dá ošklivě zneužít v rukou člověka lačnícího po moci a bohatství.\n\nJejich první nepřítel je císař Pilaf, který chce pomocí Dragon Ballů ovládnout svět. Předhánějí se spolu ve sběru Dragon Ballů, a protože každý jich chce všech sedm, často se střetávají na různých místech a v soubojích. Hlavní dvojice později potkává pouštního banditu Jamču a jeho kočku Puar, která umí měnit tvar, prase Ólong, které také dokáže změnit svůj vzhled, krále Oxe z Ohňové hory a jeho dceru Či-Či, nebo také perverzního mistra bojových umění Rošiho, přezdívaného želví poustevník, který později trénuje Gokua a jeho budoucího nejlepšího kamaráda Kuririna.\n\nDragon Ball byl napsán a ilustrován mangakou Akirou Torijamou a posléze vycházel od roku 1984 v magazínu Šúkan Šónen Jump po jednotlivých kapitolách. Celá série skončila na přání autora v roce 1995, protože se cítil unavený a zničený z 15 let práce, kterou Dragon Ballu věnoval. Dokonce se nechal slyšet, že chtěl Dragon Ball ukončit už dřív, po souboji s Cellem, ale tlak fanoušků a přemlouvání šéfredaktora časopisu Akiru přiměli, aby na komiksu pracoval dál.\n\nOd roku 1985 do roku 1995 také Dragon Ball vycházel v knižní podobě jako tankóbon s celkovým počtem 42 svazků. V roce 2004 znovu vyšla celá série, přepracovaná do formátu \"kanzenban\", který je oproti tankóbonu větší, a proto má tato série jen 34 knih. Navíc také obsahuje bonusový materiál, který dodělal sám autor. Jsou to například úplně nové ilustrace na obaly, nový přepracovaný závěr série a barevné verze několika stran.\n\nDále pak vyšly encyklopedie Daizenšú, čítající 10 knih s materiály a ilustracemi od samotného autora a týmu animátorů, kteří se podíleli na seriálu. Knihy popisují všechny postavy, místa, lokace, útoky, fakta, ale dokonce i věci ze zákulisí, jako návrhy postav a dějů v příběhu po rozhovory a vysvětlení veškerých situací. Knihy pokrývají původní komiks, ale také televizní seriál včetně filmů a speciálních snímků a předmětů. Vyšla i encyklopedie k sérii \"Dragon Ball GT\", pod názvem \"Dragon Ball GT Perfect Files\" 1 a 2, ale na té už se autor nepodílel, kromě některých materiálů v encyklopedii, které pochází z doby výroby série GT.\n\nAkira Torijama také parodoval sám sebe a svou sérii Dragon Ball další krátkou manga sérií, \"Neko Majin Z\", ve které paroduje postavy a svět Dragon Ballu. Hlavní postavou je kočka Neko Majin, oblečená jako Son Goku, pro niž je nejdražší na světě figurka Son Goku ze sběratelské edice a je ochotna pro ni položit i život.\n\nAutor se také setkal s některými z dalších mangaků, aby dali dohromady tzv. \"crossover\", tedy propojení dvou nebo více příběhů do jednoho. Například propojení \"Dragon Ball\" a \"One Piece\", kdy Torijama spolupracoval s tvůrcem One Piece a fanouškem Dragon Ballu \"Eiičiró Odou\".\n\nDragon Ball byl dva roky po vydání komiksu převeden společností Tóei Animation i na televizní obrazovky, kde následně pokračoval spolu s mangou. Premiéra seriálu byla 26. února 1986 na Fuji TV v Japonsku. Seriál běžel pod titulem \"Dragon Ball\" až do roku 1989, kdy na něj navázala novější série \"Dragon Ball Z\" a po jejím konci v roce 1996 třetí pokračování série pod názvem \"Dragon Ball GT\".\nDragon Ball v televizi běžel v době, kdy ještě manga vycházela, i přesto se televizní adaptace držela své předlohy. Existují však malé odchylky od původního příběhu. To bylo způsobeno především tím, že jeden díl anime běžně trvá 20 minut a tvůrci seriálu v něm měli zpracovat přibližně 15 stran mangy. Často se tak stávalo, že v seriálu přibyly dialogy, postavy či souboje, které se v manze neobjevily. U většiny těchto změn a nových postav byl přítomen autor mangy, který novinky vymýšlel i schvaloval.\n\nDragon Ball ( ドラゴンボール, \"Doragon Bóru\") byla vysílána v letech 1986 až 1989 a čítá 153 dílů. Vypráví o Son Gokuovi od jeho dětství až do jeho rané dospělosti, kdy mu je 19 let.\n\nTato série pokrývá 16 knih mangy z celkových 42. Celá série se dělí ještě na tzv. ságy, pojmenované podle situace, období nebo nepřítele, se kterým se hrdinové v daných dílech potýkají.\n\nV Japonsku se ságy dělí následovně:\n\n\nA ve zbytku světa takto:\n\n\nDragon Ball Z ( ドラゴンボールZ(ぜっと, \"Doragon Bóru Zetto\") začíná tam, kde končí první série a pokrývá zbylých 26 knih komiksu až do konce. Seriál běžel v letech 1989 až 1996 a čítá 291 dílů. Vypráví příběh o Son Gokuovi v dospělosti a jeho dětech.\n\nTvůrci se rozhodli rozdělit Dragon Ball na dvě části přidáním písmena Z i přesto, že manga je až do konce pouze Dragon Ball. Vysvětlují to tak, že souboje jsou zde tvrdšího rázu, příběh se najednou stává složitějším, když zjišťujeme, že Son Goku vlastně není člověk a opravdu přišel z nebes, a že ve vesmíru je mnohem větší zlo, než se kterým se dosud potkal na Zemi. Také se objevují složitější zápletky než v první sérii. Přídavek Z k původnímu názvu vysvětluje sám Akira Torijama tak, že je to poslední písmeno abecedy a Dragon Ball Z pokrývá původní mangu od poloviny do závěrečné části.\n\nV Japonsku se Dragon Ball Z dělí na následující ságy:\n\n\nA ve zbytku světa takto:\n\n\nDragon Ball GT ( ドラゴンボールGT, \"Doragon Bóru Dží Tí\") je pokračování předchozích dvou sérií \"Dragon Ball\" a \"Dragon Ball Z\". Tato série není vůbec založena na manze, protože ta skončila tam, kde Dragon Ball Z. Zjevně marketingový tah nebo nespokojenost fanoušků s koncem velmi populární série, která měla plně neuzavřený konec, přimělo Tóei Animation ve spolupráci s nakladatelstvím Šúeiša v Dragon Ballu pokračovat. Tato série běžela jen mezi lety 1996 − 1997 s celkovým počtem 64 dílů. Důvodem může být neúspěch ve srovnání s originální sérií nebo \"úcta\" k autorovi originální série, ke které nejspíš nechtěli přistavit konkurenta.\n\nTato série vypráví příběh pozdní dospělosti hrdiny Son Goku, který je svým starým známým nepřítelem, Císařem Pilafem, změněn zpátky na dítě pomocí Dragon Ballů, které se však liší od těch předchozích a jsou označeny jako původní, které byly stvořeny ještě před těmi klasickými. Jsou červené a mají černé hvězdy a po vykonání přání se rozletí do všech koutů vesmíru a pokud nebudou sesbírány zpět na Zemi, planeta vybuchne. Odtud tedy přípona GT − Grand Tour, velká výprava, protože hrdinové letí na výpravu do vesmíru, aby našli Dragon Bally a zachránily planetu Zemi.\n\nI přes tvrzení fanoušků, že Akira Torijama nemá co dočinění se sérií GT, to není pravda. Přímo se podílel na designech klíčových postav a jako konzultant a poradce u příběhu. V jednom rozhovoru na otázku, jaký má názor na Dragon Ball GT odpověděl: \"Je pravda, že GT nevychází z mojí původní série, ale zachovává ducha a atmosféru původního Dragon Ballu. A to je pro mě hlavní\".\n\nSágy v Dragon Ball GT:\n\n\nDragon Ball Kai ( ドラゴンボール改「カイ, \"Doragon Bóru Kai\") byl ohlášen společností Tóei Animation na duben roku 2009 jako re-run (opakování) upravené verze původní série Dragon Ball Z. Seriál byl nově nastříhán a HD remasterován novou digitální technologií pro Japonskou televizi u příležitosti 20. výročí uvedení série Dragon Ball Z. Na sérii bylo provedeno spousty změn a vylepšení, například tyto:\n\n\nNově se objevila rekapitulace života Son Goku z předešlé série Dragon Ball od dětství až po souboj s Ma-Juniorem (Piccolo) na Tenkaiči Budokai. Dále příběh tradičně začal Saija-džin ságou, ale držel se více originálního příběhu Akiry Torijamy s flashbacky z TV speciálu o otci Son Goka, Bardockovi. Díky nové digitální technologii byl záběr roztáhnut do stran s překresleným pozadím, takže v záběru vidíme to, co v seriálu, ani jeho dalších remasterovaných verzích nikdy vidět nebylo.\n\nV Dragon Ballu je veliké množství postav, ale dějová linie se stále točí kolem několika hlavních postav, se kterými se známe od prvních dílů seriálu. Tato sestava se v průběhu série mění a některé postavy přibývají. Postavy z první ságy série Dragon Ball, jsou skoro všechny inspirovány podle staré Čínské knihy \"Cesta Na Západ\". Většinu druhé série, Dragon Ball Z, nás provází 8 nejsilnějších bojovníků v čele se Son Goku a tato skupina je známá jako \"Z Warriors!\". Akira Torijama je znám svým všudypřítomným smyslem pro humor a jeho zvykem je vymýšlet postavám v manze jména podle přesmyček. V Dragon Ballu má každá skupina postav určité téma, podle kterého mají charaktery v této skupině utvořena jména.\n\nTady je seznam a krátký popis několika klíčových postav + význam jejich jména utvořeného přesmyčkou názvu nebo slova:\n\n\n\nHudbu k televiznímu seriálu skládal japonský hudebník Šunsuke Kikuči. V průběhu let byly vydány a dodnes jsou vydávány soundtracky k seriálu i filmům na vinilech a CD u společnosti Columbia Records. Nejznámějšími skladbami Šunsuke Kikučiho je znělka k sérii Dragon Ball a Dragon Ball Z (Makafušigi Adventure), ostatní dvě (Čala-Head-Čala, We Gotta Power) složil Kendži Jamamoto a jsou zpívané předními japonskými J-popovými vokalisty, Hiroki Takahašim a Hironobu Kagejamou. Dále začaly hudbu k seriálu doplňovat různé kompilace, které obsahovaly tzv. \"image songs\" (skladby, které neměly přímou spojitost se seriálem nebo se v něm neobjevovaly − až na několik výjimek − ale vyšly na albu k seriálu a měly vokální podobu). Každá kompilace byla k těmto skladbám doplněna i úvodními a závěrečnými znělkami k dané sérii. Dále tu máme ještě soundtracky a kompilace, které obsahují hudbu z her s tematikou Dragon Ballu.\nHudebnímu doprovodu k Dragon Ball hrám jasně kraluje skladatel Kendži Jamamoto, který až na jednu výjimku (Dragon Ball Z Gaiden) složil hudbu zatím ke všem hrám, které dodnes v Japonsku vznikly.\n\nKapitolou samou o sobě je americká verze dabingu. Nejenže byly kompletně změněny dialogy, ale i podkladová hudba.\nKdyž byl Dragon Ball Z v USA vysílán poprvé v roce 1995 pod taktovkou společnosti Saban, nahrál hudbu k prvním padesáti dílům Shuki Levy, který také skládal hudbu například do Power Rangers (Strážci vesmíru).\nKdyž v roce 2001 seriál převzala společnost Funimation, neopustila nápad s americkým hudebním skóre a soundtrack ke zbylým dílům nahrál v USA, Bruce Faulconer. Později nahrál skóre i k prvním padesáti dílům, které měly naprosto odlišné skóre od Shuki Levyho.\nPouze v US dabingu série Dragon Ball byla zanechána originální japonská hudba od Šunsuke Kikučiho.\n\n\n\n\n\nRegulérní soundtracky\n\n\n\nAmerické soundtracky:\n\n\n\nSoundtrackové Sety:\n\n\nFilmové Soundtracky:\n\n\n\nHerní Soundtracky:\n\n\nSoundtracky Kompilace:\n\n\n\nMini Soundtracky (EP):\n\n\n\nRůzné:\n\n\nBootlegy (Neoficiální):\n\n\n\nVšechny série Dragon Ballu provázejí také filmy, které byli v Japonsku a jiných zemích určeny pro promítání v kinech nebo speciálně pro prezentační akce zaměřené na mangu a anime.\nDohromady je to 18 filmů a 4 televizní speciály, které se vysílaly souběžně se seriálem. Televizní speciály pokrývají úseky příběhu, které se neobjevily v seriálu (O otci Son Gokou, Bardockovi nebo o Budoucnosti Trunkse, než přišel do minulosti.), ale samotné filmy do dějové linie seriálu nijak nezapadají, pouze využívají postav a stejných období jako v seriálu + se objevují nové postavy, které jsou k vidění pouze ve filmu (Výjimkou je nyní nejnovější film Battle of Gods, který je potvrzen samotným autorem, že patří do příběhu). Na designech a nápadech se také podílel autor originální série.\nNázvy filmů v seznamu dole jsou uvedeny v originálních názvech přeložených z japonštiny do angličtiny.\n\nTV speciály:\n\nFilmy:\n\nDragon Ball byl vysílán ve více než čtyřiceti zemích světa. Nejzajímavější je asi americká verze Dragon Ballu, která má sestříhané díly, rozsáhlou retuš a cenzuru. Hlavně má úplně jinak napsané dialogy a dokonce i vlastní hudbu.\n\n\n\n\n\n\n"}
{"id": "159205", "url": "https://cs.wikipedia.org/wiki?curid=159205", "title": "Benjamin Forstner", "text": "Benjamin Forstner\n\nBenjamin Forstner (25. března 1834 – 27. února 1897) byl americký puškař, vynálezce a obchodník.\n\nForstner se narodil v Beaver County v Pensylvánii. Po dosažení zletilosti se přestěhoval do Missouri. Zde se setkal s Wiliamem Keilem a jeho utopickými teoriemi. Pod jejich vlivem Keila a jeho komunu následoval v roce 1863 na severozápadní pacifické pobřeží do Marion county v Oregonu. Zde komuna založila město Aurora.\n\nV roce 1865 se však Forstner usadil v Salemu a příští rok se tu i oženil.\nVe městě si založil puškařskou dílnu. Vynalezl dodnes nepřekonaný typ vrtáku k zhotovování přesných a čistých děr do dřeva s plochým dnem, který nese jeho jméno. Ten byl mnohem vhodnější k práci jak výrobců pažeb, tak také pro truhlářskou výrobu, než do té doby používaný vynalezený \"Russelem Jenningsem\" se středící šroubovicí. Také na rozdíl od něj nenarušoval strukturu vláken dřeva na řezu.\n\nVynález byl patentován 22. září 1893. Forstner často obchodně cestoval po USA. Na těchto cestách se mimo jiné snažil propagovat svůj vynález. Vrták získal na \"stoleté\" výstavě ve Filadelfii nejvyšší ocenění. Totéž se opakovalo i v roce 1893 na \"Columbian Exposition\". Vynálezce také poskytl licence na výrobu několika společnostem. Dlouhá léta jej vyráběly firmy \"Colt Firearms Company\" v Hartfordu a \"Bridgeport Gun Implement Company\" v Connecticutu.\n\nDíky výnosným licencím se Forstner stal zámožným a váženým občanem města Salem.\nVynalezl i jeden z typů elektromotoru. Forstnerův vrták se v mnoha provedeních vyrábí až do současnosti, ačkoli jeho design se mírně změnil.\n\nForstner s podnikáním přestal v roce 1891. Díky své podnikavosti byl finančně velmi dobře zajištěn a vlastnil i několik nemovitostí, velkou rezidenci a také 160 akrů lesa.\n\nBenjamin Forstner zemřel v Salemu na delší komplikace způsobené chřipkou. Pohřben byl 2. března 1897. Jeho žena Louisa zemřela o dvacet let později 12. září 1917 ve věku 75 let.\n\n"}
{"id": "159207", "url": "https://cs.wikipedia.org/wiki?curid=159207", "title": "Okťabrskaja (stanice metra v Moskvě)", "text": "Okťabrskaja (stanice metra v Moskvě)\n\nOkťabrskaja () je přestupní stanice moskevského metra. Kříží se zde linky Kalužsko-Rižskaja (stanice otevřena 13. října 1962) a Kolcevaja (stanice otevřena 1. ledna 1950).\n\nStanice je podzemní; skládá se ze dvou částí – ze dvou nástupišť. První, které je mělčí (40 m hluboko) patří páté lince, hlouběji pod ním se nachází nástupiště druhé, Kalužsko-Rižské linky (50 m hluboko pod zemí).\n\nObě nástupiště spojuje jediná přestupní chodba, která vychází z prostředku obou nástupišť; z jejich konců pak vedou přímé výstupy, vyusťující po eskalátorovém tunelu každý do svého vestibulu. U starší a mělčí části stanice je to vestibul povrchový, součást budovy Moskevského institutu oceli (vestibul existuje již od roku 1955; budova vznikla v 80. letech dodatečně a vestibul tak byl do ní přímo zakomponován). Umístěn je na ulici Sadovoje Kolco, pod níž okružní linka vede a jehož trasu zhruba kopíruje. Novější část stanice má rovněž povrchový vestibul, tento je však modernější a nachází se více směrem k středu města.\n\nArchitektonické ztvárnění podzemních částí obou stanic se velmi liší; v případě Kolcevské části stanice je o velmi bohatě zdobené, odpovídající vrcholu stalinistického období (architekt R. M. Poljakov za něj získal státní cenu SSSR). Obklad tvoří mramor, osvětlení je provedeno jako stylizované pochodně. Bohatě zdobeny jsou i stropy a stěny za nástupištěm. Tématem bylo vítězství Rudé armády nad fašistickým Německem. U novějšího a hlubšího nástupiště je patrná strohost a jistá spartánskost; pilíře jsou mohutnější než u starší části stanice (vzhledem k hloubce a tehdejším technologiím); obloženy jsou též bílým mramorem. Strop je omítnut bez dalších ozdob.\n\nObě dvě linky, jež se zde kříží nejsou přímo propojeny manipulační spojkou; přesto severním směrem za spodní částí stanice vychází jednokolejná trať, jež se rozvětvuje a vede na linku Serpuchovsko-Timirjazevskaja, též i na Zamoskvoreckou a i na okružní, avšak přímá cesta není mezi pátou a šestou linkou v tomto místě možná. Jedná se o nejvíce komplikovaný uzel manipulačních spojek v celé síti moskevského metra.\n\n"}
{"id": "159209", "url": "https://cs.wikipedia.org/wiki?curid=159209", "title": "Ma-kung", "text": "Ma-kung\n\nMa-kung (tradiční znaky: ; tongyong pinyin: Mǎgong; hanyu pinyin: Mǎgōng) je město v Čínské republice, leží na Pescadorském souostroví (). Ve správním systému Čínské republiky je hlavním městem okresu Pcheng-chu. Rozkládá se na ploše 33,99 km² a má 54 037 obyvatel (leden 2007).\n\nV letech 1895 až 1945 byl Ma-kung (stejně jako zbytek Pescador) součástí Japonského císařství a Japonci jej nazývali Makó, což je japonské čtení týchž znaků .\n\nVe městě se nachází univerzita () a letiště odbavující vnitrostátní lety (; IATA: není; ICAO: RCQC).\n\n"}
{"id": "159211", "url": "https://cs.wikipedia.org/wiki?curid=159211", "title": "Godfrey N. Hounsfield", "text": "Godfrey N. Hounsfield\n\nSir Godfrey Newbold Hounsfield (28. srpna 1919 – 12. srpna 2004) byl anglický inženýr. Spolu s Allanem McLeod Cormackem získali v roce 1979 Nobelovu cenu za fyziologii a lékařství za podíl na vývoji počítačové tomografie. Je po něm pojmenována Hounsfieldova jednotka (HU).\n\nHounsfield se narodil v anglickém Nottinghamshire. Navštěvoval Magnus Grammar School (dnes Magnus Church of England School) v Newark-on-Trent. Byl nejmladším z pěti dětí. Jako dítě ho fascinovaly všechny elektrické přístroje a mechanismy, které se hojně vyskytovaly na farmě jeho rodičů. Údajně byl jako teenager velmi zvědavý a realizoval množství někdy dost nebezpečných experimentů: zkonstruoval elektrický nahrávací přístroj, skákal ze stohů sena na vlastnoručně vyrobeném větroni a téměř se zabil, když zjišťoval, jak vysoko proud vody vystřelí vodou naplněné sudy od asfaltu a acetylen. Ve škole vynikal ve fyzice a matematice.\n\nKrátce před začátkem 2. světové války vstoupil do Královského letectva jako dobrovolný záložník, kde se naučil základy elektroniky a radaru. Po vojně pokračoval ve studiu ve Faraday House Electrical Engineering College v Londýně.\n\nV roce 1951 začal pracovat ve společnosti EMI Ltd., kde vyvíjel řízené zbraňové a radarové systémy. Tady vznikl jeho zájem o počítače a v roce 1958 se podílel na konstrukci prvního tranzistorového počítače ve Velké Británii – EMIDEC 1100.\n\nKrátce poté začal pracovat na myšlence počítačového tomografu. Po svém úspěchu pokračoval v jeho vylepšování a v roce 1975 představil první přístroj na vyšetření celého těla. Pracoval jako vedoucí výzkumník až do roku 1984, kdy odešel na odpočinek.\n\nNikdy se neoženil.\n\nNa základní myšlenku počítačové tomografie přišel Hounsfield údajně na procházce. Podstatou byl nápad, že vnitřní strukturu předmětu by bylo možné zjistit tak, že se pod různými úhly „prosvítí“ rentgenovými paprsky a následně se matematicky analyzují jednotlivé hodnoty absorpce. Následně začal pracovat na konstrukci počítače, který by dokázal z těchto hodnot rekonstruovat řez předmětem.\n\nHounsfield netušil, že Allan McLeod Cormack v té době vypracoval potřebnou matematickou teorii na rekonstrukci takového obrazu. Hounsfield postavil prototyp hlavového tomografu a otestoval ho nejdříve na anatomickém preparátu lidského mozku, poté na čerstvém kravském mozku a poté sám na sobě. V září 1971 vstoupila počítačová tomografie do klinické praxe – první počítačový tomograf (EMI Mark I) v Atkinson Morley's Hospital v Londýně úspěšně zobrazil cystu v mozku pacienta. První celotělový tomograf (ACTA) zkonstruoval Hounsfield v roce 1974.\n\nHounsield kromě Nobelovy ceny obdržel velké množství ocenění: v roce 1975 byl uveden do Královské společnosti, o rok později obdržel Řád Britského Impéria. V roce 1981 byl povýšen do rytířského stavu.\n\n"}
{"id": "159217", "url": "https://cs.wikipedia.org/wiki?curid=159217", "title": "XPCOM", "text": "XPCOM\n\nXPCOM (Cross Platform Component Object Model) je multiplatformní komponentový model používaný v aplikacích Mozilla. Je podobný CORBĚ či Microsoft COM. Zahrnuje například práci se soubory, správu paměti či správu komponent.\n\n"}
{"id": "159218", "url": "https://cs.wikipedia.org/wiki?curid=159218", "title": "Jožka Jabůrková", "text": "Jožka Jabůrková\n\nJožka Jabůrková (rozená Řehová) (16. dubna 1896 Vítkovice − 31. července 1942 Ravensbrück) byla československá levicová novinářka a spisovatelka. Od roku 1931 pražská zastupitelka KSČ. Těsně po vzniku Protektorátu byla zatčena nacisty a uvězněna v koncentračním táboře Ravensbrück, kde byla nakonec i umučena.\n\nNarodila se jako nemanželská dcera švadleně Anežce Řehové. Matka, která ji vychovávala v katolickém duchu, záhy zemřela. Svoji dceru zanechala ve skrovných majetkových poměrech; tyto vzpomínky na dětství Jožku Jabůrkovou ovlivnily na celý její život. Za první světové války pracovala ve Vítkovických železárnách a později ve vítkovické nemocnici. Po válce se odstěhovala do Prahy, kde se zapojila do sociálně demokratického a později komunistického dění.\n\nOd mládí pracovala v tělovýchovném hnutí; vstoupila do řad sociálně demokratické mládeže a do Dělnické tělovýchovné jednoty. Byla cvičitelkou, náčelnicí a vychovatelkou. Po rozkolu ve Svazu DTJ se zapojila do komunisticky orientované Federace dělnických tělovýchovných jednot. Podílela se na organizaci významné maninské spartakiády v roce 1921. Studovala krátce v Moskvě na tamním tělovýchovném institutu. Po léta se usilovně věnovala práci mezi ženami a mládeží. Uplatnila přitom své literární nadání, stala se vedoucí redaktorkou ženského časopisu \"Rozsévačka\". Psala o životě v Praze, o zájmech a problémech žen, poukazovala na možnost řešení nezaměstnanosti, věnovala se potřebám dětí. Dotýkala se všech hlavních sociálních otázek, reagovala na nebezpečí války. Pod jejím vedením \"Rozsévačka\" organizovala akce ve prospěch trpících děti ve Španělsku i na pomoc německým antifašistům prchajícím do Československa. Stala se spisovatelkou, napsala několik knih, např. dětskou Evička v zemi divů.\n\nV roce 1931 byla zvolena do ústředního zastupitelstva hlavního města Prahy na kandidátce KSČ. Své sociální cítění projevovala i zde. Žádala zřizování jeslí, mateřských škol, stravoven a hřišť, účinnou zdravotní péči pro děti dělníků a nezaměstnaných, vybudování levných moderních bytů pro sociálně slabé rodiny. Stavěla se důsledně proti projevům fašismu a upozorňovala na jeho nebezpečí. Usilovala o vytvoření jednotné národní protifašistické fronty.\n\nV noci z 15. na 16. března 1939 byla však zatčena a později uvězněna v koncentračním táboře Ravensbrück, kde byla jednou z prvních českých vězeňkyň.\n\nHned na počátku své internace navázala kontakty s antifašistkami různých zemí, hlavně s německými, které byly v táboře vězněny již po řadu let. Pomáhala jak mohla, pracovala mezi ženami do poslední chvíle svého života. V rámci možností se snažila ulehčit i utrpení otřesených lidických žen. Zemřela 31. července 1942 po těžkém mučení, po kterém byla ponechána bez pomoci v táborovém vězení.\n\nBronzovou postavu Jožky Jabůrkové v nadživotní velikosti realizovala sochařka Věra Merhautová v letech 1960 až 1965. V roce 1965 byl pomník slavnostně odhalen v Praze-Košířích v malém parčíku u křižovatky ulic Plzeňská a Podbělohorská. Na žádost restituentky pozemku, na kterém stál, byl pomník v roce 1992 (bez vědomí autorky sochy) odstraněn a převezen do depozitáře Galerie hlavního města Prahy. Zde setrval až do léta 2002, kdy byla socha Jožky Jabůrkové znovuodhalena na Olšanských hřbitovech.\n\nNa základě života a smrti Jožky Jabůrkové vznikl původní scénář Jaromíry Kolárové k filmu \"Zastihla mě noc\" režiséra Juraje Herze.\n\n"}
{"id": "159222", "url": "https://cs.wikipedia.org/wiki?curid=159222", "title": "Obrábění", "text": "Obrábění\n\nObrábění je technologický proces, kterým se vytváří požadovaný tvar obráběného předmětu (obrobku), v daných rozměrech a v daném stupni přesnosti, a to odebíráním materiálu. Tím se liší od jiných technologií, například dělení materiálu, tváření nebo odlévání. Starší postupy ručního obrábění ustupují v moderní době strojnímu obrábění.\n\n\n\nBřit nástroje vniká do materiálu a odděluje od něj třísky. Základem obrábění je teorie vzniku třísky. Přitom rozlišujeme několik pohybů:\n\n\nTaké elektroerozivní obrábění, zkratka EDM (z anglického \"Electric Discharge Machining\") je technologie, při níž odběr materiálu působí drobné elektrické výboje mezi obráběcí elektrodou a obrobkem v prostředí kapalného dielektrika. Přerušovaný výboj zajišťuje pulzní zdroj proudu s intenzitou až desítek ampér a odebraný materiál je třeba odplavovat proudem dielektrika. Obrobek může být libovolně tvrdý kov, ale i další materiály. Podmínkou je, že materiál musí být elektricky vodivý. Hlavní metody jsou:\nOdběr materiálu působí úzký svazek laserového záření o vysoké hustotě energie (příkon typicky několik kW). Odebíraný materiál se přitom taví a vyfukuje, pálí nebo sublimuje. Užívá se k přesnému řezání a vyřezávání kovů i jiných materiálů, umožňuje však na stejném stroji i jednostranný odběr materiálu, například gravírování. U oceli a železa lze řezat plechy až do 50 mm tloušťky, rychlost řezu až 10 m/min, u plechů pod 1 mm až 250 m/min. Šířka řezu u tenkých plechů 0,1 - 0,8 mm. Přesnost řezání je zhruba 0,05 - 0,5 mm, řez je velmi čistý, takže částo nevyžaduje další obrábění. Laserové řezání rozlišujeme vláknové (fiber) nebo CO.\n\nTenký proud vody působí podobně jako paprsek laseru a protože stroj je také řízen počítačem, může vyřezávat téměř libovolné tvary.\nSpočívá v chemickém odběru materiálu, například leptáním.\n\n\n\n"}
{"id": "159224", "url": "https://cs.wikipedia.org/wiki?curid=159224", "title": "Konrad Bloch", "text": "Konrad Bloch\n\nKonrad Emil Bloch (21. ledna 1912 – 15. října 2000) byl americký biochemik německého původu. Spolu s Feodorem Lynenem získali v roce 1964 Nobelovu cenu za fyziologii a medicínu za objev mechanismu a regulace látkové přeměny cholesterolu a mastných kyselin.\n\nKonrad Bloch se narodil ve městě Neisse v Německu (dnes Nysa v Polsku). Vystudoval Vysokou školu technickou v Mnichově. V roce 1934 utekl před nacistickým režimem do \"Schweizerisches Forschungsinstitut\" (Švýcarský výzkumný institut) v Davosu ve Švýcarsku. V roce 1936 se přestěhoval do USA. Bloch získal funkci na katedře biologické chemie na Yale Medical School. V Americe se zapsal na Kolumbijskou univerzitu a v roce 1938 získal titul PhD. v biochemii a pokračoval na univerzitě v přednášení až do roku 1946. Později odešel na Univerzitu v Chicagu a v roce 1954 na Harvard jako „Eugene Higgins Professor“ biochemie až do důchodu. Zemřel v Burlingtone ve státě Massachusetts na selhání srdce.\n"}
{"id": "159226", "url": "https://cs.wikipedia.org/wiki?curid=159226", "title": "XPConnect", "text": "XPConnect\n\nXPConnect (Cross Platform Connect) je technologie, která propojuje komponentový model XPCOM používaný v aplikacích Mozilla s JavaScriptem. S pomocí této technologie je možné používat XPCOM komponenty v JavaScriptovém kódu či upravovat JavaScriptové objekty v XPCOM komponentách.\n\n"}
{"id": "159227", "url": "https://cs.wikipedia.org/wiki?curid=159227", "title": "Feodor Lynen", "text": "Feodor Lynen\n\nFeodor Felix Konrad Lynen (6. dubna 1911 Mnichov – 6. srpna 1979 Mnichov) byl německý biochemik. Spolu s Konradem Blochem získali v roce 1964 Nobelovu cenu za fyziologii a lékařství za objev mechanismu a regulace látkové přeměny cholesterolu a mastných kyselin.\n\nFeodor Lynen byl ženat s Evou Wielandovou, dcerou svého profesora Heinricha Wielanda. \n"}
{"id": "159229", "url": "https://cs.wikipedia.org/wiki?curid=159229", "title": "Oxid wolframový", "text": "Oxid wolframový\n\nOxid wolframový (WO) je citronově žlutý prášek za tepla přecházející do oranžova. Jeho teplota tání je 1 473 °C. Jedná se o nejstabilnější oxid wolframu. Silným žíháním se stává zřetelně krystalickým. Ve vodě je oxid wolframový nerozpustný. V alkalických louzích se rozpouští za vzniku wolframanů. Oxid wolframový vykazuje fotoaktivní vlastnosti.\n"}
{"id": "159232", "url": "https://cs.wikipedia.org/wiki?curid=159232", "title": "Terciový systém", "text": "Terciový systém\n\nTerciový systém je systém funkční harmonie, který vysvětluje stavbu a funkci hudebních akordů pomocí postupného vrstvení terciových intervalů.\n\nTerciový systém vychází z toho, že každý akord (tj. souzvuk tří až sedmi tónů) lze „poskládat“ postupným přidáváním terciových intervalů počínaje základním tónem akordu.\n\nPoužívány jsou především velká a malá tercie (tj. interval čtyř, resp. tří půltónů), pro tvorbu alterovaných akordů také zvětšená a zmenšená tercie (tj. interval pěti, resp. dvou půltónů - zvukově odpovídají kvartě, resp. velké sekundě)).\n\nDále v textu budou jednotlivé tercie značeny zm3, m3, v3, zv3 (v pořadí zmenšená, malá, velká, zvětšená).\n\nKvintakord lze v terciovém systému postavit pomocí dvou běžných (nealterovaných) tercií čtyřmi způsoby (k základnímu tónu je přidána tercie a následně tercie + tercie = kvinta):\n\nPrvní dva případy jsou „běžné“ kvintakordy, které mohou stát v pozici tóniky, druhé dva (obsahující alterovanou kvintu) se používají jako průchodné akordy a alterace (v jazzu obvykle nikoliv v podobě kvintakordu, ale rozšířené o další přidané tercie alespoň do septakordu).\n\nSeptakord lze postavit z libovolného kvintakordu přidáním další tercie za kvintu (výsledkem je septima, ať již malá, velká nebo alterovaná). Teoreticky lze ze čtyř výše uvedených kvintakordů vytvořit sedm různých septakordů (přidání velké tercie ke zvětšenému kvintakordu nemá smysl - získáme tím zvětšenou septimu, která je totožná s oktávou a tedy se základním tónem akordu, takže výsledkem není čtyřzvuk, ale trojzvuk - původní kvintakord). Uvedeme z nich alespoň běžně používané:\n\nPřidáním další tercie k septakordu lze získat nonový akord - pětizvuk sestávající ze základního tónu, tercie, kvinty, septimy a nony (harmonicky je nona totožná se sekundou). U těchto (i dalších akordů v této kapitole) je již funkce původního kvintakordu značně rozmělněna a používají se především v jazzu.\n\nPřidáním další tercie k nonovému akordu lze získat undecimový akord - šestizvuk obsahující navíc undecimu (harmonicky je undecima totožná s kvartou).\n\nPřidáním další tercie k undecimovému akordu lze získat tercdecimový akord - sedmizvuk obsahující navíc tercdecimu (harmonicky je terdecima totožná se sextou. V sedmizvuku jsou již vyčerpány všechny tóny sedmistupňové diatonicé stupnice (nebo nějaké její alterace), takže akord již není kam dále rozšiřovat.\n\nPříklady:\n"}
{"id": "159234", "url": "https://cs.wikipedia.org/wiki?curid=159234", "title": "Členění Brna", "text": "Členění Brna\n\nSprávní a katastrální členění statutárního města Brna prošlo vůbec nejsložitějším vývojem ze všech měst na území Česka. Během 20. století došlo na území Brna k nebývalému počtu reforem správního členění a dvěma katastrálním reformám, z nichž první proběhla v letech 1941–1942 a druhá v letech 1966–1969. 1. července 1979 ještě bylo zrušeno katastrální území Lužánky a upraveny hranice katastrálních území Černá Pole, Královo Pole, Ponava, Veveří a Žabovřesky. Počet a vymezení evidenčních částí obce jsou shodné s vymezením katastrálních území, pouze název se ve dvou případech formálně liší. Dnes se město člení na 48 katastrálních území, jimž odpovídají evidenční části města:\n\n\"* Katastrální území je totožné se samosprávnou městskou částí     × Katastrální území je rozděleno mezi 2 nebo 3 městské části\"\n\nNa území města Brna o rozloze 230,18 km² se nachází 48 katastrálních území.\n\nOd 24. listopadu 1990 se Brno člení na 29 samosprávných městských částí se zastupitelstvem, radou a starostou a také vlastní vlajkou a znakem. Toto členění bylo v hrubých rysech stanoveno usnesením posledního Národního výboru města Brna č. XXIII/110-17 „k územnímu členění města Brna pro organizaci nejbližších komunálních voleb“ ze 30. srpna 1990.\n\nSedm z výše uvedených 48 katastrálních území je rozděleno mezi dvě nebo tři městské části. Na některých místech hranice městských částí dokonce řeže parcely, což však dle magistrátu bude časem vyřešeno. K 1. září 1995 došlo k úpravě hranice mezi městskými částmi Brno-Jundrov a Brno-Kohoutovice, k 1. říjnu 1995 k úpravě hranice mezi městskými částmi Brno-Jundrov a Brno-střed, k 1. květnu 1998 k úpravě hranice mezi městskými částmi Brno-sever a Brno-střed a roku 2012 ke změně hranice mezi městskými částmi Brno-Nový Lískovec a Brno-Starý Lískovec.. Hranice některých městských částí rozděluje na dvě části dokonce i některé parcely. \n\n12. září 2010 se v Dolních Heršpicích a Přízřenicích konalo místní referendum o oddělení od Brna a vytvoření nové obce Dolní Heršpice-Přízřenice, o těchto snahách podrobněji pojednává článek Dolní Heršpice-Přízřenice.\n\nOd 1. srpna 1976 do 23. listopadu 1990 se Brno členilo na 5 městských obvodů, které spravovaly obvodní národní výbory (ObNV), v jejichž čele stáli předsedové. Zde je seznam městských obvodů s výpisem jejich katastrálních území:\nDo 1. července 1979 však byla situace složitější, protože čtyři katastrální území zasahovala do dvou městských obvodů: Lužánky (katastrální území) (Brno II a Brno III), Ponava (Brno II a Brno V), Veveří (Brno II a Brno V) a Žabovřesky (Brno II a Brno V). Katastrální území Lužánky bylo následně zrušeno a hranice zbylých tří se přizpůsobily stávajícím hranicím městských obvodů.\n\nZa pomlčkou jsou vždy uvedena katastrální území (v tehdejších hranicích) tvořící jednotlivé obvody.\n\n\n\n\n\n"}
{"id": "159237", "url": "https://cs.wikipedia.org/wiki?curid=159237", "title": "Kazbek", "text": "Kazbek\n\nKazbek ( [Mkinvartsveri]) je vyhaslá sopka, která se tyčí nad městem Stepancminda (dříve Kazbegi) v Gruzii, blízko hranic se Severní Osetií, ve východní části Chochského hřbetu, který je součástí bočního hřbetu pohoří Velký Kavkaz. Je třetí nejvyšší horou Gruzie a sedmou nejvyšší horou Kavkazu. Místní lidé jí nazývají Mkinvari (ledovec nebo ledová hora) kvůli zalednění. Na jednom z ledovců Kazbegu pramení řeka Těrek.Od poslední erupce uplynulo již téměř 2 750 let.\nSopka leží na severním konci Anatolského zlomového systému, který má na svědomí tektonickou a vulkanickou aktivitu v oblasti. V okolí hory se nacházejí početné geotermální zóny. Samotná sopka, vybudovaná z andezito-dacitových lávových proudů je považována za vyhaslou. Kolaps ledovce Kolka na severních svazích sopky v roce 2002 byl mylně považován za vulkanickou erupci.\n\nKvůli strmosti svahů nedosahují ledovce obklopující horu velkých rozměrů. Celková velikost všech ledovců v oblasti Kazbeku je 135 km². Nejznámější je Dyevdorak (\"Devdaraki\"), který stéká ze severovýchodní stěny do stejnojmenného údolí až na úroveň 2 295 m. Další ledovce Kazbeku jsou Mna, Denkara, Gergeti, Abano a Chata. Nedávné zhroucení ledovce Kolka ležícího v údolí mezi vrcholy Džimara (též Mount Dzhimara nebo Jimara) a Kazbek v roce 2002 bylo přisuzováno sopečné činnosti na severním svahu hory, ačkoli tam nebyla zaznamenána žádná erupce.\n\nPoprvé na Kazbek vylezl horolezec Douglas William Freshfield v roce 1868. Další významný výstup na horu se povedl slavnému rodákovi z Gruzie, vědci G. Nikoladzemu v roce 1923, který tak začal historii horolezectví v Gruzii.\n\nTechnicky není výstup na Kazbek po normální cestě obtížný, ale nedoporučuje se lézt na něj bez průvodce nebo GPS. Změny počasí jsou zde náhlé a výstupy velmi dlouhé. Ztráta orientace na plochých ledovcích pod horou, rozbrázděných mnoha trhlinami, je zde nejčastějším problémem. Normální výstupová cesta je ohodnocena stupněm obtížnosti PD, případně stupněm 2A ruské stupnice, většina cesty vede po ledovci. Klíčové místo výstupu je strmý (cca 40 °) 100 m dlouhý ledový svah pod vrcholem. Kazbek je velmi populární hora, díky své relativní dostupnosti a ne příliš těžkému výstupu.\n\nHora Kazbek je jedním z míst, kde měl být podle tradice přikován Prométheus, případně jeho místní obdoba – hrdina Amirani, který byl rovněž takto potrestán za vzpouru proti bohům. Na úbočí hory ve výšce asi 4000 m n. m. se nachází poustevna Bethelem. Je to ledová jeskyně, kde už od středověku žili někteří gruzínští poustevníci. Dnes již však obývána není. Podle tradice zde má být uložen Abrahámův stan či jesličky, do nichž byl v Betlémě uložen novorozený Ježíš Kristus. Právě od nich je odvozen i název poustevny. O této postevně a jejím obyvateli, poustevníkovi, který přijal na nocleh pastýřku, svedl ji a nakonec z výčitek svědomí spáchal sebevraždu, napsal gruzínský básník Ilja Čavčavadze známou baladu \"Poustevník\".\n\nKoncem července 2015 zde při sestupu zahynula česká hudební novinářka Jana Grygarová. Propadla se do ledovcové trhliny. Na následky zranění tentýž den zemřela.\n\n\n"}
{"id": "159240", "url": "https://cs.wikipedia.org/wiki?curid=159240", "title": "Shoot 'em up", "text": "Shoot 'em up\n\nShoot-em-up (shmup nebo též arcade shooter, twitch shooter, space shooter, nebo někdy jednoduše střílečka, přičemž shoot 'em upy jsou nejpopulárnější typ stříleček), je žánr počítačové hry, kde má hráč omezenou kontrolu nad svojí figurkou (obvykle letadlo nebo vesmírná loď) a důraz je většinou kladen na zničení nepřítele. Většina shoot 'em upů zobrazuje hráčovo skóre, což je znak, který před nimi nebyl tak rozšířen.\n\nI když žánr by mohl mít 3D grafiku, hra je dělaná téměř výlučně v 2D grafice. Žánr vznikl pravděpodobně v hernách ze \"Space Invaders\" a zažil mnoho rozličných her mnoha forem. Zvýšení popularity nastalo s přidáním hry dvou hráčů v polovině 80. let 20. století. Teď existuje několik podžánrů, které mají svoje vlastní herní charakteristiky. Střílečky dnes mají mnoho přívrženců, hlavně v Japonsku a mnoho titulů používá internet jako online ratingové systémy.\n\nShoot 'em upy jsou zpravidla děleny do kategorií převážně podle stylu pohledu a možností pohybu hrdiny i nepřátel.\n\nFixní střílečky umožňují pohyb hrdiny zpravidla pouze v jedné ose pohybu, zatímco nepřátelé chodí výhradně ze směru k ní kolmého, a celá herní obrazovka se vejde do okna hry bez jakéhokoliv posouvání.\n\nV run and gun, někdy také run'n'gun střílečkách se protagonista pohybuje na vlastních nohách, případně může mít i schopnost skákat. Run'n'gun střílečky mohou být skrolovací či pracovat z izometrického nebo i jiného pohledu.\n"}
{"id": "159243", "url": "https://cs.wikipedia.org/wiki?curid=159243", "title": "Jodovodík", "text": "Jodovodík\n\nJodovodík (systematicky jodan) – HI je bezbarvý štiplavý plyn, jehož vodný roztok kyselina jodovodíková je silnou kyselinou. Jodovodík je stálý pouze za nepřístupu vzduchu. Vzdušným kyslíkem se oxiduje na jod:\n4HI + O → 2 I + 2 HO.\n\nJodovodík vykazuje redukční vlastnosti. Je například za žáru schopen redukovat ethanol na ethan podle rovnice: 3 CHOH + HI → HIO + 3 CH. Jeho příprava vychází z hydrolýzy jodidu fosforečného. Další možností přípravy je zavádění sulfanu do vodné suspenze jodu. Využívá se ve zdravotnictví a chemii.\n"}
{"id": "159251", "url": "https://cs.wikipedia.org/wiki?curid=159251", "title": "Chotuc", "text": "Chotuc\n\nChotuc (254 m n. m.) je vrch, který se tyčí zhruba 1 km zsz. od obce Křinec na Nymbursku ve Středočeském kraji. Jde o významnou přírodní památku a nepřehlédnutelnou dominantu celého okolí.\n\nJe to výrazný svědecký vrch tvaru krátkého osamoceného hřbítku směru východ–západ, tvořeného svrchnoturonskými až coniackými slínovci s polohami křemitých jílovců (ve vrcholové části). Na příkrých svazích jsou místy sesuvy. Na většině území jsou háje s habry, lípami, topoly, rozptýlené dubové porosty s příměsí jilmu, na jižním svahu byly dříve vinice, dnes třešně. Na jižním svahu je opuštěný kamenolom. Je to výhledové místo.\n\nGeomorfologicky vrch náleží do subprovincie Česká tabule, oblasti Středočeská tabule, celku Středolabská tabule, podcelku Mrlinská tabule, okrsku Rožďalovická tabule a podokrsku Křinecká tabule.\n\nNa jižní stráni Chotuce najdeme teplomilná luční společenstva s výskytem řady vzácných rostlin, např. vstavače nachového (\"Orchis purpurea\"), kamejky modronachové (\"Lithospermum purpurocaeruleum\") či klokoče zpeřeného (\"Staphylea pinnata\"). Severní svah je porostlý lesem. Přírodní památka Chotuc zaujímá plochu 28,57 ha a byla vyhlášena nařízením Okresního úřadu Nymburk 22. 10. 1999. Na seznamu zvláště chráněných území AOPK ČR je evidována pod číslem 2116.\n\nVrchol kopce býval halštatským nebo halštatsko laténským hradištěm osídleným v době mezi 6. a 5. stoletím před naším letopočtem a zaniklým po příchodu Keltů.\n\nV keltském období i ve středověku byl Chotuc významným kultovním místem, kam lidé pořádali pouti. Pohanská tradice výstupů na Chotuc byla natolik silná, že katolická církev s ní nebojovala, ale dala poutím nový náboženský význam - v 13. století nechala totiž postavit na vrcholu kapli Nejsvětější Trojice. Dnešní kostelík pochází z 15. století, později byl zbarokizován, v 19. století opraven. Pak dlouhá desetiletí chátral, až v roce 1995 byl opraven do dnešní podoby. Okolo kostelíka se rozkládá starý hřbitov na kterém se již od roku 1953 nepohřbívá.\n\nPod vrchem Chotuc se u silnice vedoucí do obce Mečíř nalézá opuštěný židovský hřbitov.\n\n\n"}
{"id": "159254", "url": "https://cs.wikipedia.org/wiki?curid=159254", "title": "Runa čarodějů", "text": "Runa čarodějů\n\nRuna čarodějů je jedním z klasických textů tradice Wicca, který se využívá v rituální praxi. Její autorkou je Doreen Valiente. Níže uvedený text je českým překladem její zveřejněné verze, která se vyskytuje v literatuře i na internetu v nesčetných obměnách. Tento překlad byl publikován v knize Stewarta Farrara \"Čarodějství dnes\". (Vydal Ivo Železný, Praha 1996)\nTemná noci, jasná luno,\nvládcové čtyř stran.\nZazni, mocná runo,\nvoláme vás k nám.\n\nNechť země, voda, vzduch a oheň,\nproutek, pentakl i meč\nzačnou plnit moji vůli,\nnechť vyslyší moji řeč.\n\nŠňůry, důtky, vůně, nůž,\nvšechna meče síla,\nnechť probudí se k životu\na dají se do díla.\n\nKrálovno nebes,\nkrálovno pekel,\nrohatý lovče noci,\nnaplňte magicky vůli mou,\nto vkládám teď do vaší moci.\n\nPři silách země a moře,\npři moci slunce i luny,\nnechť zrnka vůle mé vyklíčí\nvyřčením této runy.\n\nEko, eko, Azarak,\nEko, eko, Zamilak,\nEko, eko, Karnajna,\nEko, eko, Aradia.\n\n"}
{"id": "159256", "url": "https://cs.wikipedia.org/wiki?curid=159256", "title": "Abraham z Augsburgu", "text": "Abraham z Augsburgu\n\nAbraham z Augsburgu (? – 21. listopadu 1265) byl německý konvertita k židovství. Zemřel mučednickou smrtí. Podle všeho adoptoval svoji novou víru s takovým entusiasmem, že veřejně napadl křesťanství a zaútočil na obrazy svatých, za což byl odsouzen k mučení a smrti. Tato událost přitahovala určitou pozornost a tvoří téma elegií Mordechaje ben Hilela (který byl také umučen v roce 1298) a liturgického básníka Mošeho ben Jakoba.\n\nTento článek obsahuje text z Židovské encyklopedie z let 1901–1906, tato publikace je nyní volné dílo. Autor: Louis Ginzberg \n\n"}
{"id": "159257", "url": "https://cs.wikipedia.org/wiki?curid=159257", "title": "Kvintakord", "text": "Kvintakord\n\nKvintakord je pojem z oblasti hudební teorie, označující souzvuk tří současně zahraných tónů, které jsou navíc poskládány podle určitých harmonických pravidel - odpovídají požadavkům terciového systému. Obecnějším pojmem je trojzvuk označující souzvuk tří teoreticky libovolných tónů. V kontextu většinového evropského harmonického systému tyto dva pojmy běžně splývají.\n\nV článku o terciovém systému je popsán způsob, jak lze odvodit základní typy kvintakordů. Jsou to:\n\nPrvní dva jsou považovány za základní kameny harmonie založené na církevních stupnicích - durový kvintakord pro durové stupnice a módy, mollový kvintakord pro mollové stupnice a módy.\n\nAkord je souzvuk nejméně tří tónů stupnice.\nPrima je vzdálenost mezi 1. až 1. tónem (tj. dvěma shodnými tóny),\nSekunda je vzdálenost mezi 1. až 2. tónem,\nTercie je vzdálenost mezi 1. až 3. tónem,\nKvarta je vzdálenost mezi 1. až 4. tónem,\nKvinta je vzdálenost mezi 1. až 5. tónem,\nSexta je vzdálenost mezi 1. až 6. tónem,\nSeptima je vzdálenost mezi 1. až 7. tónem,\nOktáva je vzdálenost mezi 1. až 8. tónem\n\nZvětšený a zmenšený kvintakord patří mezi alterované akordy a jejich použití je mnohem méně časté (snad s výjimkou jazzu).\n"}
{"id": "159261", "url": "https://cs.wikipedia.org/wiki?curid=159261", "title": "Quest Joint Airlock Module", "text": "Quest Joint Airlock Module\n\nQuest Joint Airlock Module je jeden z modulů Mezinárodní vesmírné stanice. Jedná se o přechodovou komoru, která umožňuje výstup do volného kosmu až dvěma kosmonautům v amerických (EMU), nebo ruských (Orlan) skafandrech.\n\nModul je dlouhý 5,5 metru a maximální průměr činí 4 metry. Byl vynesený na palubě raketoplánu Atlantis během mise STS-104 v roce 2001. Na vnějším povrchu jsou umístěné dvě nádrže s kyslíkem a dvě s dusíkem.\n"}
{"id": "159265", "url": "https://cs.wikipedia.org/wiki?curid=159265", "title": "Destiny (modul ISS)", "text": "Destiny (modul ISS)\n\nDestiny je americký laboratorní modul, součást Mezinárodní vesmírné stanice. Je dlouhý 8,5 m a jeho průměr je 4,3 m. Hmotnost modulu je 14 500 kg. Byl vynesen 7. února 2001 raketoplánem Atlantis při misi STS-98 a 10. února byl připojený k modulu Unity. V modulu může být umístěno až 23 skříní (pět na podlaze, šest po stranách a na stropě) s experimenty a nákladem. Kvůli omezené hmotnosti však byl vypuštěný jen s pěti skříněmi, dalších šest bylo dopraveno raketoplánem Discovery během mise STS-102. Každá ze skříní váží přibližně 540 kg.\n"}
{"id": "159267", "url": "https://cs.wikipedia.org/wiki?curid=159267", "title": "Septakord", "text": "Septakord\n\nSeptakord je pojem z oblasti hudební teorie, označující souzvuk čtyř současně zahraných tónů, které jsou navíc poskládány podle určitých harmonických pravidel – odpovídají požadavkům terciového systému.\n\nV rámci většinově užívaného terciového systému jsou septakordy odvozovány od některého z kvintakordů přidáním malé nebo velké tercie „nad“ třetí tón kvintakordu – vzniká tak akord, který kromě základního tónu, tercie a kvinty obsahuje jako čtvrtý tón septimu.\n\nPokud jsou uvažovány pouze základní čtyři kvintakordy vzniklé kombinací malých a velkých tercií (durový kvintakord, mollový kvintakord, zmenšený kvintakord a zvětšený kvintakord), lze teoreticky s využitím malé nebo velké tercie „poskládat“ osm základních septakordů. V praxi je jich pouze sedm, neboť velká tercie přidaná ke zvětšenému kvintakordu znamená, že by akord obsahoval zvětšenou septimu, která je ale totožná s oktávou, a tedy (z harmonického hlediska) se základním tónem.\n\nNásledující odstavec obsahuje seznam sedmi základních septakordů a jejich vlastnosti.\n\nNásledující tabulka obsahuje základní typy septakordů a jejich vlastnosti:\n\nV následující tabulce je na příkladu durové tóniny C vidět, jak lze použít septakordy k harmonizaci skladby v této tónině.\nPrvní sloupec obsahuje stupeň durové stupnice, druhý sloupec tón na tomto stupni v C dur, třetí sloupec kvintakord, který lze postavit na daném stupni (tak, aby obsahoval pouze tóny stupnice C dur) a konečně ve čtvrtém sloupci septakord, který lze postavit na daném stupni. Volba mezi septakordem a kvitnakordem je dána charakterem skladby – zatímco u lidové písně se použití septakordů obvykle omezuje na dominantní septakord na pátém stupni, u umělých a zvláště jazzových skladeb je použití septakordů mnohem častější.\n\nZ tabulky v předchozím oddílu lze vyčíst i použití ostatních méně frekventovaných septakordů – například zvětšeného septakordu na třetím stupni stupnice harmonické moll.\n"}
{"id": "159269", "url": "https://cs.wikipedia.org/wiki?curid=159269", "title": "Dominanta", "text": "Dominanta\n\nDominanta je převládající, řídící složka v něčem (ve výtvarném umění například převládající barva, která dodává celému obrazu ráz).\n\nVýraz dominanta je používán v následujících souvislostech:\n"}
{"id": "159270", "url": "https://cs.wikipedia.org/wiki?curid=159270", "title": "Orion (kosmická loď)", "text": "Orion (kosmická loď)\n\nOrion (také MPCV, Multi-Purpose Crew Vehicle, \"Víceúčelová pilotovaná loď\") je americká pilotovaná kosmická loď od roku 2006 vyvíjená pro Národní úřad pro letectví a kosmonautiku (NASA) společností Lockheed Martin. Orion, vynášený raketami SLS má dopravovat člověka do blízkosti Měsíce, k planetkám a k Marsu.\n\nOrion byl původně součástí projektu Constellation. Měl nahradit raketoplány po jejich vyřazení roku 2011, první pilotovaný let byl plánován na rok 2014. Plavidlo mělo být vynášeno raketou Ares I z Kennedyho vesmírného střediska. Orion měl zajišťovat logistické lety k Mezinárodní vesmírné stanici (ISS), ale bylo s ním počítáno i pro plánované lety k Měsíci, výhledově i pro pilotovaný let k Marsu.\n\nLoď Orion byla, společně s lunárním modulem Altair (dříve Lunar Surface Access Module - LSAM) a nosnými raketami Ares I a Ares V, součástí programu Constellation Národního úřadu pro letectví a kosmonautiku, jehož cílem bylo vyvinutí nové generace kosmických dopravních prostředků.\n\nFinanční náklady a zpožďování vývoje vedly roku 2010 k přehodnocení kosmické politiky Spojených států a ke zrušení programu Constellation. Prezidentský návrh rozpočtu Spojených států na rok 2011 z 1. února 2010 už v kapitole věnované NASA výdaje na program Constellation nezahrnoval. V nové koncepci americké kosmonautiky, představené Obamou v dubnu 2011, Orion přežil pod názvem \"Multi-Purpose Crew Vehicle\" (MPCV, česky doslova „Víceúčelová pilotovaná loď“). V rámci nového zadání má Orion sloužit k výpravám k Měsíci, planetkám a případně k Marsu.\n\nDle zadání kongresu musí být také schopný dopravovat posádku na Mezinárodní vesmírnou stanici, to ale NASA považuje za krajní (a neefektivní) řešení ke kterému by došlo pouze v případě, že by nemohly tuto funkci plnit soukromé společnosti.\n\nPůvodně měl první pilotovaný let proběhnout v roce 2014. Vše se ale změnilo se zrušením projektu Constellation a vzhledem ke změnám a škrtům došlo ke značnému posunu.\n\nKosmickou loď Orion, pro NASA vyvíjela v letech 2006–2010 společnost Lockheed Martin v rámci programu Constellation. Původně měl první pilotovaný let proběhnout v roce 2014.\n\nRoku 2011 byla představena nová koncepce americké kosmonautiky, v níž nezbylo pro program Constellation místo, kosmická loď Orion však přežila pod názvem \"Multi-Purpose Crew Vehicle\" (MPCV, česky doslova „Víceúčelová pilotovaná loď“). První bezpilotní let byl v srpnu 2011 plánován rok 2014, první pilotovaný let byl v lednu 2011 plánován na rok 2016, NASA však upozornila, že podmínkou splnění termínu je navýšení finančních prostředků určených pro vývoj lodi.\n\nLoď MPCV vychází z Orionu – kabina tvaru kužele bez špice podobná Apollu je určena pro jednadvacetidenní let čtyř astronautů. Délka letu může být delší při přidání dodatečných servisních modulů. Podle konstruktérů mají být starty a přistání MPCV desetkrát bezpečnější než tomu bylo u Space Shuttle.\n\nCelkový hermetizovaný objem kabiny má být 19,56 m³, z toho 8,95 m³ obyvatelného prostoru. Hmotnost kabiny má být 10 387 kg. Válcový servisní modul o hmotnosti 15 461 kg obsahuje motory pohonného systému, radiátory termoregulačního systému, palivové články a potřebná voda, kyslík a dusík.\n\nDne 5. prosince 2014 odstartoval první nepilotovaný let (Exploration Flight Test 1), který prověřil hlavně tepelný štít, palubní systémy, padáky a důležité 'separační události' (odhození LAS, odhození krytů servisního modulu, odhození servisního modulu, odhození krytu padáků, otevření padáků). Loď byla navedena na eliptickou oběžnou dráhu s apoapsidou asi 3 tisíce km, takže vstoupil do atmosféry rychlostí odpovídající 80-85 % rychlosti při návratu od Měsíce.\n\nDalší plánovaná mise je EM-1 (Exploration Mission 1) v roce 2019, jako součást programu Deep Space Gateway. Jde opět o nepilotovaný let, první let MPCV na raketě SLS. Loď bude navedena na cislunární dráhu (tj. k Měsíci a zpět).\n\nKosmická loď Orion se skládá ze dvou základních částí, Modulu pro posádku (Crew Module – CM) a Servisního modulu (Service Module – SM). Na startovací rampě a během prvních fází letu je navíc k této sestavě připojena věž záchranného raketového systému (LAS – Launch Abort System, doslova systém přerušení startu).\n\nModul pro posádku (Crew Module – CM) je podobný velitelskému modulu lodi Apollo, ale je větší. Má tvar komolého kužele se základnou o průměru 5,02 m a výškou 3,3 m (Apollo: průměr 3,9 m a výška 3,2 m). Aktuálně má pojmout čtyři osoby po dobu až 21 dní (Apollo: 3 osoby po dobu max. 14 dní), i když původně se počítalo s až šestičlennou posádkou. Také může zůstat několik měsíců v hibernaci (např. připojená k ISS nebo při cestě na Mars). V kabině je směs N/O při tlaku 101,3 kPa jako na Mezinárodní vesmírné stanici ISS.\n\nVstup a výstup je možný jednak poklopem (pro výstup do volného prostoru je možné celou kabinu odtlakovat). Dále ve vrcholu kužele je spojovací systém (docking adapter) kterým se může Orion spojit s jinou kosmickou lodí. Spojovací systém by měl být androgynní takže se mohou spojit i dvě lodi Orion navzájem.\n\nLoď má být vybavená moderní avionikou (navigační systém a řídicí počítač). Má zredukovaný počet 'budíků' a fyzických ovládacích prvků (tzv. glass cockpit). Také má být vybavena kamerami s vysokým rozlišením.\n\nVálcový servisní modul (Service Module - SM) obsahující pohonné systémy, solární panely a zásoby. Původně měl celý servisní modul dodat hlavní kontraktor celé lodi Lockeed Martin. 16. ledna 2013 NASA oznámila, že většinu servisního modulu (vše kromě strukturálních částí) dodá Evropská kosmická agentura. Tzv. Evropský servisní modul má vycházet z bezpilotní nákladní lodi ATV.\n\nV případě poruchy nosné rakety nebo jiného nebezpečí na startovací rampě a během úvodních fází letu dojde k aktivaci věžičky systému přerušení startu (LAS – Launch Abort System). Ta se společně s modulem pro posádku oddělí od servisního modulu a nosné rakety a odnese jej do bezpečné vzdálenosti (a výšky). Poté se oddělí i LAS a modul pro posádku se snese k zemi na padácích.\n\nSystém přerušení startu má tři raketové motory na pevná paliva, přerušovací motor (abort motor) je nejsilnější a v případě nouze odnáší modul pro posádku do bezpečí. Řídicí motor (attitude control motor) umožňuje natáčet kapsli a udržovat směr. Odhazovací motor (jettison motor) slouží k oddělení LAS od modulu pro posádku.\n\nV porovnání se systémem LES (Apollo) není LAS s kosmickou lodí spojen příhradovým nosníkem, ale sedí přímo na ní a trysky jsou umístěny navrchu přerušovacího motoru (s reverzovaným tahem). Apollo LAS používal k řízení aerodynamické plochy, LES používá raketový motor na tuhá paliva s osmicestným ventilem, který umožňuje měnit výsledný směr tahu.\n\nPřerušení startu ze startovací plochy NASA odzkoušela ve čtvrtek 6. května 2010 na White Sands Missile Range v Novém Mexiku.\n\nPo úvodní, nejdynamičtější fázi letu se LAS oddělí a následně je možné v případě problémů navést loď na nouzovou oběžnou dráhu (tzv. přerušení na oběžnou dráhu, abort-to-orbit).\n\nV průběhu času došlo k řadě změn v návrhu, včetně jména (z CEV na MPCV), rozměrů lodi, počtu členů posádky (z 6 na 4). Dále se uvažovalo o přistání na souši, ale nakonec bude Orion přistávat na vodě, jako Apollo.\n\nPůvodně měl Orion startovat na raketách Ares 1, nyní má létat na raketách SLS.\n\n\n"}
{"id": "159271", "url": "https://cs.wikipedia.org/wiki?curid=159271", "title": "Alena Macurová", "text": "Alena Macurová\n\nProf. PhDr. Alena Macurová, CSc., rozená Pšenčíková, (* 3. června 1946 Klatovy) je česká bohemistka, profesorka českého jazyka na Filozofické fakultě Univerzity Karlovy v Praze a rektorka vysoké školy AKCENT College. Na Ústavu jazyků a komunikace neslyšících vyučuje lingvistické předměty zaměřené na český znakový jazyk. V letech 2000 až 2008 byla ředitelkou Ústavu českého jazyka a teorie komunikace Filozofické fakulty Univerzity Karlovy.\n\nPříklady vybraných publikací:\n\nUčebnice:\n\n\n"}
{"id": "159272", "url": "https://cs.wikipedia.org/wiki?curid=159272", "title": "Nové Zámky (Křinec)", "text": "Nové Zámky (Křinec)\n\nNové Zámky (dříve též Nepokojnice) jsou částí obce Křinec, která leží ve Středočeském kraji v okresu Nymburk. V současnosti (2006) má 52 adres.\n\nPrvní písemná zmínka o vesnici pochází z roku 1543.\n\nV počátečním období je historie Nových Zámků propojena s tvrzí Mutěnice (dříve nazývaná Nepokojnice). První zmínka o mutínských zemanech je z roku 1324.\n\nRok vzniku tvrze Nepokojnice není známý. V rámci dělení majetku Křineckých z Ronova v roce 1519 obdržel tvrz Nepokojnice s příslušenstvím Vilém Křinecký z Ronova. Ten roku 1538 prodal svůj díl Johance z Klinštejna. Poté zde vládli Jindřich Haugvic z Biskupic, Věnek Kordule ze Sloupna (od 1565) a Valdštejnové (od 1579). Tvrz Nepokojnici později vlastnil Karel Říčanský z Říčan. Ten tvrz zadlužil a proto přišla roku 1583 pod správu Arnošta Šlejnice ze Šlejnic. Předpokládá se, že už za Karla Říčanského byla tvrz Nepokojnice přestavěna na Nový Zámek. Po roce 1598 přešel Nový Zámek do rukou Křineckých z Ronova a v roce 1611 pak statek koupil Adam mladší z Valdštejna na Hrádku a Dymokurech. Od tohoto šlechtice koupil panství Albrecht Smiřický ze Smiřic, který se účastnil stavovského povstání a jeho majetek propadl císaři.\n\n"}
{"id": "159279", "url": "https://cs.wikipedia.org/wiki?curid=159279", "title": "Pocheň", "text": "Pocheň\n\nNázev Pocheň mají dvě sídla v Česku:\n"}
{"id": "159281", "url": "https://cs.wikipedia.org/wiki?curid=159281", "title": "Třemešná (rozcestník)", "text": "Třemešná (rozcestník)\n\nNázev Třemešná má více sídel v Česku:\nobdobný název má\n"}
{"id": "159282", "url": "https://cs.wikipedia.org/wiki?curid=159282", "title": "Václavov", "text": "Václavov\n\nNázev Václavov může označovat:\n\n"}
{"id": "159283", "url": "https://cs.wikipedia.org/wiki?curid=159283", "title": "Vrbno", "text": "Vrbno\n\nNázev Vrbno nosí více různých lidských sídel:\n\n"}
{"id": "159290", "url": "https://cs.wikipedia.org/wiki?curid=159290", "title": "Charles Scott Sherrington", "text": "Charles Scott Sherrington\n\nCharles Scott Sherrington (27. listopadu 1857 – 4. března 1952) byl britský fyziolog, první člověk, který vysvětlil funkce nervové soustavy, význam synapse a reflexního oblouku. Za objev funkcí neuronu získal v roce 1932 spolu s E. D. Adrianem Nobelovu cenu za medicínu a fyziologii.\n\nStudoval fyziologii na Oxfordské univerzitě. Jeho učitelem byl Sir Michael Foster. \nPozději se stal na Oxfordské univerzitě profesorem a v roce 1896 zde objevil „synapse“, to jest spoje mezi jednotlivými nervy a nervovými (mozkovými a míšními) drahami. Synapse uskutečňují elektrochemickou cestou převod mezi nimi. Tento základní objev vysvětluje funkci nervového systému jak periferního, tak centrálního (mozku a míchy).\n\nDalším velkým Sherringtonovým objevem byla „reciproční inervace“. To znamená, že každý orgán, včetně systému svalového, má dvoje nervy, budivé a tlumivé. Rovnováha mezi nimi umožňuje veškerou činnost organismu a koordinaci různých činností, zejména hybnosti.\n\nV roce 1906 vyšla v Edinburghu Sherringtonova práce „O integrativní činnost nervové soustavy“, v roce 1922 v Londýně „Některé pohledy na zvířecí mechanismy“. Sherrington vysvětlil funkce nervové soustavy, význam synapse a reflexního oblouku (podráždění-cítivý nerv-mícha-hybný nerv-sval-hybná reakce), což je podstata činnosti nervového systému. Měl na nervovou soustavu holistický (celostní) pohled a tuto filozofii vyjadřoval ve svých pracích. To vedlo také k jeho sporům s I. P. Pavlovem, ty však mají v životě obou velikánů jen podružný význam.\n\nJako první popsal klinický obraz decerebrační rigidity.\n\nCharles Scott Sherington se dožil požehnaného věku 95 let. Byl celou anglickou lékařskou veřejností velice uctíván. V roce 1932 mu byla udělena Nobelova cena. Později ho britský král Jiří VI. pasoval na rytíře, což se v Anglii jako v jediné zemi ještě děje, takže se stal Sirem Charlesem Sherringtonem. Svého vysokého věku se dožil v plné svěžesti – o svých devadesátých narozeninách dokonce mluvil v britském rozhlase BBC.\n"}
{"id": "159291", "url": "https://cs.wikipedia.org/wiki?curid=159291", "title": "Kongregace Milosrdných sester svatého Karla Boromejského", "text": "Kongregace Milosrdných sester svatého Karla Boromejského\n\nKongregace Milosrdných sester svatého Karla Boromejského (\" Sorores Misericordiae Sancti Caroli Borromei\"; SMCB), zkráceně označovaná boromejky nebo sestry boromejky, je ženská katolická kongregace papežského práva soustřeďující se na péči o nemocné, chudé a lidi na okraji společnosti. Byla založena v roce 1652 ve francouzském městě Nancy Emmanuelem Chauvenelem jako posmrtná pocta jeho synovi Josefu Chauvenelovi, který zemřel ve věku 31 let. Řád dostal svůj název na památku arcibiskupa milánského a kardinála Karla Boromejského, pocházejícího z italského šlechtického rodu Borromejských, který byl pro svoji obětavost ve prospěch chudých prohlášen za svatého.\nŘád působí také v českých zemích, když v roce 1837 do Prahy přišly sestry, které noviciát absolvovaly ve Francii. Celý řád má sedm samostatných kongregací, z nichž jedna je kongregace sídlící v Praze, potvrzená papežem Řehořem XVI. v roce 1841.\n\nCelosvětové údaje z 30. let 20. století uvádějí, že Kongregace roku 1859 obdržela papežské potvrzení regulí. Měla pět samostatných větví, v jejichž čele je vždy generální mateřinec. První generální představenou řádu byla Němka Xaveria Rudler (1811–1886).\n\nPřed II. vatikánským koncilem byl řádovým oděvem: černý přepásaný hábit se širokými rukávy, medailon na prsou, bílý vpředu otevřený límec, černý čepec s bílým podkladem.\n\n\n\n\n\n\n\nZa druhé světové války nebyla činnost kongregace příliš narušena. Šlo o národnostně smíšený řád (asi jedna třetina z 1236 sester byla německé národnosti), a proto nebylo na rozdíl od některých jiných Kongregací požadováno rozdělení komunity. Sestry se dál staraly o nemocné a trpící. V řadě případů skrývaly ve svých klášterech a nemocnicích pronásledované lidi a partyzány. Po pádu nacismu se výrazně podílely na péči o vězně z koncentračních táborů.\n\nNěmecká národnost části sester se stala komunistům a církvi nepřátelským úředníkům záminkou pro perzekuci kongregace bezprostředně po ukončení války. Úřady řízené komunisty protizákonně zabraly mnohá zařízení řádu. Vydány zpět byly většinou až po několikaměsíčních soudních sporech, v některých případech se komunisty ovládaná místní správa vzepřela i pravomocným soudním rozhodnutím. Kongregace též silně utrpěla tím, že prakticky všechny sestry německé národnosti byly odsunuty, kvůli čemuž musely být některé instituce spravované řádem zrušeny, protože nebyl dostatek sester na jejich provozování.\n\nPo únoru 1948 perzekuce zesílila. Postupně byla zabírána různá zařízení a sestry, které pracovaly v nemocnicích nebo školách, dostávaly postupně výpovědi. Na počátku 50. let dosáhlo rušení zařízení řádu masového charakteru a sestry začaly být vyřazovány ze společnosti a bez jakýchkoliv zákonných podkladů je úřady sestěhovávaly do internačních klášterů. Stát si též vyžádal seznamy sester s uvedením jejich zařazení (představená, sestra se sliby a novicka). Jelikož představená kongregace podezřívala stát, že chce zakázat novickám skládat řeholní sliby a vstupovat do řad kongregace (případy ostatních řádů ukazují, že podezření bylo velmi odůvodněné), rozhodlo vedení kongregace na její popud, že všem novickám bude povoleno okamžité složení řádných slibů bez splnění obvyklých čekatelských podmínek (tento krok je považován za jeden ze zásadních důvodů jejího pozdějšího odsouzení a neobvykle vysokého trestu).\n\nKromě obvyklé internace a šikany týkající se celé kongregace bylo 22 sester uvězněno. Stát znemožňoval veřejné působení sester i přijímání novicek, což vedlo k úbytku členek kongregace (v roce 1948: 1053 sester, v roce 1957: 835 sester). V roce 1961 již nesměla žádná ze sester sloužit v nemocnici. Perzekuce kongregace pokračovala (kromě krátkého uvolnění v roce 1968) až do sametové revoluce v roce 1989, po které byly kongregaci navráceny některé objekty a sestry se mohly vrátit ke své obvyklé činnosti. Beuronskou kapli v Teplicích sestrám vyzdobili benediktini z Beuronu\n\nV někdejším Československu řádu patřilo 120 objektů, vč. kaple v Teplicích, dnes patřící tamnímu gymnáziu. Dnes jsou to tyto:\n\nSestry též vedou zázemí Nepomucena, české papežské koleje v Římě.\n\nSestry působí na Slovensku od 1.11.2015 v Nitře. Předtím působily v Piešťanech od roku 1925 do násilného rušení řádů v roce 1950.\n\n\"neúplný seznam\"\n\n\n\n"}
{"id": "159293", "url": "https://cs.wikipedia.org/wiki?curid=159293", "title": "Pching-tung", "text": "Pching-tung\n\nPching-tung (tradiční znaky: 屏東; tongyong pinyin: Píngdong; hanyu pinyin: Píngdōng) je město v Čínské republice, leží v jižní části ostrova Tchaj-wan. Ve správním systému Čínské republiky je hlavním městem okresu Pching-tung. Rozkládá se na ploše 65,07 km² a má 216 392 obyvatel (únor 2007).\n\nVe městě se nachází univerzita (; ) a dvě vojenská letiště - \"Pching-tung Sever\" a \"Pching-tung Jih\" (IATA: nejsou; ICAO: RCSQ a RCDC).\n\nBanány, ananasy, kokosové ořechy, fazole azuki, bambusové výhonky, lopuch, liči a betel.\n\n"}
{"id": "159303", "url": "https://cs.wikipedia.org/wiki?curid=159303", "title": "Matematická struktura", "text": "Matematická struktura\n\nMatematická struktura je množina spolu s dodatečnou informací, například algebraickými operacemi, relacemi apod.\n\nMatematické struktury jsou zaváděny proto, aby bylo možno dokazovat matematická tvrzení pro mnoho různých objektů najednou. Například dokáže-li se nějaké tvrzení pro každý lineární prostor, není již nutné jej dokazovat zvlášť pro vektory v rovině, zvlášť pro prostor všech funkcí apod., protože každá z těchto množin tvoří lineární prostor. Totéž platí pro další matematické struktury, například grupy, uspořádané množiny, svazy apod.\n\nPoužívá se též synonymum abstraktní struktura, které zdůrazňuje kontrast mezi konkrétními matematickými objekty (nějaká věta může něco tvrdit o přímkách, jiná o funkcích na reálných číslech...) a obecnými strukturami (kdy věta o grupách něco tvrdí o všech nejrůznějších množinách, které jsou grupami).\n\nPříkladem matematické struktury je monoid, který je definován jako množina M s binární operací formula_1, která:\n\nPříkladem monoidu je\n\nPříklad struktur, které nejsou monoidy:\n\nDefinici monoidu tedy splňují množiny s mnoha různými operacemi. Proto se operace často značí symbolem formula_9, který běžně neoznačuje žádnou konkrétní operaci, aby se zdůraznilo, že tyto vztahy platí ve všech monoidech s různými operacemi.\n\nU monoidů se ovšem operace často značí symbolem + nebo ., které běžně označují sčítání nebo násobení. Toto se používá proto, že nejtypičtější monoidy pracují právě s těmito operacemi, a používá se to i když mluvíme o vztazích, které platí v každém monoidu.\n\nHlavním přínosem abstraktních struktur je to, že\n\nStudium abstraktních struktur často přináší cenné poznatky o konkrétních objektech, které bychom pouhým studiem odhalili jen obtížně. Příklad:\n\nVlastnosti matematické struktury záleží na nosné množině i na operacích. Aby bylo možno o obou těchto objektech mluvit zároveň, definují se matematické struktury formálně jako uspořádané n-tice, z nichž první prvek se nazývá nosná množina. Například monoid je definován\n\nDíky tomuto zápisu lze například tvrdit, že nějaký monoid je izomorfní s monoidem formula_15, ale nikoli s monoidem formula_16. Bez formalismu s uspořádanými n-ticemi by podobné vztahy šlo vyjádřit jen složitě a těžkopádně. (Že tyto dva monoidy nejsou navzájem izomorfní, to plyne z toho, že každý prvek formula_16 má inverzní prvek, zatímco v formula_15 jej nula nemá.)\n\nRelační struktura je matematická struktura, která kromě nosné množiny obsahuje jednu či více relací (které mohou mít libovolnou, i navzájem různou aritu). Příkladem relační struktury jsou orientované grafy a uspořádané množiny (včetně jejich speciálních případů, množin uspořádaných lineárně nebo dobře).\n\nZatímco orientované grafy je možné pokládat za druh relační struktury, neorientované grafy do této kategorie nespadají. Grafy mají mnoho aplikací mj. v informatice a plánování.\n\nNa široké třídě množin lze zavést tzv. metriku, která jim přiřadí analogii vzdálenosti. Pak hovoříme o metrických prostorech. To umožňuje zobecnit mnoho pojmů (jako je konvergence posloupnosti nebo úplnost) z reálných čísel na mnoho dalších objektů, například na množiny funkcí.\n\nMá-li metrický prostor zároveň strukturu lineárního prostoru a tyto dvě struktury navzájem splňují přirozené vztahy (například vzdálenost \"k\"-násobku vektoru \"v\" od počátku je \"k\"-násobek vzdálenosti \"v\" od počátku), pak hovoříme o normovaném prostoru.\n\nNěkteré normované prostory mají tu vlastnost, že jejich norma je indukovaná nějakým skalárním součinem. Unitárním prostorem neboli \"prostorem se skalárním součinem\" rozumíme každý lineární prostor se zobrazením, které dvojici vektorů přiřadí reálné číslo a splňuje některé axiomy, které zajišťují analogii se skalárním součinem v běžném prostoru.\n\nUnitární a normované prostory mají mnoho využití ve funkcionální analýze, neboť umožňují na funkce aplikovat pojmy známe z běžného prostoru (např. konvergence posloupnosti funkcí k nějaké funkci, nebo spojitost zobrazení z prostoru funkcí do reálných čísel).\n\nTyto tři matematické struktury nespadají pod algebraické ani relační struktury, neboť obsahují zobrazení do množiny reálných čísel (unitární prostory jsou často zobecněny na komplexní čísla).\n\nTak jako každý unitární prostor je normovaný prostorem a každý normovaný prostor je metrickým prostorem (neboť norma dává návod, jak definovat metriku), je každý metrický prostor zároveň topologickým prostorem. Topologie umožňuje mnoho vlastností (jako je uzavřenost množiny a spojitost zobrazení) definovat na velmi široké skupině množin, včetně některých, na kterých nelze přirozeným ani užitečným způsobem zavést metriku (například ordinální čísla).\n\nTopologie zkoumá tvar objektů bez přihlédnutí ke vzdálenostem. Například písmena K a I jsou topologicky shodná, pokud je chápeme jako dvojrozměrné útvary (tužka kreslí čáru o nenulové tloušťce), protože písmeno I vyrobené z velmi pružné gumy lze vytvarovat v K (a také v C,E,F,G,J,L atd.). Písmeno O je topologicky shodné s A,D,P, zatímco písmeno B je topologicky shodné s číslicí 8.\n\nPokud písmena chápeme jako křivku ve dvourozměrném prostoru (jako tužka kreslící úsečky o nulové tloušťce), pak písmena E a T (bez patiček) jsou topologicky shodná navzájem, ale liší se od K, neboť K má bod, ze kterého \"vyhýbají\" čtyři křivky (je jedno, zda jsou to úsečky nebo křivé čáry), zatímco E takový bod nemá.\n\nTopologický prostor je dvojice (A,S), kde S je množina takových podmnožina A, které považujeme za otevřené. Proto jsou příkladem struktury, která nespadá do kategorie algebraických ani relačních struktur.\n"}
{"id": "159304", "url": "https://cs.wikipedia.org/wiki?curid=159304", "title": "Ču-pej", "text": "Ču-pej\n\nČu-pej (tradiční znaky: 竹北; tongyong pinyin: Jhúběi; hanyu pinyin: Zhúběi) je město v Čínské republice, leží v severozápadní části ostrova Tchaj-wan na pobřeží Tchajwanského průlivu. Ve správním systému Čínské republiky je hlavním městem okresu Sin-ču. Rozkládá se na ploše 48,75 km² a má 121 183 obyvatel (březen 2007).\n\nMěsto je přímo napojeno na \"Národní dálnici č. 1\" (), která vede ze severu na jih ostrova po jeho západní straně, a na trať Tchajwanské rychlodráhy (; přes \"stanici Sin-ču\" umístěnou v Ču-peji), jež byla dána do provozu 5. ledna 2007.\n\n"}
{"id": "159309", "url": "https://cs.wikipedia.org/wiki?curid=159309", "title": "Alfred Strejček", "text": "Alfred Strejček\n\nAlfred Strejček (* 24. listopadu 1941 Praha) je český divadelní a filmový herec, moderátor a recitátor.\n\nPochází z pražské rodiny, otec byl úředníkem a matka dělnice. V Kutné Hoře studoval strojní průmyslovku, tam se v sedmnácti letech začal věnoval zpěvu, uměleckému přednesu a divadlu. Roku 1964 absolvoval studium herectví na brněnské JAMU. Během vysokoškolského studia hostoval v operetním souboru olomouckého divadla (působil na místě druhého basu). Po návratu do Prahy hrál nejdříve v Divadle Jiřího Wolkera a v roce 1968 v experimentálním divadle divadle Maringotka. Brzy se ovšem stal členem souboru Divadla Za branou. Jeho angažmá bylo přerušeno povinnou vojenskou službou. V letech 1971 – 1988 byl angažován v Divadle E. F. Buriana, jako recitátor se uplatnil v poetické vinárně Viola a v televizních Chvilkách poezie. Režisér Otomar Krejča mu nabídl místo také v Divadle Za branou II., obnoveném roku 1989. Od té doby je na volné noze.\n\nRoku 2017 onemocněl Guilain-Barrého syndromem, virovým onemocněním, při němž ochrnul. Po ročním pobytu v nemocnici začal s rehabilitací v Kladrubech a roku 2020 v sanatoriu Charlotta v Přísečnici. \n\n\n\n"}
{"id": "159310", "url": "https://cs.wikipedia.org/wiki?curid=159310", "title": "Axel", "text": "Axel\n\nAxel je mužské jméno švédského původu. Patrně se jedná o zkráceninu jména Absalom. Vykládá se jako \"otec míru\". Podle maďarského kalendáře má svátek 2. září. Vyskytuje se i jako příjmení.\n\n\n\n\n"}
{"id": "159312", "url": "https://cs.wikipedia.org/wiki?curid=159312", "title": "Gerald Gardner", "text": "Gerald Gardner\n\nGerald Brusseau Gardner (13. června 1884 – 12. února 1964) byl anglický úředník, amatérský antropolog, spisovatel a okultista, který založil současnou tradici čarodějnictví Wicca, o níž také publikoval několik knih.\n\nNarodil se v Crosby nedaleko Liverpoolu v Anglii do dobře situované rodiny, která žila především z obchodu se dřevem. Gardner po většinu svého života trpěl astmatem a proto ještě v mladém věku odcestoval do Asie, kde strávil velkou část svého života.\n\nV roce 1908 se stal správcem kaučukové plantáže, nejprve na Borneu, později v Malajsii. Po roce 1923 pracoval v Malajsii jako vládní inspektor. Do důchodu odešel v roce 1936 ve věku 52 let. \"Publikoval práci Keris a jiné zbraně z Malajsie\" (1936) pojednávající o zbraních a magických praktikách jihovýchodní Asie.\n\nPo svém návratu do Anglie se začal (zřejmě na radu lékaře) intenzivně věnovat naturismu a jeho zájem o okultismus se prohluboval. Ti, kteří jej znali uvnitř společenství čarodějů tvrdili, že věřil v silnou léčivou sílu opalování.\n\nPublikoval dvě fiktivní práce A Goddess Arrives (1939) a High Magic's Aid (1949). Následovaly faktografické práce Witchcraft Today (1954) a The Meaning of Witchcraft (1959). Gardner si vzal ženu jménem Donna, která jej životem provázelo po celých 33 let, ale nikdy se neúčastnila jeho okultních aktivit. Její smrt nesl velmi těžce a začal opět trpět chronickým astmatem.\n\nZemřel v roce 1964 následkem infarktu na lodi na cestě z Libanonu. Pohřben byl v Tunisku.\n\nTvrdil, že v roce 1939 byl zasvěcen do tradice náboženského čarodějnictví, o které věřil, že je pokračováním evropského pohanství. Doreen Valiente, jedna z Gardnerových velekněžek později identifikovala ženu, která jej Gardnera, jako Dorothy Clutterbuckovou (V Knize Witches' Bible od Janet a Stewarta Farrarových). tato identifikace byla založena na Gardnerově vyprávění o ženě, kterou jmenoval jako Stará Dorothy. Ronald Hutton ve své práci \"Triumph of the Moon\" namítá, že gardnerova tradice čarodějnictví byla ve skutečnosti spíše inspirací členy roskruciánského řádu Crotona a zejména pak ženou známou pod magickým jménem Dafo. Tuto osobu později ve svých pracích identifikoval Philip Heselton jako Edith Woodford Grimes. Dr. Leo Ruickbie ve své práci \"Witchcraft Out of the Shadows\" analyzoval dostupnou dokumentaci, že osobou, která sehrála klíčovou roli v Gardnerově pozdější inspiraci byl také Aleister Crowley. Ruickbie, Hutton a další tvrdí, že část z toho, co bylo z wiccanské praxe publikováno, pochází od Doreen Valiente, Aleistera Crowleyho a dalších zdrojů. Nicméně se zdá, že Crowley inspiroval Gardnera do značné míry nevědomky. Zakladatel Wiccy Gerald Gardner byl totiž zasvěcencem řádu Ordo Templi Orientis (OTO), odkud se znal s Crowleym a odkud také pochází například velká část wiccanského iniciačního rituálu třetího stupně. Tento obřad je odvozen z Crowleyho „Gnostické mše“, kterou Crowley napsal pro OTO v roce 1913.\n\n\n"}
{"id": "159317", "url": "https://cs.wikipedia.org/wiki?curid=159317", "title": "Protektorát", "text": "Protektorát\n\nProtektorát (lat. \"protectio\" – \"ochrana\") je označení pro formu státního zřízení. Jedná se o formálně autonomní státní útvar, který je pod ochranou nebo přímou správou jiného státu, příp. společenství států. Protektoráty bývají zřízeny buď na základě mezinárodní smlouvy nebo pouze tak, že dosavadní suverénní stát strpí jeho jednostranné vyhlášení ze strany silnějšího státu. Jde o mezistupeň mezi kolonií a plně suverénním státem, protože vztah mezi ním a ochraňujícím státem je stále mezinárodněprávní.\n\nV protektorátech sice existuje autonomní státní správa, ta je však podřízena protektorovi či nějakému jinému administrátorovi, kterého dosazuje ochraňující stát. V českém povědomí figuruje nejvíce Protektorát Čechy a Morava z období druhé světové války. Ve světě je známý např. Egypt, který byl pod protektorátem Velké Británie.\n\n"}
{"id": "159318", "url": "https://cs.wikipedia.org/wiki?curid=159318", "title": "Džamila Stehlíková", "text": "Džamila Stehlíková\n\nDžamila Stehlíková ( , rozená Ordabajevová; * 6. února 1962 Almaty, Kazachstán) je lékařka, univerzitní pedagožka, blogerka a politička kazašské národnosti žijící od roku 1988 v České republice. V letech 2007 až 2009 byla ministryní pro lidská práva a národnostní menšiny ČR ve druhé Topolánkově vládě a v letech 1998 až 2010 zastupitelka města Chomutov. Byla také místopředsedkyní a členkou Strany zelených, od roku 2017 je místopředsedkyní LES.\n\nDžamila Stehlíková vystudovala v roce 1986 obor všeobecné lékařství na První vysoké škole lékařské v Moskvě. V letech 1985–1988 pracovala jako vědecká pracovnice a pedagožka na katedře psychiatrie téže univerzity. Od února 1989 do srpna 1992 pracovala jako odborná lékařka-psychiatrička v Nemocnici s poliklinikou v Chomutově. Spolupracovala mj. s MUDr. Josefem Jonášem.\nV letech 1992–1997 pracovala jako vědecká pracovnice v Národním centru podpory zdraví v Praze a ve Státním zdravotním ústavu.\n\nV letech 1998–2006 vykonávala soukromou lékařskou praxi v oboru psychiatrie v Chomutově. Po dvě desetiletí byla v Chomutově členkou zastupitelstva. Jako pedagožka působila na Fakultě životního prostředí Univerzity Jana Evangelisty Purkyně v Ústí nad Labem, zabývala se výzkumem vlivu médií na hodnoty a chování obyvatel.\n\nV roce 1988 uzavřela sňatek s klinickým psychologem PhDr. Miloslavem Stehlíkem a přestěhovala se do tehdejšího Československa. České státní občanství získala 17. února 1992 na přímluvu Václava Havla. Od roku 1997 je rozvedená, má dvě děti.\n\nOd roku 2010 se v Praze soustřeďuje především na soukromou lékařskou praxi v oboru psychiatrie (pomáhá mj. rizikovým pacientům, drogově závislým a v \"Domě světla\" pacientům postiženým HIV AIDS). K jejím léčebným metodám patří mj. skupinová terapie, zooterapie a arteterapie.\n\nV letech 2009-2014 pracovala na částečný úvazek ve Státním zdravotním ústavu v Praze na pozici Národní manažerky programu HIV/AIDS. Během své praxe napsala desítky lékařských publikací i popularizujících statí, poslední jsou k dispozici v on-line verzi.\n\nSvou politickou kariéru Džamila Stehlíková zahájila v roce 1998, kdy se stala členkou chomutovského zastupitelstva. Poslední dvě volební období byla městskou radní, od komunálních voleb v roce 2006 do roku 2009 zastupitelkou v Chomutově a předsedkyní Výboru pro národnostní menšiny. V roce 2006 neúspěšně kandidovala v senátorských volbách v obvodu č. 5 – Chomutov (7. místo, 3,67 % hlasů). Vykonávala funkci místopředsedkyně Strany zelených, předsedkyně ústecké krajské organizace SZ a členky republikové rady strany. V letech 1998–2014 byla členkou Strany zelených, ze strany vystoupila na sjezdu 25. ledna 2014.\n\nV roce 2001 založila občanské sdružení Relikty, které se zabývá projektem \"Paměti Krušnohoří\". Jde o mapování osudů starousedlíků české a německé národnosti v příhraničních oblastech na severozápadu Čech.\n\nDne 9. ledna 2007 se stala ministryní pro oblast lidských práv a menšin. K významným krokům jejího rezortu patří vytvoření Agentury pro sociální začleňování v romských lokalitách a ve spolupráci s Ministerstvem spravedlnosti ČR vytvoření Antidiskriminačního zákona o rovném zacházení a opravných prostředcích ochrany před diskriminací. Mezi jejími návrhy byly však také některé záměry veřejností vnímány kontroverzně. K nim patřil návrh na vytvoření zákona zakazujícího tělesné tresty na dětech. Z funkce sama odstoupila 23. ledna 2009 při hromadné rekonstrukci vlády. Nahradil ji Michael Kocáb.\n\nPo sjezdu Strany zelených v lednu 2014 opustila Džamila Stehlíková stranu. Svoje rozhodnutí odůvodnila nedostatkem sebereflexe po prohraných parlamentních volbách v roce 2013 a přílišným vychýlením strany doleva. Následně vstoupila do Liberálně ekologické strany a na ustavujícím sněmu 16. února 2014 byla zvolena do jejího předsednictva. Ve volbách do Evropského parlamentu v roce 2014 kandidovala na 9. místě kandidátky Liberálně ekologické strany, ale neuspěla. Na sněmu Liberálně ekologické strany v červnu 2017 byla zvolena její místopředsedkyní.\n\nJe členkou Výboru pro sexuální menšiny Rady vlády pro lidská práva. Dne 17. května 2016 získala cenu bePROUD za celoživotní přínos komunitě leseb, gayů, bisexuálů a transsexuálů (LGBT).\n\nVe volbách do Poslanecké sněmovny PČR v roce 2017 kandidovala jako členka LES na kandidátce TOP 09 v Ústeckém kraji, ale do poslanecké sněmovny se nedostala, TOP 09 v Ústeckém kraji nezískala jediný mandát.\n\n\n"}
{"id": "159319", "url": "https://cs.wikipedia.org/wiki?curid=159319", "title": "Ulf Ekman", "text": "Ulf Ekman\n\nUlf Ekman (* 8. prosince 1950, Göteborg) je bývalý švédský pastor a zakladatel charismatické církve Livets Ord (\"Slovo života\") a teologické školy Livets Ord University v Uppsale. V březnu 2014 oznámil na svých webových stránkách odchod do Římskokatolické církve.\n\nUlf Ekman se v mládí hlásil ke krajně levicovým myšlenkám. Křesťanem se stal roku 1970. Vystudoval filosofii a teologii; pracoval jako pastor pro studenty v rámci luterské Švédské církve. Tuto církev však opustil a roku 1983 založil v Uppsale první sbor Slovo života. Jeho sbor a církev se misijně angažují v zemích východní Evropy. Sbory Slova života po epoše explozivního radikalismu v současné době procházejí obdobím, kdy se otevírají ekumenické spolupráci, nezapírají dědictví reformační teologie, z něhož zčásti vyšly, a akceptují i teologické důrazy jiných křesťanských tradic.\n\nV rovině politických filosofií je Ekman kritikem socialismu i švédského modelu sociálního státu.\n\nUlf Ekman navštívil několikrát i Českou republiku, poprvé v roce 1992. Pod jeho vlivem v ČR působí sbory církve Slovo života.\n\n\n"}
{"id": "159325", "url": "https://cs.wikipedia.org/wiki?curid=159325", "title": "Žofie Bohumila Langrová", "text": "Žofie Bohumila Langrová\n\nŽofie Bohumila Langrová (1. prosince 1896, Brno-Slatina – 10. května 1979, Znojmo-Hradiště) byla česká katolická řeholnice, generální představená Kongregace Milosrdných sester sv. Karla Boromejského.\n\nNarodila se v rodině slatinského řezníka a nájemce hospody Františka Langera jako nejstarší ze sedmi sourozenců. Do školy chodila na různých místech, mimo jiné v Nové Říši, kde jedna z jejích tet pracovala v sirotčinci. Do kongregace, kde působily jak sestry její matky Žofie, tak i její sestřenice, vstoupila po maturitě na Státním učitelském ústavu v roce 1916 a přijala řádové jméno Marie Bohumila. Doživotní sliby složila v srpnu 1921. \n\nV letech 1916 až 1919 působila ve škole v Lukově, od roku 1919 pak v Praze pod Petřínem ve škole Křížovka. V této škole se také v roce 1925 stala ředitelkou. V roce 1942 byly zrušeny církevní školy a Bohumila poté pracovala v kanceláři Zemské trestnice pro ženy v Řepích. Po válce bylo z národnostních důvodů zvoleno nové vedení kongregace - to původní tvořily především ženy německé národnosti, což bylo po válce nepřijatelné. Matka Bohumila se tak 27.5.1945 stala generální vikářkou boromejek, v roce 1946 pak byla papežským nunciem jmenována generální představenou řádu.\n\nJako generální představená kongregace nařídila poté, co dostala od komunistických orgánů dotazníky na počet sester a jejich postavení v řádu, že všechny novicky dostanou povolení složit řeholní sliby okamžitě, bez obvyklých čekacích lhůt, aby znemožnila komunistickým úřadům administrativně bránit novickám ve vstupu do kongregace. Určitou dobu skrývala ve svém klášteře pronásledovaného Otu Mádra. V roce 1952 byla zatčena a v rámci vykonstruovaného monstrprocesu Mádr a kol. odsouzena na 20 let do vězení. Propuštěna byla 11. května 1960 po amnestii prezidenta republiky.\n\n"}
{"id": "159327", "url": "https://cs.wikipedia.org/wiki?curid=159327", "title": "Feng-jüan", "text": "Feng-jüan\n\nFeng-jüan (tradiční znaky: 豐原; zjednodušené znaky 丰原; tongyong pinyin: Fongyuán; hanyu pinyin: Fēngyuán; český překlad: \"bohatá rovina\") je město v Čínské republice, leží v centrální části ostrova Tchaj-wan. Ve správním systému Čínské republiky je hlavním městem okresu Tchaj-čung. Rozkládá se na ploše 41,18 km² a má 164 071 obyvatel (březen 2007).\n\nFeng-jüan je znám svými potravinovými obchůdky, které se nacházejí východně od \"chrámu Ma-cu\" (; známý také jako \"Východní chrám\" – ), a spoustou pekáren, které jsou situovány podél hlavní \"ulice Čung-čeng\" (). Nejznámějším výrobkem je ananasový koláč \"Feng-li-su\" ().\n\n"}
{"id": "159331", "url": "https://cs.wikipedia.org/wiki?curid=159331", "title": "Carl Lang", "text": "Carl Lang\n\nCarl Lang (* 20. září 1957) je francouzský politik, poslanec Evropského parlamentu za Front national.\n\nPoslancem Evropského parlamentu je od roku 1994, opětovně byl zvolen ve volbách v letech 1999 a 2004. V Evropském parlamentu působí ve výboru pro zaměstnanost a sociální záležitosti a je člen parlamentní delegace EU - Bělorusko.\n"}
{"id": "159332", "url": "https://cs.wikipedia.org/wiki?curid=159332", "title": "Anita", "text": "Anita\n\nAnita (řidčeji Anitta) je ženské jméno hebrejského původu. Další variantou jména je Anitta. Je to španělská podoba jména Anna a vykládá se jako \"milostná\". Stejný původ má i jméno Aneta. Podle českého občanského kalendáře má svátek 26. července.\n\n"}
{"id": "159336", "url": "https://cs.wikipedia.org/wiki?curid=159336", "title": "Vše je jedním", "text": "Vše je jedním\n\nVše je jedním je název čtvrtého alba pražské písničkářky Radůzy. Nahráno bylo během dvou živých koncertů v pražském divadle Archa a vyšlo 22. ledna 2007. Tvoří jej celkem 24 skladeb. Jedná se o první vydaný koncertní záznam této písničkářky (nepočítáme-li demokazetu \"Blues?\" z roku 1994). Na rozdíl od předchozích alb se autorka poprvé doprovází při několika písních kromě harmoniky a kytary i na piano.\n\nV roce 2019 album vyšlo v reedici na 2LP.\n\n\n"}
{"id": "159338", "url": "https://cs.wikipedia.org/wiki?curid=159338", "title": "Portugalské námořnictvo", "text": "Portugalské námořnictvo\n\nPortugalské námořnictvo, portugalsky \"Marinha de Guerra Portuguesa\", je námořní složkou portugalských ozbrojených sil.\n\nNa přelomu středověku a novověku bylo Portugalsko námořní velmocí a kontrolovalo rozsáhlé oblastí afrického a jihoasijského pobřeží a posléze i rozsáhlé oblasti dnešní Brazílie. Jeho velmocenské postavení však postupem času upadalo, neboť relativně malá mateřská země nedokázala vážně konkurovat ostatním námořním velmocem s mnohem větším zázemím, zejména Španělsku, Holandsku, Francii a Anglii.\n\nV první světové válce bojovalo Portugalsko na straně Dohody. Za druhé světové války zůstalo Portugalsko neutrální. V roce 1949 se Portugalsko stalo zakládajícím členem NATO.\n\nRoku 2006 mělo portugalské námořnictvo v bojové službě celkem 18 plavidel včetně jedné ponorky.\n\nPřed jménem lodi se uvádí zkratka N.R.P., což znamená \"Navio da República Portuguesa\". Pomocné lodi mají před jménem U.A.M. – \"Unidade Auxiliar da Marinha\".\n\n\n\n\n\n\n\n"}
{"id": "159340", "url": "https://cs.wikipedia.org/wiki?curid=159340", "title": "Hydrid lithný", "text": "Hydrid lithný\n\nHydrid lithný (LiH) je sloučenina lithia a vodíku. Je to bezbarvá krystalická látka, běžně však bývá zbarvena do šeda. Jako typický iontový hydrid má vysoký bod tání (689 °C). Jeho hustota je 780 kg/m (téměř stejná jako hustota ethanolu).\n\nJe nejstabilnější z hydridů alkalických kovů. Vlastnostmi je spíše podobný hydridům kovů alkalických zemin. Ačkoliv je LiH při vyšší teplotě velmi reaktivní, za obyčejné teploty je poměrně stálý. Nereaguje například ani se suchými plyny jako jsou kyslík, chlor nebo chlorovodík. Velmi živě naopak reaguje s vodou za vzniku hydroxidu lithného a vodíku.\n\nJako typická iontová sloučenina i roztavený hydrid lithný vede elektrický proud, přičemž se rozkládá na lithium a vodík. Ten se uvolňuje na anodě, což je důkaz toho, že je elektronegativnější složkou této sloučeniny.\n\nJeho výroba vychází z přímé reakce kovového lithia a plynného vodíku:\n\nLiH má velké množství využití. Často je využíván jako sušidlo, prekurzor pro syntézu hydridu lithnohlinitého, při přípravě vodíku a při výrobě keramiky. LiH má největší zastoupení vodíku ze všech iontových hydridů. Obsah vodíku v LiH je 3x větší než v NaH, protože lithium má nejmenší relativní atomovou hmotnost ze všech kovů.\nDeuterid lithný (LiD) je explozivní složka v termonukleárních zbraních. Deuterid lithný na rozdíl od tritia není radioaktivní.\n\nLiH je zápalný na vzduchu. S vodou reaguje explozivně za vzniku hydroxidu lithného a vodíku.\n"}
{"id": "159349", "url": "https://cs.wikipedia.org/wiki?curid=159349", "title": "Brumle", "text": "Brumle\n\nBrumle je lidový hudební nástroj patřící do skupiny idiofonů.\n\nPochází zřejmě z Asie; na čínské kresbě ze 3. století př. n. l. je vidět hudebník hrající na brumli. Do Evropy se dostala z východních plání Kazachstánu a byla známa již starým Římanům.\nV evropských zemích byla brumle celkem běžným hudebním nástrojem. Na našem území je rozšiřovali zejména romští kovotepci (Tato informace byla vykonstruovaná na základě moravské písně). S prvními evropskými osadníky se také dostala do Ameriky.\n\nV Evropě se vyrábí ze železa, mosazi a bronzů, ale v Asii se dodnes vyřezává z bambusu nebo palmového dřeva. Sestává z otevřeného rámečku, do kterého je vkován pružný kovový jazýček. Přestože je mnoho různých tvarů a velikostí tohoto nástroje, převládá tvar řeckého písmene Ω (omega) s prodlouženými nožičkami. U kovových brumlí bývá rámeček ohýbán z prutu a nebo kován. Do výkovku pak bývají vlisovány magické znaky.\n\nVýraznost tónu nástroje je citlivě závislá na štěrbině mezi jeho jazýčkem a nožičkami. Má být co nejmenší. Dobrý nástroj zazní svým základním tónem i bez brnknutí při pouhém prosátí vzduchu štěrbinou, podobně jako jazýček harmonikového „hlasu“. Barvitost tónu je závislá na šířce jazýčku a na délce štěrbiny. Výšku základního tónu udává délka a hmotnost jazýčku, může však být měněna v širokém rozsahu závažíčkem na jeho konci. Tím může být i hluboce a barvitě znějící brumle malá.\nJazýček dobrého nástroje musí být střihán podél válcovacích vláken planžety resp. páskové ocele válcované za studena. Brumle zní nejvýrazněji s hranatým rámečkem z nástrojové ocele (klínovice). Prut má být do tvaru rámečku ohýbán proti jeho hraně tak, aby vytvořil ostrou štěrbinu. Povrchová úprava nástroje nesmí být prováděna louhováním (přípravky typu brunigal apod.).\nKoncertní kovová brumle může být doplněna nástavcem, navařeným na její hřbetní části, za účelem upevnění zvukového snimače. Jazýček může být zasunut a upevněn do štěrbiny rámečku příložkou (se šroubkem) nebo klínkem. Takto může být výměnný a jemně laditelný do základního tónu. Při zakování jazýčku do rámečku může být brumle dolaďována i změnou úhlu ohybu v jeho kolínku.\n\nHráč drží brumli většinou v levé ruce a pevně ji tiskne proti pootevřeným rtům nebo až zubům – horní nožičku nástroje proti hornímu rtu (zubům) a dolní proti rtu (zubům) spodnímu. Ukazovákem pravé ruky se brnká na konec jazýčku volně kmitajícího uprostřed rámečku a mezi rty (zuby), čímž se vytváří charakteristický tón. Brnkání je možné oběma směry, zejména při rychlých změnách tónu a tempa hraní. Hra na rtech může být jen poněkud méně výrazná, než na zubech, je však jemnější a netrpí při tom zuby hráče. Profesionální hráč udrží nástroj mezi rty bez pomoci ruky, kterou pak má volnou. Ústní dutina funguje jako rezonátor i zesilovač - přemísťováním jazyku, tvarováním ústní dutiny a změnami intenzity dýchání se mění výška a síla tónu.\nRytmickým prosáváním vzduchu štěrbinou při hraní se dosahuje efektu vlastního nepřízvučného a barvitého doprovodu, tak zvaného kontrování.\nBrumle se používá jako nástroje sólového a to až koncertního, nebo doprovodního. Jsou známy nahrávky na brumli např. J. Peška na LP deskách se Slovenským rozhlasovým orchestrem v Bratislavě.\n\nPři hraní na brumli je třeba být opatrný, protože náraz jazýčku do zubu je bolestivý a může způsobit trvalou frakturu zubu, opravdu nešikovnému hráči hrozí skřípnutí rtu mezi rámeček a jazýček brumle.\n\nU brumle asijského typu může být velice ostrá špička, což potom představuje reálné riziko zapíchnutí do těla (např. při šlápnutí na nástroj bosou nohou).\n\nBrumle je tradičním nástrojem sibiřských šamanů, zejména etnika Jakutů. Její esoterická funkce spočívá v tom, že funguje jako mantra. Její zvukové vibrace lze přijímat vnitřními dutinami hráče, ale též ozvěnou z místnosti. Dle šamanské víry zvukové vibrace pronikají energetickými kanály hráče i posluchačů a rozbíjí psychoenergetické blokády, které brání volnému toku energií. Tím vysvětlují pozoruhodné léčivé účinky při hře na tento nástroj.\n\n\nBrumlista je hráč, který hraje na hudební nástroj brumle.\n\nPetr Jasinčuk – zakladatel aktuální brumlistické komunity v Česku, vystupuje pod přezdívkou Brumlista. Působí ve Slaném a v Praze. Koncertuje a pořádá workshopy (alternativní styl).Jeho webovým stánkem je portál www.brumlista.cz.\n\nPavel Vank – hudebník, umělec (alternativní styl).\n\nIvo Charitonov – hudebník, umělec (alternativní styl).\n\nMartin Žák – hudebník, umělec (country styl).\n\nSvatava Drličková – muzikoterapeutka (šamanská brumle).\n\nHonzik Rudolf – brumlový virtuoz (koncertní brumle). Známý především v Rakousku.\n\nBrumlař je řemeslník, který vyrábí hudební nástroj zvaný brumle.\n\nVít Kašpařík – Velké Karlovice\n\nŠešulka a syn – Ivančice\n\nJindřich Klaus – Kostelec nad Orlicí\n\n"}
{"id": "159351", "url": "https://cs.wikipedia.org/wiki?curid=159351", "title": "Brian Joubert", "text": "Brian Joubert\n\nBrian Joubert (20. září 1984, Poitiers) je francouzský krasobruslař. Jeho sportovní přezdívka je Baboo. Nyní závodí za klub GSG Poitiers.\n\nBrian stál poprvé na ledě ve věku čtyř let na kluzišti v Poitiers, následoval tak svoje starší sestry. Začínal s ledním hokejem a rád se stýkal s lidmi, bruslil společně se sestrou. V 6–7 letech jej objevila Véronique Guyon-Desgardinsová, která ho našla jako ne nejlepšího bruslaře mezi dětmi, ale prý s velkým úsilím. Véronique jej od té doby trénuje.\n\n22. ledna 2009 vyhrál Brian Joubert svůj třetí evropský šampionát. Předvedl perfektní výkon v krátkém programu, který mu zajistil vynikající náskok, a zajel průměrnou volnou jízdu, která mu nakonec vynesla vítězství.\n\n"}
{"id": "159357", "url": "https://cs.wikipedia.org/wiki?curid=159357", "title": "Spinosaurus", "text": "Spinosaurus\n\nSpinosaurus („Trnitý ještěr“) byl obrovský masožravý dinosaurus (teropod), který žil na území dnešní severní Afriky v křídových obdobích albu a cenomanu před asi 112 až 97 miliony let. V současnosti je obecně považován za největšího známého dravého dinosaura. Od roku 2014 se pohled na tohoto teropoda výrazně proměnil, dnes předpokládáme, že žil převážně ve vodě a po souši se pohyboval netypicky po všech čtyřech (přičemž zadní končetiny měl relativně velmi krátké).\n\nPodle studie dal Sasso \"et al.\", 2006 byl právě tento druh největším známým teropodním dinosaurem, větším než dosavadní držitel primátu \"Giganotosaurus\". Největší udávané rozměry tohoto dravého obra činí přinejmenším 14 (nebo 16 až 18) metrů délky a kolem 10 tun hmotnosti. Některé odhady posouvají hmotnost k hodnotám 12 až 19 tun, což je na samotné hranici únosnosti pro dvounohého živočicha. Jenom lebka jednoho exempláře by prý v kompletním stavu byla dlouhá až 2,4 metru (i když oficiální odhady spíš hovoří o délce 1,75 m). Tím by \"Spinosaurus\" představoval zdaleka největšího dravého tvora, který kdy chodil po souši (a jehož fosilie již známe). Nejvyšší odhadnutý údaj o hmotnosti pro jedince o odhadované délce 14,34 metru (katalogové označení \"MSNM V4047\") činí 20 887 kilogramů.\n\nCharakteristické jsou pro tento druh dlouhé zádové výběžky obratlů, tvořící jakési „trny“ o délce až přes 2 metry, za života zvířete zřejmě sloužící v podobě kožní plachty, napnuté mezi těmito výběžky, k termoregulaci. Podle jiných hypotéz šlo spíše o velké signalizační zařízení, umožňující zastrašování soků, vábení sexuálních partnerů nebo lepší vzájemné rozeznávání v případných sociálních skupinách. \"Spinosaurus\" žil nejspíš na březích křídových jezer a potoků a lovil velké sladkovodní ryby, možná se živil částečně i mršinami. Pro to svědčí i utváření jeho zubů a čelistí, vhodných k lovení ryb ve vodě. Obojživelný způsob života potvrzuje také výzkum z roku 2010. Nelze samozřejmě vyloučit ani potravu v podobě živých a snad i mrtvých velkých býložravých dinosaurů, žijících v této oblasti před 95 miliony let. V roce 2014 byla publikována studie, která zcela mění pohled na ekologii tohoto predátora. Zdá se, že šlo o obojživelného predátora, který možná na souši chodil jen po čtyřech. Výzkum izotopů kalcia z roku 2018 ukazuje, že tento teropod okupoval jiné potravní niky než ve stejných ekosystémech žijící \"Carcharodontosaurus\" a abelisauridní teropodi.\n\nŽivotní prostředí spinosaurů i jejich současníků bylo zřejmě s převahou kapraďorostů a časté zde byly rozsáhlé požáry, jak ukázal rozbor sedimentů v egyptském souvrství Baharíja.\n\nPrvní fosilie tohoto dinosaura objevené před první světovou válkou byly ztraceny při válečném bombovém náletu na mnichovské muzeum v dubnu roku 1944. Nikdy nebyla objevena celá kostra spinosaura. Na základě poznatků o ostatních podobných dinosaurech si vědci vytvořili o zvířeti představu, kterou pokládají za reálnou. Přestože nebyly objeveny žádné kosti předních končetin, paleontologové předpokládají, že \"Spinosaurus\" měl podobné jako jeho příbuzný \"Baryonyx\" silné přední končetiny. Mohutné drápy připomínající háky nejspíš dokázaly proniknout masem kořisti.\n\n\"Spinosaurus\" je nejpopulárnějším a nejnebezpečnějším dinosaurem ve filmu \"Jurský park 3\". V televizních dokumentech se objevil především v prvním díle dokumentu \"Megazvířata\" nebo na začátku filmu \"Tajuplní dinosauři\".\n\nSpolu s karcharodontosaurem je hlavním tématem 1. dílu dokumentu \"Planet Dinosaur\" jménem \"Ztracený svět\". V dokumentu je vyobrazen podle nejnovějších poznatků jako \"obojživelný\" dinosaurus živící se rybami.\n\n\n"}
{"id": "159364", "url": "https://cs.wikipedia.org/wiki?curid=159364", "title": "Émile Borel", "text": "Émile Borel\n\nFélix Edouard Justin Émile Borel (7. ledna 1871, Saint-Affrique, Francie – 3. února 1956, Paříž) byl francouzský matematik a politik. V matematice se zabýval teorií míry, teorií pravděpodobnosti a teorií her. Byl poslancem francouzského parlamentu (1924-1936) a ministrem námořnictva (1925-1940).\n\nJe po něm pojmenován malý měsíční kráter Borel.\n\nÉmile Borel vystudoval École normale supérieure v Paříži. V roce 1893 získal doktorát za práci \"Sur quelques points de la théorie des fonctions\". Vedoucím jeho dizertační práce byl Gaston Darboux. Ještě téhož roku získal Borel místo na univerzitě v Lille a roku 1896 na École Normale Supérieure. Roku 1909 se stal profesorem teorie funkcí na Sorbonně a pracoval zde až do roku 1941. Mezi lety 1910 a 1920 byl zároveň ředitelem\nÉcole Normale Supérieure, od roku 1921 členem akademie věd a od roku 1934 jejím prezidentem.\nMezi lety 1924 a 1936 byl poslancem francouzského parlamentu a 1925-1940 ministrem námořnictva. Roku 1941 byl zatčen a krátce vězněn vichistickým režimem ale po propuštění se zapojil do francouzského hnutí odporu Résistance.\n\nBorel byl spolu s Bairem a Lebesguem jedním ze zakladatelů teorie míry a tím celé moderní teorie funkcí reálné proměnné. Zabýval se také aplikací teorie míry v teorii pravděpodobnosti. Svými články napsanými mezi lety 1921 a 1927 významně přispěl také k rozvoji teorie her. Teoreticky propojil hyperbolickou geometrii a speciální teorii relativity.\n\n\n\n"}
{"id": "159365", "url": "https://cs.wikipedia.org/wiki?curid=159365", "title": "Oxid lithný", "text": "Oxid lithný\n\nOxid lithný (LiO) je sloučenina lithia a kyslíku. Tvoří bílou porézní hmotu o hustotě 2,013 g/cm³. Je to nejstálejší z oxidů alkalických kovů a vzniká také jako hlavní produkt při spálení kovu na vzduchu. Bývá však znečištěn peroxidem lithným (LiO). Čistý LiO lze získat zahříváním hydroxidu, uhličitanu nebo dusičnanu lithného v proudu vodíku. S vodou se slučuje zvolna za vzniku hydroxidu lithného (LiOH). Rovnice reakce je LiO + HO → 2 LiOH\n\nJe používán jako součást keramických glazur. Vytváří modrou barvu s mědí a růžovou s kobaltem. Oxid lithný reaguje s vodou a párou a může z nich být vytěsněn.\n\n"}
{"id": "159369", "url": "https://cs.wikipedia.org/wiki?curid=159369", "title": "Borel", "text": "Borel\n\nPříjmení Borel nosilo více osobností:\n\nBorel může také znamenat\n"}
{"id": "159370", "url": "https://cs.wikipedia.org/wiki?curid=159370", "title": "Surtsey", "text": "Surtsey\n\nSurtsey [] je novodobý sopečný ostrov vzdálený přibližně 32 kilometrů jižně od Islandu. Vznikl vulkanickými erupcemi v roce 1963, které trvaly až do roku 1967. Od té doby získal legislativní ochranu a stal se předmětem soustavného výzkumu vědců z několika oborů (geologie, biologie, ornitologie atd.) jako přírodní laboratoř. Surtsey vznikl v \"podmořské sopečné oblasti Vestmannaeyjar\". Spadá pod správní oblast Vestmannaeyjar.\n\nOstrov umožňuje sledovat rychlost, s jakou jsou živočišné a rostlinné druhy schopny osídlit nové prostředí, a také jejich schopnost překonávat vzdálenosti. Nově vzniklý ostrov je zanesen na nových námořních mapách. Během svého vzniku byl soustavně pozorován vulkanology, kteří tak měli jedinečnou možnost sledovat, jak vznikají ostrovy tohoto typu. Po skončení sopečné aktivity se stal Surtsey centrem pozornosti pro týmy botaniků a biologů, kteří zde mohou pro změnu studovat adaptaci organismů a jejich schopnost osidlovat nová prostředí. V roce 2008 byl ostrov Surtsey zařazen na Seznam světového dědictví UNESCO.\n\nOstrov pojmenovala v roce 1965 islandská vláda dle obra Surtra, jenž byl podle severské mytologie bohem ohně. Slovo vzniklo způsobem pro islandštinu běžným – obsahuje osobní jméno v přivlastňovacím tvaru – \"Surtsey\" = \"Surtův ostrov\" (ey znamená v islandštině ostrov) neboli \"ostrov ohňového obra\".\n\nKrátce po rozednění, 14. listopadu 1963, zpozoroval kuchař na rybářské lodi \"Ísleifur II\" v moři nedaleko Islandu černý kouř stoupající z moře. Kapitán lodi chtěl jet na místo, ze kterého kouř vycházel, jelikož se domníval, že by se mohlo jednat o jinou loď v plamenech. Následná exploze černého oblaku dýmu a prachu ho však přesvědčila, že jde o sopečnou erupci.\n\nAčkoliv se jednalo o překvapivou erupci, její příchod naznačil týden před tím seismograf v 110 kilometrů vzdáleném Reykjavíku, neboť zaznamenal slabé otřesy v zemské kůře. Po vyhodnocení se ale nepodařilo přesně určit jejich epicentrum. Dva dny před erupcí podala výzkumná loď zprávu, že je moře v oblasti o něco teplejší, než by v daném ročním období mělo být. Teplota stoupla ze 7 °C na 9,4 °C. Ve vodě byl také zjištěn vyšší obsah kyseliny křemičité. V té době nahlásili obyvatelé přímořského města Vík í Mýrdal (ve vzdálenosti 80 km), že zaznamenali zápach sirovodíku.\n\nO něco později se k nebi vznesl mrak, vysoký přibližně 4 kilometry, složený z úlomků, páry a sopečných plynů. Pozdějším průzkumem bylo zjištěno, že ostrov vznikl po sopečné erupci. Následná sopka se zrodila 130 metrů pod mořskou hladinou. Předpokládá se, že samotná erupce započala již několik dní před 14. listopadem. Skončila pak 5. června 1967, kdy ostrov dosahoval největší rozlohy 2,7 km. Vlivem větrné a vodní eroze způsobované vlnami se ostrov neustále zmenšuje a podle měření z roku 2002 už je jeho velikost pouze 1,4 km.\n\nNa počátku vzniku ostrova se z mořského dna v hloubce 130 metrů pod hladinou valil proud kouře a úlomků. Ten byl však v této hloubce zřejmě tlumen vysokým tlakem vody. Když se ale vulkán dostal na povrch, nic už nebránilo tomu, aby se sloup popela a kouře dostal do atmosféry. Během prvních dní se objevily pozorovatelné projevy sopečné činnosti. V následujícím týdnu na nově vzniklém ostrově sopečná činnost pokračovala. Za několik dní byl ostrov (tvořený převážně pemzou) již 500 metrů dlouhý a 45 metrů vysoký. Pokračující výlevy lávy a popela zformovaly ostrov do kruhového tvaru. 24. listopadu již ostrov zaujímal 900×650 metrů. Ostrov tvořený převážně pemzou a škvárou nebyl schopen odolávat erozní činnosti vody, a tak se následně (převážně během zimních bouří, kdy mohou dosahovat vlny výšky až 20 metrů) rychle zmenšoval. Příval nového materiálu byl však větší než úbytek a síla eroze, a tak v únoru 1964 dosahoval Surtsey maximální velikosti 1 300 metrů v průměru.\n\nPo vzniku ostrova se udála zajímavá příhoda z oblasti mezinárodního práva. Dne 6. prosince 1963 na ostrově přistála skupinka tří francouzských novinářů, vyslaných vydavatelem časopisu \"Paris Match\". Na ostrově strávili téměř 15 minut, poté je však hlasité exploze přinutily odplout. Během svého pobytu „žertem“ vyhlásili vládu Francie nad tímto nově vzniklým pevninským územím. Island však rychle reagoval prohlášením, že ostrov patří pod jeho správu, protože vznikl v jeho výsostných vodách.\n\nBěhem erupce mrak unikajícího materiálu postupně pronikal do vyšších vrstev atmosféry, až se dostal do výšky okolo 10 kilometrů. Povrch ostrova byl pokryt dopadající pemzou a popelem, který byl rychle unášen pryč a nahrazován vytékající lávou, která se při kontaktu s vodou rychle ochlazovala a vytvářela oblaka páry. Na kontaktu lávy a vody se začala tvořit polštářová láva.\n\nV roce 1964 se vlivem pokračujících explozí, vytékání a tuhnutí lávy vytvořil stálý ostrov. Explozivní sopečná činnost začala pozvolna utichat. Podoba ostrova byla proto dále ovlivňována hlavně výlevy lávy a lávovými proudy. Tato změna v sopečné činnosti způsobila, že se povrch ostrova přeměnil z nestabilní směsi (málo odolné erozi) na odolné kompaktní těleso, lépe odolávající eroznímu působení mořské vody. Erupce probíhaly v různé míře až do roku 1965, kdy ostrov dosáhl rozlohy 2,5 km.\n\nDne 28. prosince 1963 byla zaznamenána podmořská sopečná aktivita 2,5 kilometru od Surtsey. Ta vytvořila na mořském dně 100 metrů vysoký hřeben. Tento hřeben byl pojmenován \"Surtla\". Sopečná aktivita však na tomto místě utichla dříve, než mohl dosáhnout mořské hladiny. Stalo se tak 6. ledna 1964. V té době se \"Surtla\" nacházela přibližně 24 metrů pod mořskou hladinou. Následná eroze ji však zmenšila o dalších 23 m. V současné době se tento hřeben nachází 47 metrů pod mořskou hladinou.\n\nPočátkem roku 1965 sopečná aktivita na hlavním ostrově ustala, ale koncem května se ve vzdálenosti 0,6 kilometru severně od pobřeží ostrova Surtsey projevila nová erupce. 28. května se nad mořskou hladinou objevil nový ostrov, který dostal jméno \"Syrtlingur\". Erupce zde pokračovaly až do začátku října 1965, kdy ostrov dosáhl 0,15 km, ale byl rychle rozrušen vodní erozí. Zanikl již 24. října téhož roku.\n\nZačátkem prosince se objevila další podmořská erupce 0,9 kilometru jihozápadním směrem od hlavního ostrova a po čase se zde zformoval další ostrov, který byl pojmenován \"Jólnir\". V následujících devíti měsících vyrostl až 70 metrů nad mořskou hladinu a pokryl 0,3 km. Podobně jako ostrov Syrtlingur se po sopečné události 8. srpna 1966 zčásti rozpadl a následně jej silná eroze zcela zničila.\n\n19. srpna 1966 se na hlavní ostrov vrátily efusivní erupce. Erupcí vyvržené horniny byly odolnější proti erozi. Poslední erupce na ostrově proběhla 5. června roku 1967. Během třiapůlleté sopečné aktivity se podle odhadů dostalo na území ostrova 1 km lávy. Nejvyšší místo ostrova dosáhlo nadmořské výšky 171 metrů, celkově 290 metrů od oceánského dna.\n\nPo ukončení přínosu nového materiálu erupcemi převzala rozhodující roli při formování ostrova eroze. Jelikož v oblasti Vestmannaeyjar vanou silné větry, dochází zde ke vzdouvání vysokých vln, které značně erodují pobřeží ostrova převážně na jihovýchodě, kde byly velké oblasti kompletně odneseny do moře. Oproti tomu v severní části ostrova vznikl písčitý výběžek zvaný \"Norðurtangi\". Předpokládá se, že eroze již odstranila přes 0,024 km materiálu, což je přibližně čtvrtina veškeré hmoty, která se objevila nad hladinou moře. Z původní nadmořské výšky 171 metrů se ostrov k roku 2008 snížil na 154 metrů nad mořem. Západní část ostrova tvoří až 120 metrů vysoké útesy. Teoretické modely založené na rychlosti eroze mezi lety 1967 až 2002 napovídají, že za 160 let od roku 2002 zůstanou nad vodou jen velice odolné palagonitové tufy.\n\nPřestože sopečný ostrov Surtsey je již přes 30 let neaktivní, rozhodně není zcela vyhaslý. V hloubce 2 m pod povrchem byla naměřena teplota 129 °C a místy až 153 °C.\n\nJiž v roce 1965 byl ostrov a jeho okolí vyhlášen přírodní rezervací. V té době se na Surtsey ještě projevovala sopečná činnost. Ostrov se postupně dostal do popředí zájmů vědců, kteří mohli sledovat, jak organismy bez zásahu člověka osidlují nové území. Vědecké týmy vstupující na ostrov podstupují proces dekontaminace a vnášený materiál je sterilizován, aby nedošlo k „umělému“ zanesení mikroorganismů. Vzhledem k unikátnosti a relativně malým rozměrům místa zde smí pracovat jen malá část vědeckých pracovníků a týmů. Ostatní nemají povolení vstupu na ostrov. Totéž platí i pro případné zájemce z řad nadšenců, a tak jedinou šancí, jak ostrov spatřit, je vyhlídkový let nebo plavba na výletní lodi.\n\nŽivot se na ostrově objevil krátce po jeho vzniku. Prvními nalezenými živými organismy byly mechy objevené v roce 1967 a lišejníky objevené v roce 1970. Semena vyšších rostlin se prostřednictvím ptačího trusu dostala na ostrov už v roce 1964. V průběhu dalších let rostliny postupně osídlily většinu ostrova. Během prvních dvaceti let bylo objeveno přes 20 různých druhů rostlin, ale pouze deseti z nich se podařilo udržet až do současnosti. Hlavním důvodem byl především substrát nevhodný pro jejich růst. Osídlení rostlinami je závislé na vzniku vrstvy půdy.\n\nZvrat v rozvoji života na ostrově přineslo hnízdění ptáků, jejichž trus začal obohacovat substrát chemickými látkami. To následně urychlilo kolonizaci ostrova rostlinami z řad vyšších rostlin. V roce 1998 byla objevena první dřevina, a to vrba \"Salix phylicifolia\", která je schopna vyrůst až do výšky 4 metrů. V současnosti je na ostrově evidován výskyt 69 druhů rostlin, z čehož 30 zde dlouhodobě přežívá. Každoročně přibývá dva až pět nových druhů. Je zajímavostí, že některé rostliny se na ostrově vyskytly i vinou lidí z nedalekých ostrovů, kteří zřejmě na Surtsey vykonali svou potřebu, a uvolnili tak do půdy semena ze své potravy. Takto se na Surtsey dostali jedinci rajčat.\n\nEkologové předpokládají, že vývoj ekosystému ostrova spěje ke klimaxu lesa. Vyplývá to z dlouhodobých měření teploty a vlhkosti.\nExpanze ptáků následovala téměř okamžitě po vzniku ostrova a pomohla urychlit přenos rostlin z Islandu a okolních osídlených ostrovů na území Surtsey. Ptáci využívají rostlinné zbytky jako materiál pro stavbu hnízd. Nové rostliny se na ostrov zanášejí v podobě semen prostřednictvím ptačího trusu. První hnízdiště bylo objeveno již 3 roky po ukončení erupcí. Prvními z ptáků, kteří zde zahnízdili, byli buřňáci a alkouni. V současnosti pravidelně hnízdí na ostrově 12 ptačích druhů.\n\nKolonie racků se objevila až v roce 1986 (šlo o racky žlutonohé). Jejich výskyt byl ale na ostrově pozorován již dříve, pouhý týden po jeho vzniku. Pobyt racků byl důležitým faktorem pro rozvoj rostlin a jejich rychlejší rozšíření. Ptáci totiž přenášejí materiál na hnízdění na velké vzdálenosti po ostrově. Toto šíření materiálu po celém ostrově umožňuje plošné osídlení rostlinami. Během expedice v roce 2004 bylo objeveno první hnízdo papuchalka bělobradého.\n\nOstrov se také poměrně brzo stal zastávkou pro hejna ptáků migrující mezi Islandem a Britskými ostrovy. Mezi pozorované druhy patří například labuť zpěvná, některé druhy hus a havranů. Předpokládá se, že se ostrov stane důležitou zastávkou pro migrující ptactvo, až se jeho vegetace rozroste a bude schopna poskytovat více potravy.\n\nBrzy po zformování ostrova se v okolí objevili ploutvonožci a záhy se zde začali vyhřívat na slunci, a to převážně na severní části ostrova, kde eroze vytvořila pláž. První zahnízdění tuleňů bylo pozorováno v roce 1983, kdy se zde usadila skupinka 70 jedinců. Vyskytují se zde také tuleni kuželozubí. Přítomnost tuleňů do oblasti přivádí i jejich predátory v podobě kosatky dravé, která je často pozorována v okolních vodách.\n\nOkolo ostrova se pod vodní hladinou vytvořil fungující podmořský ekosystém, podobný ekosystému islandských břehů. Nachází se zde přes 100 druhů řas, které umožňují život společenstvím ryb, krabů a dalším živočichům.\n\nMezi první živočichy, kteří začali osidlovat ostrov, patří létající hmyz, který zde byl pozorován již v roce 1964, krátce po vzniku ostrova. Přilétá sem z okolních ostrovů nebo je přinášen větrem, a to i z daleké pevninské Evropy. Další vlna kolonizátorů se na Surtsey dostala spolu s plovoucím dřevem a kmeny, které se zachytily na pláži v severní části ostrova. V roce 1974 byl odebrán vzorek trsu z blíže neurčené trávy, ve kterém vědci napočítali 663 bezobratlých, hlavně roztočů a chvostoskoků.\n\nKolonizace ostrova hmyzem měla význam zejména vytvořením potravního řetězce pro některé druhy ptáků. Ti sem tak mohli přesídlit natrvalo. V rámci tohoto řetězce se ptáci živí hmyzem, umírají, rozkládají se působením mikroorganismy a stávají se součástí substrátu, z něhož rostou rostliny. Příroda tak postupně navozuje koloběh látek, jak je tomu v normálním nenarušeném ekosystému.\n\nV současnost se zde vyskytují i vyšší bezobratlí (např. pavouci, brouci). V roce 1993 byla v zemi objevena první žížala, v roce 1998 pak první slimák. Tato zvířata byla pravděpodobně zanesena ptáky z nedalekého ostrova Heimaey.\n\nZnámky lidské činnosti na ostrově jsou minimální, nachází se zde pouze menší chata, která slouží jako vědecké stanoviště a současně jako místo, kde se mohou schovat případní trosečníci. Dále je zde jedno místo upraveno jako přistávací plocha pro helikoptéru a nachází se zde i maják, který byl vystavěn v roce 1977 a měl být v létě 2007 odstraněn. Jelikož se ostrov nachází mimo lidské osídlení, je izolován od okolí a přístup na něj je kontrolován, možnosti poškození zdejšího prostředí lidmi jsou jen velmi malé.\n\nSurtsey nebyl nikdy trvale obydlen lidmi. V chráněné zóně okolo ostrova byl ovšem během let 1967 až 2006 několikrát prováděn výlov ryb, i přes zákaz, který kolem ostrova panuje. Vyjma rybolovu je zakázáno i potápění, aby nedocházelo k rušení živočichů žijících kolem ostrova a na něm. Zakázáno je zanášet na ostrov nové druhy, zanechávat odpad či přivážet nové minerály a půdu.\n\nPo skončení erupcí vědci kolem ostrova zavedli souřadnicový systém, který jim pomáhal lépe určovat a měřit změny rozlohy a pobřeží. Během dvaceti let od skončení erupcí měření dokázala, že se ostrov pomalu propadá a že ztratil již metr výšky. Rychlost poklesu byla vypočtena na 20 centimetrů za rok, ale v 90. letech 20. století se rychlost propadu zmenšila na 1 až 2 centimetry za rok. Předpokládá se, že se na změně rychlosti podílí více faktorů (sesedání pemzy, stlačení mořských sedimentů a klesající litosféra vlivem vyprázdnění magmatického krbu).\n\nOstrov tak každoročně ztrácí přibližně 10 000 čtverečních metrů povrchu, ale předpokládá se, že v budoucnu dojde ke zmenšení rychlosti eroze, jelikož vítr a mořské vlny v současnosti odnášejí pouze snadno odplavitelný materiál. Na ostrově tak zbývá utuhlá a odolná láva, která nepodléhá erozi tak snadno. Kromě toho se působením chemických procesů přeměňuje sopečný materiál na odolnější tufy.\n\nPřesto se odhaduje, že ostrov za několik století zcela podlehne erozi a zanikne stejně jako malé ostrovy, které vznikly v jeho okolí již dříve.\n\nIslandská vláda vyslovila přání, aby byl Surtsey zapsán na seznam světového dědictví UNESCO, což se v roce 2008 stalo. Turisté mají možnost okolo ostrova přeletět letadlem anebo proplout na lodi. V Reykjavíku je pak možné zhlédnout o jeho vzniku film.\n\n\n"}
{"id": "159372", "url": "https://cs.wikipedia.org/wiki?curid=159372", "title": "Taco", "text": "Taco\n\nTacos je tradiční mexické jídlo. Jedná se o malou tortillu (průměr okolo 10 cm), která je naplněna směsí, jejíž obsah se může lišit recept od receptu.\n\nTortilly se používají buďto pšeničné nebo kukuřičné, mohou být měkké nebo tvrdé (fritované). Pravé tradiční a nejvíce rozšířené tacos jsou však vždy měkké k dostání v tradičních stáncích „taquerías“, které bývají velmi často rodinnými podniky. Některé podniky otevírají ráno (minorita), přes den fungují pouze některé, většina otevírá večer. Nejlepší tacos jsou k dostání na ulici v rodinných podnicích. Jakkoliv se obsah tacos může lišit, lze najít určitý standard. Rozdíly jsou hlavně v mase, kdy lze na tacos použít v podstatě cokoliv (hovězí, vepřové maso, vepřovou hlavu, kuřecí, ryby, mořské plody, masové směsi či žádné maso), které se buďto griluje, vaří, smaží, dusí buďto samo nebo i s nějakou zeleninou, přílohy bývají už pak standardní.\nV tradičních rodinných podnicích se nejoblíbenější \"tacos de carne asada\" (hovězí) připravuje následovně. Lidé mají rozdělenu práci na několik rolí. Jeden griluje natenko nakrájené maso (většinou muž, může být i žena). Když je hotové, vloží jej do nádoby. Z té si bere další (vždy muž), který maso naseká na nízkém a širokém dřevěném špalku. Jakmile má maso nasekané, vezme tortillu, kterou dodává třetí člověk (žena). Nejlepší jsou zcela čerstvé tortilly, které se dělají přímo na stánku (ženy mívají nachystané těsto, ze kterého udělají kuličku, tu umístí do malého lisu, který udělá perfektní placku, kterou dá na plochý plechový gril, rychle z obou stran opeče a pak posune na další místo, odkud si ji bere muž se sekáčkem). Muž se sekáčkem dá doprostřed tortilly maso, na něj trochu pálivé omáčky a fazolí a podává strávníkovi. Mladší z generace pak obvykle drží kasu, prodávají nápoje a uklízí.\n\nStrávník si pak taco dozdobí dle své chuti přílohami z misek. Na výběr je salsa (nadrobno na kostičky nasekaná rajčata s chilli), cibule (bílá anebo červená), guacamole (vnitřek avokáda rozmixovaný s rajčaty a někdy trochou mléka), ostrá omáčka (tj. červená, zelená), ředkvičky, zelí, okurky, koriandr a citron. Jakmile má strávník vše, co chtěl, pokape taco citronem.\n\nTacos se jí tak, že se tortilla přehne napůl a kouše ze strany, což chce trochu cviku, zejména pokud je náplň taco bohatá.\n"}
{"id": "159374", "url": "https://cs.wikipedia.org/wiki?curid=159374", "title": "Dana Medřická", "text": "Dana Medřická\n\nDana Medřická (11. července 1920 Praha – 21. ledna 1983 Praha) byla česká herečka.\n\nJiž od své první návštěvy divadla v šesti letech toužila stát se herečkou. Když jí přísný tatínek nedovolil jít na konzervatoř, odmaturovala na pražském dívčím gymnáziu v Dušní ulici (1939). Studium na konzervatoři sice zahájila, ale nedokončila a už na jaře 1940 nastoupila do svého prvního angažmá v Brně, kam ji jako „novou naději českého divadla“ doporučil režisér Jaroslav Kvapil. Další kroky vedly herečku do Plzně (1942–1943) a ještě před koncem války do Prahy. Zde začínala v Lidovém divadle Uranie, první poválečnou sezonu zahájila v Divadle 5. května, ale již od září 1945 působila v Městském divadle na Královských Vinohradech (později Divadle čs. armády).\n\nPrvní velký úspěch jí přinesla role \"Slávky Hlubinové\" ve Šrámkově \"Měsíci nad řekou\", kterou hrála na jevištích v Plzni i Praze, ale v níž zazářila především ve stejnojmenném filmu Václava Kršky z roku 1953. Na scénách Městských divadel pražských v letech 1954–1959 a Národního divadla (1959–1983) vytvořila desítky různorodých ženských postav světového repertoáru. Její interpretace se vyznačovaly neokázalostí, prostou i jedinečnou schopností vystihnout komické i tragikomické charaktery. K jejím životním rolím kromě Šrámkovy Slávky patřila \"Blanche\" v \"Tramvaji do stanice Touha\" T. Williamse, titulní role v Brechtově \"Matce Kuráži\", ale především \"Erži Orbánová\" v \"Kočičí hře\" maďarského autora Istvána Örkényho. Zásluhou mistrovského výkonu Dany Medřické se \"Kočičí hra\" stala jednou z divácky nejúspěšnějších inscenací v historii Národního divadla a dosáhla 403 repríz. Dávala vždy divadlu přednost před filmem, přesto vytvořila na pět desítek filmových rolí.\n\nMálokdo z filmových režisérů jí však nabídl roli, jaká by odpovídala herečce jejího formátu. A tak její \"Slávka Hlubinová\" zůstala pro diváky po desetiletí vrcholem jejího filmového umění. Také na televizní obrazovce se objevila v několika seriálech, jako \"Taková normální rodinka\", \"F. L. Věk\" nebo \"Nemocnice na kraji města\". Nezapomenutelným zůstal herecký koncert dvojice Dana Medřická – Karel Höger v televizním komorním dramatu \"Romeo a Julie na konci listopadu\".\n\nV roce 1979 zemřel po delší nemoci její celoživotní partner Václav Vydra mladší, s nímž žila od roku 1945 a vychovávala syna Václava Vydru nejmladšího, dnes dalšího pokračovatele herecké dynastie Vydrů.\n\nVšechny své role brala vážně a zodpovědně, a to jak na jevišti, tak v osobním životě, zapomínala jen sama na sebe. Jejímu „babímu létu“, vztahu se Španělem Artemiem, který v padesátých letech žil v Praze a patřil tehdy k jejím obdivovatelům, nebylo už dopřáno mnoho času. Jejich manželství trvalo jen něco přes rok.\n\nDana Medřická byla hospitalizována se srdečním infarktem, na jehož následky zemřela v pátek 21. ledna 1983.\n\n\n"}
{"id": "159379", "url": "https://cs.wikipedia.org/wiki?curid=159379", "title": "Peroxid sodný", "text": "Peroxid sodný\n\nPeroxid sodný (NaO) je sloučenina sodíku a kyslíku (v podstatě je to sodná sůl peroxidu vodíku). Je to světle žlutý prášek tavitelný bez rozkladu.\n\nJeho výroba spočívá ve spalování sodíku se vzduchem v hliníkových nádobách. Při styku s organickými a redukujícími látkami reaguje prudce až explozivně.\n\nS oxidem uhelnatým reaguje za vzniku uhličitanu sodného. Při reakci s oxidem uhličitým vzniká mimo uhličitanu i kyslík.\n\nTéto reakce se využívá ve speciálních dýchacích přístrojích pro hasiče a potápěče, či při obnovování vzduchu v uzavřených prostorách jako jsou ponorky nebo vesmírná plavidla.\n\nS vodou reaguje NaO prudce za vývoje velkého množství tepla. Z vodných roztoků lze získat snadno tavitelné destičkovité krystaly jako hydrát o složení NaO·8HO.\n\nVe zředěných roztocích hydrolyzuje za vzniku peroxidu vodíku podle reakce\n\nPeroxid sodný se využívá hlavně jako činidla v bělících lázních.\n"}
{"id": "159385", "url": "https://cs.wikipedia.org/wiki?curid=159385", "title": "Minneapolis", "text": "Minneapolis\n\nMinneapolis (IPA:) je největší město státu Minnesota ve Spojených státech amerických. Město se rozkládá na celkové ploše 151,3 km² a k r. 2006 mělo 372 883 obyvatel. Spolu s městem St. Paul tvoří metropolitní oblast Twin Cities, s celkovou populací přes 3,5 miliony obyvatel.\n\nPodle sčítání lidu z roku 2010 zde žilo 382 578 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 10,5% populace.\n\n\n"}
{"id": "159386", "url": "https://cs.wikipedia.org/wiki?curid=159386", "title": "Serge Gainsbourg", "text": "Serge Gainsbourg\n\nSerge Gainsbourg (vlastním jménem Lucien Ginsburg) (2. duben 1928, Paříž – 2. březen 1991, Paříž), byl francouzský skladatel, zpěvák, herec a režisér, ale také bouřlivák, skandalista, provokatér z povolání a především všestranná umělecká osobnost.\n\nVelkou budoucnost mu předpověděl již Boris Vian v jednom ze svých posledních textů v časopise \"Le Canard enchainé\", který také na konci padesátých let nastartoval jeho uměleckou dráhu. Jeho písně z počátku kariéry vydávali známější interpreti, první autorské desky byly totálním propadákem. Nikdy nebyl excelentním zpěvákem, ale jak sám zdůrazňoval, nechápal své písně jako technické dílo, ale jako své vyjádření. Své texty nepovažoval za mimořádná umělecká díla.\n\nJeho osobnost a stylotvorné chování je těžké zařadit do jakékoli umělecké kategorie. Ačkoli byl jedním z nejuznávanějších umělců Francie druhé poloviny 20. století, svého prvního místa v hitparádě dosáhl až v roce 1979 s písní \"Aux armes et cætera\", která byla parodií na francouzskou hymnu Marseillaisu.\n\nVe svých začátcích podepsal nahrávací smlouvu s firmou Philips. Jeho hudební tvorba byla od počátku ovlivněna jazzem a blues, ve druhé polovině 60. let se objevily dokonce náznaky tehdejší vlny psychedelie. V průběhu dalších let s oblibou čerpá z řady dalších stylových oblastí (latinskoamerická hudba, funk, reggae atd).\n\nV roce 1969 natočil světoznámý duet s Jane Birkinovou - \"Je t'aime moi non plus\" (poté, co její nazpívání dočasně odmítla Brigitte Bardotová). Jane Birkin byla v letech 1968-1980 jeho partnerkou a má s ní dceru Charlotte Gainsbourg (* 1971). Písňové texty psal pro řadu francouzských zpěvaček a hereček, kromě zmíněné Jane Birkinové také pro France Gall, Juliette Gréco, Françoise Hardy, Catherine Deneuve a další. Skladba \"Poupée de cire, poupée de son\", kterou napsal pro France Gall, vyhrála v roce 1965 Velkou cenu Eurovize. V 70. a 80. letech se objevil v řadě filmů, m.j. \"Je t´aime, moi non plus\" (1976), \"Équateur\" (1983) či \"Stan the Flasher\" (1989). V posledních letech vystupoval především v televizi, ale psal i texty pro zpěvačky Vanessu Paradisovou a Viktor Lazlo.\n\nByl jedním z nejplodnějších francouzských hudebníků a literátů druhé poloviny dvacátého století. Jeho individualistická osobnost zasahovala do mnoha hudebních, kinematografických a literárních stylů. Kromě několika filmů a videoklipů, které sám natočil, složil hudbu k více jak čtyřiceti dalším. Vytvořil si image skandalisty a provokatéra, který byl považován za nástupce prokletých básníků.\n\n"}
{"id": "159388", "url": "https://cs.wikipedia.org/wiki?curid=159388", "title": "Lávová lampa", "text": "Lávová lampa\n\nLávová lampa (také magma lampa) je druh svítidla, který se však častěji používá jako dekorace. Lampa se vyrábí v různých tvarech a s různě zbarvenou vodou a voskem. Podstavec může být vyroben z materiálů jako dřevo, plast, hliník…\n\nV podstavci lampy je umístěna žárovka. Na podstavci je skleněná nádoba naplněná vodou (olejem) a směsí průsvitného vosku a tetrachlormetanu. Mezi nádobou a žárovkou je svinutý kovový drátek kvůli lepšímu vedení tepla a pro snadnější překonávání povrchového napětí voskových \"bublin\", aby se u dna zas spojily.\n\nPo zapnutí lampy začne žárovka zahřívat kovovou spirálu a dno nádoby s vodou a voskem. Vosk roztaje a začne stoupat v nádobě vzhůru. Zde se ochladí a opět klesá dolů. Rozdíl teplot mezi dnem a horní částí nádoby je jen několik stupňů. Vosk v lampě vytváří větší či menší bubliny, spojuje se a trhá se.\n\nProvozní teplota různých lávových lamp se liší, ale většinou je kolem 60 °C. Pokud je v lampě příliš silná žárovka, zůstává vosk nahoře, pokud příliš slabá, zůstává dole.\n\nLávovou lampu vynalezl Angličan Edward Craven Walker v šedesátých letech dvacátého století. Pojmenoval ji \"Astrolight\" a představil v Hamburku v roce 1965. Lávová lampa se stala symbolem šedesátých let.\n\n"}
{"id": "159389", "url": "https://cs.wikipedia.org/wiki?curid=159389", "title": "Cromwell (tank)", "text": "Cromwell (tank)\n\nCruiser Tank Mk VIII A 27M Cromwell (Cromwell Cruiser Tank) byl britský křižníkový tank vyráběný od roku 1941 podle požadavku generálního štábu.\n\nCromwell patřil k tomu lepšímu, co průmysl Velké Británie během druhé světové války zkonstruoval a vyrobil. Na frontu druhé světové války však přišel příliš pozdě, navíc ho palebnou silou i pancéřováním převyšovaly moderní německé tanky Tiger i Panther. Tyto tanky používala v bojích na západní frontě též Československá samostatná obrněná brigáda, která s nimi v květnu roku 1945 dorazila do Československa.\n\nKatastrofální porážka ve Francii a hlavně boje v severní Africe dovedly britský generální štáb k hořkému závěru, že armáda nemá obrněný prostředek, kterým by mohla čelit rychle modernizovaným německým tankům a samohybným dělům. Proto na podkladě zkušeností z dosavadních bojů vypsal na přelomu let 1940 a 1941 požadavky na nový tank, který by mohl konkurovat německým tankům. Jeho vývoj se však neuvěřitelně protáhl. Až na podzim roku 1943 byl dokončen vývoj silnějšího motoru a Cromwell dostal i nový kanón ráže 75 mm. Tato konfigurace nesla označení Cruiser Mk VIII Cromwell IV. Zanedlouho se rozjela sériová výroba a do konce války se stal Cromwell a jeho verze nejrozšířenějším britským tankem. Celkem bylo vyrobeno 4016 kusů. Cromwell se stal nejrychlejším britským tankem druhé světové války, když na silnici dokázal jet až 64 km rychlostí. Účinností kanónu a odolností pancíře však byla oproti novým německým tankům i samohybným dělům slabá. Velké nebezpečí představoval u Cromwellů zážehový motor, tank se po zasažení často vznítil. Z hlediska oprav a údržby měl oproti německým tankům výhodu jednoduchosti a spolehlivosti.\n\nCromwelly IV byly poprvé bojově nasazeny v bojích po vylodění spojenců v Normandii. Jako první jimi byla vyzbrojena zejména 7. tanková divize, která proslula v severní Africe jako Pouštní krysy. Ukázalo se, že Cromwelly jsou srovnatelné se staršími německými tanky Panzer IV a menšími samohybnými děly, ale s Panthery a Tigery se měřit nemohly. Britským tankistům se doporučovalo, aby využili vynikající pohyblivosti svých tanků a svízelné situace řešili rychlým únikem. Velitel britských sil generál Montgomery nasadil Cromwelly 2. armády do kombinované výsadkové a pozemní operace Market Garden v Arnhemu. Československá tanková brigáda vyzbrojená Cromwelly IV. a VI. se zapojila do obléhání a dobývání pevnosti Dunkerque, kde se v prudkých bojích bránilo asi 12 000 vojáků Wehrmachtu a Waffen-SS. Na jaře roku 1945 velitel Československé armády generál Ingr žádal spojence o zapojení naší brigády do osvobozování Československa. Nakonec se mu ale podařilo uvolnit jen necelých 150 československých vojáků, kteří s Cromwelly dorazili do osvobozené Plzně až 9. května.\n\n"}
{"id": "159391", "url": "https://cs.wikipedia.org/wiki?curid=159391", "title": "Měsíc nad řekou", "text": "Měsíc nad řekou\n\nMěsíc nad řekou je divadelní hra Fráni Šrámka, vydaná roku 1922. Projev českého impresionismu. \n\nV roce 1953 byla pod stejným názvem zfilmována Václavem Krškou.\n\nHlavní postavy hry jsou Jan Hlubina, majitel papírnictví, jeho žena paní Hlubinová, jejich dcera Slávka, Josef Roškot, bývalý Hlubinův spolužák a jeho syn Vilík. Hlubinovi spolužáci připravují večírek, na kterém by se všichni sešli, a kde by si mohli zavzpomínat na svá studentská léta. Paní Hlubinová se snaží tuto událost před svým manželem zatajit. Obává se totiž, že by se její manžel styděl za to, že je jen obyčejným obchodníkem, když to jeho spolužáci dotáhli mnohem dál. Hlubina byl kdysi premiant třídy a měl vyšší cíle, než se stát pouhým obchodníkem. Žena přikládá velký díl viny také sobě. Do plánu paní Hlubinové je zasvěcena i dcera Slávka.\n\nJednoho dne, když je Slávka sama doma, přijde na návštěvu za tatínkem jeho spolužák Josef Roškot se svým synem Vilíkem. Slávka jim namluví, že otec je duševně chorý, a proto ať mu raději nepřipomínají minulost. Do pokoje vejdou otec s matkou, Hlubina Roškota nepozná a ani Roškot se nepředstaví. Nakonec se ukáže, že Hlubina ví o připravovaném sjezdu abiturientů a vypraví se na něj i s manželkou. Chce jí veřejně poděkovat za život, který mu zařídila. Když je Slávka sama doma, přijde ji navštívit Vilík. Slávka je o sedm let starší, ale věkový rozdíl jim nevadí. Celý večer sedí v pokoji, kde před lety bydleli jejich otcové, poslouchají hučící řeku, dívají se na měsíc, rozmlouvají spolu a čtou si z knihy \"„Měsíc nad řekou“\", kterou napsal Slávčin otec. Tak je najdou Hlubina s manželkou a s Roškotem, kteří se vracejí z večírku. Všichni se zasmějí dřívějšímu setkání Slávky s panem Roškotem a jeho synem a vezmou to jako dobrý žert. Slávka si uvědomí, že už není tak mladá a řekne, že když ji její nápadník požádá o ruku, nebude proti.\n"}
{"id": "159392", "url": "https://cs.wikipedia.org/wiki?curid=159392", "title": "Cromwell", "text": "Cromwell\n\nCromwell je jméno několika osob, míst i věcí:\n\n\n\n"}
{"id": "159393", "url": "https://cs.wikipedia.org/wiki?curid=159393", "title": "Boeing B-29 Superfortress", "text": "Boeing B-29 Superfortress\n\nBoeing B-29 Superfortress je americký čtyřmotorový těžký bombardér poháněný pístovými motory, používaný americkým letectvem během druhé světové války a korejské války. Jméno dostal v odkazu na svého předchůdce - B-17 Flying Fortress a navržen byl pro účely strategického bombardování z velkých výšek, ale také vynikal v nočním bombardování zápalnými pumami z nízkých výšek nebo při shazování námořních min při blokádě Japonska. B-29 také svrhl atomové pumy na Hirošimu a Nagasaki, které přispěly ke konci druhé světové války.\n\nB-29 (Boeing Model 345) byl jeden z největších letounů, které byly nasazeny do bojových operací během druhé světové války. Měl nejmodernější technologii té doby, včetně přetlakové kabiny, třístopého zatahovacího podvozku a systém řízení palby s analogovým počítačem, který jednomu střelci a důstojníkovi řízení palby umožnil přímo ovládat čtyři střelecké věže. Náklady během vývoje a výroby se vyšplhaly na 3 miliardy dolarů (což odpovídá dnešním 43 miliardám dolarů) a značně převýšily náklady na projekt Manhattan ve výši 1,9 miliard dolarů, čímž se program B-29 stal nejdražším za celou válku. \n\nPokročilá konstrukce umožnila B-29 zůstat v provozu v různých rolích po celá padesátá léta. Typ byl vyřazen na začátku šedesátých let po 3 970 vyrobených kusech.\n\nNěkolik z nich bylo použito jako létající televizní vysílače společností Stratovision. Královské letectvo B-29 provozovalo jako Washington do roku 1954.\n\nB-29 byl předchůdcem řady bombardérů, transportních letounů, létajících tankerů, průzkumných letadel a cvičných letounů společnosti Boeing. B-50 Superfortress s jinými motory se stal prvním letounem, který provedl nepřetžitý let kolem světa během 94 hodinového letu v roce 1949. Nákladní letoun Boeing C-97 Stratofreighter poprvé vzlétl v roce 1944 a v roce 1947 ho následovala jeho komerční varianta Boeing 377 Stratocruiser. Tato derivace, kdyz bombarédru vznikl dopravní letoun byla podobná evoluci B-17/Model 307. V roce 1948 Boeing představil létající tanker \"KB-29\", v roce 1950 pak KC-97, derivát modelu 377. Mezi varianty nákladního letounu Stratocruiser s velkým objemem patří Guppy/Mini Guppy/Super Guppy, které zůstávají v provozu u NASA a dalšími operátorů.\n\nV SSSR vznikla pomocí zpětného inženýrství nelicencovaná kopie Tupolev Tu-4.\n\nVíce než dvacet letounů B-29 zůstává jako statické exponáty, ale pouze dva, \"Fifi\" a \"Doc\", jsou stále letuschopné.\n\nNa konci roku 1939 převzaly společnosti Boeing Airplane Company, Consolidated Aircraft, Douglas Aircraft a Lockheed Corporation od generálního štábu amerického letectva základní požadavky na výkony nového bombardéru se schopností dopravit 10000 kg pum do vzdálenosti 4000 km, dosáhnout rychlosti 640 km/h a doletem 8600 km. Za vítěze soutěže byl vybrán Boeing, který pro svůj projekt \"XB-29\" v srpnu a prosinci 1940 obdržel kontrakt na stavbu tří prototypů.\n\nPrvní prototyp poháněný čtveřicí osmnáctiválcových hvězdicových motorů Wright R-3350 Duplex Cyclone o výkonu po 1618 kW vzlétl 21. září 1942, kdy již bylo pro USAAF předběžně objednáno 1600 strojů. Druhý prototyp byl ztracen včetně osádky zalétávacího pilota „Eddie“ Alena při havárii 18. března 1943. Zdlouhavý a nákladný vývoj komplikovaly i nevyzrálé pohonné jednotky, z nichž každá byla vybavena dvěma turbokompresory poháněnými výfukovými plyny.\nVysoké požadavky na výkony se odrazily v technologické náročnosti konstrukce. Aplikováno bylo mnoho technických novinek, do té doby na sériových letounech použitých buď výjimečně či vůbec. V celokovovém draku byly tři přetlakové kabiny spojené tunelem nad pumovnicemi, zdvojený příďový podvozek, Fowlerovy klapky na většině křídla, palubní kamerový systém, či systémem General Electric dálkově ovládané čtyři střelecké věže s páry kulometů M2 Browning ráže 12,7 mm. Maximální náklad pum činil 9072 kg.\n\nPo čtrnáctikusové ověřovací sérii \"YB-29\", z nichž první letoun vzlétl 26. června 1943, bylo objednáno prvních 250 sériových letounů \"B-29\". Sériová výroba byla realizována v závodech Boeing ve Wichitě a Rentonu, závodech Glenn L. Martin Company v Omaze a Bell Aircraft Corporation v Mariettě.\n\nOd ledna 1944 byla v Rentonu zavedena produkce verze \"B-29A\" se zvětšeným rozpětím o 0,3 m, motory R-3350-57 nebo -59 a s rozšířenou výzbrojí v přední horní střelecké věži na 4 kulomety (výrobní bloky 25-90). V říjnu 1944 se objevily fotoprůzkumné stroje se sadou kamer K-18 a K-22 označované \"F-13\".\n\nLetouny \"B-29B\" vyráběné firmou Bell byly odlehčeny a vyzbrojeny pouze dvojicí kulometů v ocasním střelišti Bell bez kanónu M2 ráže 20 mm.\n\nV roce 1944 byly původní pohonné jednotky jednoho B-29A zaměněny za hvězdicové Pratt & Whitney R-4360, čímž vznikl prototyp \"XB-44\". Následující rok byl zařazen do výroby pod označením B-29D, které se ještě před dodáním letounů změnilo na Boeing B-50 Superfortress.\n\nV roce 1945 byly letecké optické kamery fotoprůzkumných F-13 nahrazovány elektronickou výstrojí pro strategický průzkum. Označení bylo změněno na \"FB-29A\", od roku 1948 pak \"RB-29A\".\n\nPrvní B-29 převzaly jednotky v září 1943 a k prvnímu bojovému nasazení došlo 5. června 1944, kdy B-29 58. bombardovacího křídla po startu ze základen v Indii bombardovaly nádraží Makasan v Bangkoku. Ze základen v Číně byly Superfortressy poprvé operačně nasazeny 15. června 1944, kdy 68 strojů bombardovalo ocelárny ve městě Jawata v Japonsku. Od konce roku 1944 byly nasazovány ze základen na Guamu, Saipanu a Tinianu.\n\nV posledním roce války měly B-29 největší podíl na bombardování Japonska. Například v noci z 9. na 10. března 1945 provedlo 279 Superfotressů nálet na Tokio při vlastní ztrátě 14 letounů.\n\nV rámci Operace Starvation upravené B-29 313. bombardovacího křídla svrhly mezi březnem a srpnem 1945 více než 12 000 námořních min do okolí japonských přístavů, které potopily, nebo poškodily přibližně 670 lodí.\nUpravené letouny B-29 „Enola Gay“ a „Bockscar“ 393. perutě USAAF startující z Tinianu byly použity jako nosiče atomových pum, které 6. a 9. srpna 1945 zničily města Hirošima a Nagasaki.\n\nV roce 1950 bylo 88 kusů B-29 a B-29A zařazeno do jednotek RAF jako \"Boeing Washington B.Mk I\", které sloužily do roku 1958.\n\nOproti jiným bombardérům zůstal B-29 ve službě dlouho po válce a řada z nich byla použita i během války v Koreji – poslední byl vyřazen ze služby u USAF až v červnu 1960.\n\nObdoba B-29 se po druhé světové válce vyráběla i v SSSR pod označením Tupolev Tu-4. Byla to upravená kopie původního B-29 s použitím sovětských komponent. Vznikla podle vzoru amerických strojů, které se Sovětům podařilo získat díky nouzovým přistáním celkem tří B-29 na sovětském území. Během války v Tichomoří měl totiž SSSR uzavřenou smlouvu s císařským Japonskem o neutralitě a na základě ní byly stroje internovány.\n\n\nÚdaje platí pro B-29A\n\n\n\n"}
{"id": "159398", "url": "https://cs.wikipedia.org/wiki?curid=159398", "title": "V zámku a v podzámčí", "text": "V zámku a v podzámčí\n\nV zámku a v podzámčí (1856) je romantická povídka Boženy Němcové. V roce 1981 natočil režisér Ludvík Ráža na motivy této povídky stejnojmenný film.\n\nTato romantická povídka obsahuje poměrně realistické popisy prostředí a je v ní velice dobře popsán venkovský život chudých lidí. Proti sobě zde stojí svět zbohatlíků, kteří získali šlechtický titul, a svět podruhů a dělníků. Boháči si cení více života svého psa než člověka, který pro ně pracuje. S dobrými vlastnostmi, jako je ušlechtilost, účinná láska, ochota pomoci, se setkáváme pouze u chudých.\n\nPříběh se odehrává na Nymbursku v polovině 19. století. Bohatý pan Skočdopole si koupil zámek na venkově, kam se i se svojí ženou nastěhoval. V podzámčí zatím umírá na choleru roční Josífek, syn vdovy Karáskové, která potom zemře také. Zbyl po ní však ještě syn Vojta, kterého se ujme rodina krejčího Sýkory. V příběhu je zajímavý kontrast mezi rozmazlovaným zámeckým psíkem Jolim, který si denně dopřává vybrané lahůdky, zatímco chudina mimo zámek umírá hlady. O něco později onemocní i paní Skočdopolová a lékař, který ji léčí, jí zároveň vysvětluje problémy v podzámčí. Ta se po uzdravení výrazně změnila a určila částku, která se měla vydávat na Vojtěchova studia, nechala založit opatrovnu pro malé děti, apod. Poté odjela do Itálie, aby se zcela uzdravila. Z hraběnky se tedy stala dobrá paní a poněkud idealizovaný závěr se tak odlišuje od smutného děje knihy o sociální situaci chudých venkovanů.\n"}
{"id": "159400", "url": "https://cs.wikipedia.org/wiki?curid=159400", "title": "Marguerite Duras", "text": "Marguerite Duras\n\nMarguerite Duras, vlastním jménem Marguerite Germaine Marie Donnadieu (4. dubna 1914, Gia Dinh Francouzská Indočína – 3. března 1996, Paříž), byla francouzská spisovatelka a dramatička. Její dílo se vyznačuje diverzitou zájmů a aktivit. Jako režisérka i scenáristka reformovala divadelní a kinematografické konvence a klišé. Ve svých prvních dílech spisovatelka psala ještě tradiční románovou formou, v další tvorbě se již přiklání k avantgardnímu literárnímu směru známému jako Nový román.\n\nUmělecké jméno Duras si spisovatelka vybrala podle názvu místa, kde stál dům rodiny jejího otce a kde sama nějakou dobu žila. Po svých klasických románových začátcích tvořila další díla stylem nazvaným nehybné psaní (une écriture immobile).\n\nAutorka patří k tvůrcům, u nichž dílo vyplývá z peripetií jejich života. Narodila se ve Francouzské Indočíně (dnešním Vietnamu) jako nejmladší ze tří dětí do učitelské rodiny. Její otec byl středoškolským profesorem matematiky a matka učitelkou na základní škole. V rodině byli již dva sourozenci, bratři Pierre (nar. 1910) a Paul (nar. 1911). Když jí bylo 7 let, otec zemřel na následky tropické choroby a matka, učitelka, byla nucena se s dětmi často stěhovat za prací na různá místa ve Francouzské Indočíně. V té době přibyl do rodiny ještě opuštěný chlapec ze Siamu, kterého se její matka ujala a vychovala ho.\n\nProstředí, se kterým se tak dospívající Marguerite seznamovala, se pak stalo silnou inspirací pro její příští tvorbu. Také oba její bratři se později stali předobrazem jejích mužských postav, starší z nich těch zlých a mladší pak slabých, upínajících se k silnější ženě a neschopných vzdorovat osudu. Postava domorodého chlapce jménem Thanh, žijícího s nimi pod jednou střechou, se stala součástí jejích románů, ve kterých se vracela do tohoto období.\n\nStřední školu navštěvovala autorka v místě svého rodiště, nynějším Saigonu, a středoškolská studia dokončila ve Francii v Auteil. Po skončení střední školy se zapsala ke studiu práv a politologie na vysoké škole v Paříži. Po ukončení studia a obdržení diplomu z politické ekonomie byla od léta roku 1938 do jara 1940 zaměstnána jako sekretářka na ministerstvu kolonií. Krátce byla též zaměstnána v jednom pařížském nakladatelství. V roce 1936 se seznámila s Robertem Antelmem, za kterého se v roce 1939 vdala.\n\nZa druhé světové války se ona i její muž zapojili do sítě protifašistického odboje, kterou řídil François Mitterrand (alias Morland), pozdější francouzský prezident. V roce 1944 byla jejich skupina prozrazena, její muž byl zatčen gestapem a vězněn v koncentračních táborech. Jí se podařilo uniknout a čekání na jeho návrat pak popsala v deníku Bolest (La Douleur) 1985. Po válce, na podzim roku 1945, se stala členkou komunistické strany, ze které ale v polovině 50. let vystoupila. Kromě protiválečných témat a problému kolaborantství se v některých svých dílech zabývala i otázkami politické a rasové nesnášenlivosti (La Douleur, Abahn Sabana David). Angažovala se při manifestacích studentů a umělců na jaře 1968 v Paříži i v hnutích proti válce v Alžírsku a ve Vietnamu.\n\nV roce 1947 se s manželem rozvedli a na dalších téměř deset let se stal jejím životním druhem přítel jejího bývalého muže Dionys Mascolo. Všichni tři se však i nadále stýkali a zůstali přáteli. Dionys Mascolo se stal i otcem autorčina jediného syna Jeana Mascola (* 1947). Autorčiny vztahy k mužům jsou do značné míry totožné s milostnými pouty z jejích próz, her a scénářů. Jde vesměs o vztahy napjaté, vibrující, v nichž žena zůstává spíš nejistou milenkou než vždy dosažitelnou manželkou.\n\nPrvní prózou, která výrazně upoutala pozornost čtenářů i kritiky, se stala Hráz proti Pacifiku (Un barrage contre le Pacifique) 1950, autobiografická vzpomínka na dětství bez otce, kdy bezvýchodnost rodinné situace a z toho plynoucí vyvrženectví a mlčenlivé vzájemné míjení se stávají základními tématy její pozdější tvorby. Koncem 50. a v průběhu 60. let vznikly vrcholné durasovské romány, především Moderato cantabile 1958, příběh stravujícího a bezvýchodného milostného vzplanutí, vytrženého z jakéhokoli kontextu. Následovaly romány Vytržení Lol V. Steinové (Le Ravissement de Lol V. Stein) 1964 a Vicekonzul (Le Vice-consul) 1965, jejichž hlavní ženské postavy, opuštěná milenka v prvním románu a nudící se manželka, podvádějící svého muže v druhém, jsou jakýmisi protipóly, vystaveny stejnému utrpení.\n\nV 60. letech začíná stále více vystupovat do popředí autorčino dramatické cítění a upravuje pro divadlo vlastní i cizí předlohy a píše i původní divadelní hry. Vizuálnost a netradiční styl jejích próz dovedly autorku logicky i k filmovému vyjádření. Podle proslulého scénáře k filmu Hirošima, má láska (Hiroshima mon amour) 1959 natočil režisér Alain Resnais v r. 1960 stejnojmenný film .\n\nV 70. letech se stal film její hlavní doménou, sama natočila zhruba dvacet černobílých i barevných, středně i dlouhometrážních snímků, které ji zařadily mezi deset nejpozoruhodnějších režisérů francouzské kinematografie vůbec. Nejslavnějším autorčiným snímkem, filmem téměř kultovním, je India Song 1973, kde jí jako předloha posloužily její romány \"Vicekonzul\" a \"Vytržení Lol V. Steinové\".\n\nV 80. letech se autorka vrací k literární tvorbě a vydává svůj klíčový román Milenec (L'Amant) 1984, autofikci o první milostné zkušenosti z doby svého dospívání v exotické Indočíně třicátých let. Film podle této předlohy, pod stejným názvem \"L'Amant\", natočil režisér Jean-Jacques Annaud v roce 1992. V roce 1980 vstoupil do jejího života Yann Andréa (vlastním jménem Yann Lemée), muž o mnoho let mladší než ona, se kterým prožila posledních 16 let svého života. Jeho postavu lze vytušit v řadě autorčiných próz, které napsala po roce 1980. Spisovatelka též autorizovala knihu s názvem \"M. D.\" 1983, kterou napsal Yann Andréa a v níž v první osobě jednotného čísla popisuje protialkoholní léčení, které ona sama podstoupila na podzim roku 1982. I přes jeho patrně odlišnou sexuální orientaci se mezi nimi vytvořilo silné citové pouto, stal se jejím nejbližším přítelem a oporou v těžkých situacích až do konce jejího života. Po její smrti se stal vykonavatelem jejího literárního odkazu.\n\nV roce 1999 vznikl mezi ním a synem spisovatelky spor o vydání knihy autorčiných receptů s fotografiemi a texty, kterou Yann Andréa nedoporučil k vydání. Kniha, kterou sestavila Michèle Kastner a Jean Mascolo, syn spisovatelky, přesto vyšla v nakladatelství Benoit Jacob pod názvem \"Margueritina kuchyně\" (La Cuisine de Marguerite) 1999 a po soudním procesu ve stejném roce byla označena jako zakázaná kniha (le livre interdit).\n\nSpisovatelka stála vždy na straně emancipace žen, její dílo však nemá nic společného s feminismem, zvláště pak se stylem feministického románu známého z americké literatury. Její hrdinky za nic nebojují, přijímají svůj úděl a potlačují svoji bolest, často až do krajnosti. Přitom však nikdy neztrácejí svoji ženskost, důstojnost a touhu moci svobodně vyjádřit své city.\n\n\nPodle jejích děl bylo natočeno více než 60 filmů. Patrně nejznámější je film \"Milenec\" (L'amant) režiséra Jean-Jacques Annauda z roku 1992, který byl nominován na Oscara.\n\n\n\n\nZa literární, filmovou a divadelní tvorbu byly autorce uděleny významné ceny\n\n\n"}
{"id": "159401", "url": "https://cs.wikipedia.org/wiki?curid=159401", "title": "Letiště Cheb", "text": "Letiště Cheb\n\nLetiště Cheb (ICAO: LKCB) je letiště v Česku. Původní chebské letiště vzniklo v letech 1916-1917 a bylo v roce 1918 jediným funkčním letištěm na území ČSR (ke konci roku přibyla ještě letiště ve Kbelích a v Olomouci). Právě na tomto letišti získala svá první letadla rodící se Československá armáda. Za první republiky na letišti sídlila významná letecká škola. Toto letiště bylo pouze travnaté a bylo zničeno na konci války. Druhé chebské letiště vzniklo za druhé světové války v roce 1940 jako tovární letiště firmy Flugzeugwerke Eger GmbH (FWE) zhruba 1,5 km jižně od toho původního. Toto letiště bylo již betonové. Travnatá a betonová dráha po opravě slouží dodnes.\n\nZa 1.sv. války bylo na původním letišti sídlo Flek 16 (což byla cvičná a doplňovací jednotka, která v Chebu zahájila činnost 1. července 1917), v době ČSR sídlo VLÚ (učiliště), stíhacích i průzkumných jednotek a ČLH.  Za 2. sv. války sídlo školních, stíhacích a transportních jednotek Luftwaffe, sídlo letectva ROA (Vlasovci). Na konci války byla obě letiště bombardována americkou armádou. První chebské letiště po válce zaniklo.\n\nDruhé firemní letiště používala továrna FWE která se zabývala výrobou a opravami letadel pro Luftwaffe. Vyráběla a opravovala se zde letadla He 111, He 177, He 219 a proudový Me 262. Po americkém bombardování továrny v roce 1945 chebské letiště upadlo do zapomnění. Po válce bylo připravováno letiště Cheb jako diverzní letiště pro Letiště Praha - Ruzyně tato činnost však byla přerušena a letiště bylo zabráno armádou (stálá hotovost se stroji Jak-23).  V 70. letech stanice Agrozetu, civilní provoz znovu začal od roku 1997.   \n\nNyní má letiště status veřejné vnitrostátní letiště a je používáno pro malá sportovní letadla a aerotaxi. Provozováno je Aeroklubem Karlovy Vary, o.s. a spravováno Ultralightclubem Cheb.\n\nTravnatá RWY 05/23 je dlouhá 1000 m a široká 25 m, betonová dráha 06/24 je dlouhá 1000 m a široká 18 m. Provozní použitelnost letiště je: VFR DEN\n\nPůvodní betonová dráha je dlouhá 1 400 m a široká 53 m, 150 m od prahu RWY 05 odbočuje vlevo pod úhlem 45° TWY dlouhá 900 m a stojánka.\n\nNa letišti se dále nachází letecký radiomaják VOR/DME s volacím znakem OKG.\n\nÚřad pro civilní letectví uvedl 19. srpna 2010 do provozu jedno z nejstarších letišť v Česku, letiště Cheb.\n\nV současné době letiště slouží pro malá sportovní letadla. Letiště v Chebu oslavilo v roce 2017 100 let existence.\n\n\n\n"}
{"id": "159404", "url": "https://cs.wikipedia.org/wiki?curid=159404", "title": "Darren O'Shaughnessey", "text": "Darren O'Shaughnessey\n\nDarren O'Shaughnessey, též známý pod pseudonymy Darren Shan a D.B.Shan (* 2. července 1972) je irský spisovatel fantasy a hororu. Podle svého pseudonymu pojmenoval i hlavního hrdinu jedné ze svých sérií - Darren Shan.\n\nNarodil se 2. července 1972 v Londýně. Ve svých šesti letech, se přestěhoval spolu se svými rodiči a mladším bratrem do irského do města Limerick, kde žije dodnes. Po vystudování základní a střední školy odjel zpět do Londýna studovat sociologii a angličtinu na Roehampton University.\n\nZpočátku pracoval pro televizní společnost v Limericku, ale jen pár let poté se rozhodl stát spisovatelem. Svůj první psací stroj si koupil, když mu bylo čtrnáct let. Psal na něm krátké povídky, komiksy a knihy, které však nikdy nedokončil. V patnácti letech přišel jeho první úspěch, kdy vyhrál v soutěži o televizní scénář pro irskou RTE s černou komedií nazývanou \"A Day in Morgue\" (Den v márnici).\n\nVšechny své počáteční knihy psal pro dospělé. Myslel si, že psaní pro děti je sice hezký nápad do budoucnosti, ale knížky pro dospělé byly jeho hlavním cílem. První průlom byl v knížce \"Ayuamarca\", která byla vydána v únoru 1999, ale moc dobře se neprodávala. V roce 2000 následovalo Ayuamarcu pokračování Hells Horizon, prodeje byly ovšem ještě nižší než u první knihy. V pozdějších letech byly tyto dvě knihy opět vydány (tentokrát ale pod pseudonymem D. B. Shan) a doplněny o třetí díl.\n\nPrvním skutečně velkým úspěchem byla ale až kniha \"Cirque Du Freak\", která vyšla v roce 2000 a dostala autora mezi lépe prodávané spisovatele a zajistila mu úspěch. Touto knihou začal Darren Shan svoji sérii Příběhy Darrena Shana ,kterou po pěti letech dokončil dvanáctou knihou. Po těchto knihách následovalo několik dalších sérií i samostatných knih.\n\nRoku 2006 byly jeho knížky na prodej ve 20 zemích a více než 30 jazycích. Stal se dětským bestselleristou v USA, Velké Británii, Irsku, Holandsku, Norsku a mnoha dalších zemích.\n\nDvanáctidílná sága, která v Čr vyšla pod záštitou nakladatelství Albatros. Ústřední postavou je chlapec Darren Shan:\n\n\nDesetidílná sága s démonskou tematikou. V prosinci roku 2010 vydalo nakladatelství Albatros první díl, v květnu roku 2011 následoval díl druhý a v listopadu téhož roku díl třetí.V roce 2012 byly vydány i díly čtvrtý, pátý a šestý:\n\n\nTrilogie pro dospělé. První díl byl v únoru roku 1999 publikován pod autorovým občanským jménem Darren O´Shaughnessy ve Velké Británii, později také v Rusku. Tehdy se nazýval \"Ayuamarca\". Rok na to následovalo pokračovvání \"Hell´s Horizon\". Třetí díl vyšel ale až roku 2010 poté, co u jiného nakladatelství autor vydal upravenou verzi prvního dílu přejmenovanou na \"Procession of the Dead\" (2008) a opětovném vydání \"Hell´s Horizonu\" (2009). První díl vydalo nakladatelství Albatros v květnu 2011 pod názvem \"Procesí mrtvých\", druhý díl v listopadu 2011 jako \"Horizont pekla\", poslední, třetí díl \"Město hadů\" vyšel v září 2012.\n\nTato tetralogie vychází od roku 2010. Do českého jazyka byly přeloženy již všechny 4 díly.\n\n\nV říjnu 2011 bylo ohlášeno vydání nové knižní série pro mladší čtenáře s tematikou zombie. V sérii by mělo vyjít 12 knih a jedna doplňující kniha, jejíž příběh bude navazovat na Zom-B Gladiator. V anglickém originále vyšel první díl v září roku 2012. Autor plánuje knihy vydávat v krátkém tříměsíčním sledu. 7. března 2012 se konalo autorské čtení první kapitoly na univerzitě v Dubaji. Knihy jsou doplněny ilustracemi Warrens Pleece. Hlavní postavou série je B Smith.\n\n\n\nDále napsal mnoho krátkých příběhů. Ke každé jeho knize je možné na oficiálních internetových stránkách nalézt tzv. Autorovy poznámky, kde Darren Shan objasňuje bližší okolnosti vzniku knihy a podává další doplňující informace. Tyto poznámky jsou v anglickém jazyce.\n\n"}
{"id": "159405", "url": "https://cs.wikipedia.org/wiki?curid=159405", "title": "Utrakvismus", "text": "Utrakvismus\n\nUtrakvismus, jehož stoupenci se označovali jako utrakvisté (utraquisté) či kališníci, je křesťanská konfese, která vzešla z české reformace (resp. husitství) a trvala až do rekatolizace po bitvě na Bílé hoře. V 15. století byl dominantní vírou v Čechách a silné zastoupení měl i na Moravě. Utrakvisté se ovšem vždy považovali za plnohodnotnou součást nerozdělené katolické církve.\n\nOznačení utrakvismus pochází z latinského \"sub utraque specie\", čili pod obojí způsobou, což odkazuje na hlavní sebeidentifikace utrakvistů. Pojem husitství vznikl jako pejorativní označení zvnějšku a utrakvisté ho nikdy za svůj nepřijali. Pro období 16. století zavedl Ferdinand Hrejsa označení novoutrakvismus pro směry ovlivněné německým luterstvím, a staroutrakvismus pro ty, kteří zůstali věrní utrakvismu 15. století. Někteří současní historici tyto pojmy odmítají a novoutrakvismus nazývají českým luterstvím.\n\nJiž od 2. poloviny 14. století žádá reformní hnutí časté přijímání pro laiky a arcibiskup Jan z Jenštejna povolil každodenní přijímání. Hlavní odlišností utrakvismu se stalo znovuzavedení podávání pod obojí laikům zavedené zásluhou Jakoubka ze Stříbra, Jeronýma Pražského a Mikuláše z Drážďan na podzim 1414. Roku 1417 bylo uplatněno podávání eucharistie dětem (přijímání všech pokřtěných, \"communio parvulorum\"), zřejmě s ohledem na stejnou praxi v pravoslaví. Naproti tomu čeština se do liturgie prosazovala pomalu, nestala se nikdy hlavním požadavkem, latina byla nadále ve velké vážnosti a mešní kánon zůstal latinský.\n\nPřijímání pod obojí způsobou bylo chápáno jako závazné z hlediska osobní spásy poukazem například na 6. kapitolu Janova evangelia. \"Kdo jí mé tělo a pije mou krev, má život věčný a já ho vzkřísím v poslední den.\" (Jan 6.54)\n\nSpecifickými svátky byl svátek Božího Těla, kdy byla konána procesí upozorňující na utrakvistickou úctu k Tělu a Krvi Páně, a 6. červenec, kdy si připomínali mučednickou smrt Jana Husa i Jeronýma Pražského, kteří byli oslavováni jako svatí. Jinak úcta ke svatým neměla větší roli, avšak tradiční svátky se slavily v nezměněné podobě.\n\nUtrakvisté nepřijali teologické názory wiklifismu, ani ty, které zastával Jan Hus, (kromě učení o církvi) svou teologii založili hlavně na patristice. Naprosto podstatným bodem byla víra ve skutečnou přítomnost Krista v eucharistii.\n\nPro formulaci věroučných stanovisek i řešení praktických otázek byly v průběhu husitských válek rozhodujícími autoritami zemský sněm a pražská univerzita, také se často scházely synody. V té době se také ustanovila dolní konzistoř jako orgán vykonávající autoritu pražského arcibiskupství v sedisvakanci, která byla hlavou církevní organizace až do konce. Utrakvisté na Moravě měli podle basilejských kompaktát podléhat biskupům v Olomouci. V utrakvistickém období byl na utrakvistickém území zachován systém arciděkanství a děkanství včetně vizitací. Poté, co Jiří z Poděbrad dobyl Tábor, byla táborská církev podřízena konzistoři.\n\nUtrakvismus trval na svěcení kněží v apoštolské posloupnosti, k čemuž nejprve sloužil arcibiskup Konrád z Vechty. Jan Rokycana byl za arcibiskupa zvolen zemským sněmem ale nikdy nebyl vysvěcen. Po basilejském koncilu přišel do Čech jako světící biskup Filibert z Coutances v Normandii, z francouzského rodu De Mondieu. Později získali utrakvisté ještě Augustina Lucianiho (Sankturienského) a Filipa de Nova Villa. Světící biskupové neměli v církvi žádnou moc. Augustin i Filip se po neshodě s konzistoří usadili v Kutné Hoře, která měla vlastní konzistoř, jíž podléhalo asi 20 farností v kutnohorském okolí.\n\nV době nepřítomnosti biskupů museli kandidáti kněžství putovat do Itálie za biskupy, kteří byli ochotni tyto světit. V několika případech je také doloženo svěcení od arménských biskupů ve Lvově. Náklady na tuto cestu většinou neslo město, ve kterém se dotyčný zavázal na několik let ke službě kaplana. V souladu se čtvrtým z pražských artikulů nemohli kněží disponovat majetkem farnosti (na místo toho bylo ustanoveno záduší), zpravidla byli chudší než jejich okolí. Zejména v 16. století byl problémem nedostatek kněží.\n\nV průběhu 16. století došlo k rozmachu luterství, rovněž Jednota bratrská posilovala své pozice. Většina šlechty přestoupila k některé z těchto konfesí a prosadila je i na svých panstvích. Utrakvismus zůstal zastoupen hlavně ve městech, která po roce 1547 ztratila velkou část své moci. V důsledku katolické reformy se zvýšil i tlak katolické strany a utrakvismus se ocitl mezi dvěma mlýnskými kameny. Ferdinand I. Habsburský se však snažil podporovat utrakvismus jako protiváhu ostatních směrů reformace. Po dlouhém úsilí přiměl tridentský koncil k uznání přijímání pod obojí. Koncil však současně zakázal podávání eucharistie dětem a ctění Jana Husa jako svatého. Ferdinand I. zamýšlel, že by obnovené pražské arcibiskupství sloužilo oběma konfesím, avšak Antonín Brus z Mohelnice odmítal světit utrakvistické kněze.\n\nRovněž ze strany protestantismu byl vyvíjen tlak na to, aby utrakvisté opustili to, co je spojovalo s katolickou církví. V době české konfese utrakvisté ještě odolávali, avšak po Rudolfově majestátu se dolní konzistoř a jí podléhající utrakvistické farnosti dostaly do vlivu protestantských stavů. Mnozí přesvědčení utrakvističtí kněží v této době raději přestoupili do katolické církve, kde mohli nadále podávat pod obojí.\n\nDefinitivní potlačení utrakvismu můžeme položit do období pobělohorské rekatolizace. Na rozdíl od členů i duchovních jiných nekatolických církví byl však vstup bývalých utrakvistů do katolické církve spíše formální záležitostí, což jen dokládá fakt, že utrakvismus byl teologicky i formálně blíže katolicismu (předtridentskému) než protestantismu, jak jej formulovala i reformace.\n\nBarokní dějepisectví pojímalo utrakvistické období jako integrální součást českých dějin. Jeho odsudky se soustředily na radikální projevy husitství a lutherské reformace 16. století. V dějinách utrakvismu hledal inspiraci osvícenský reformní katolicismus (např. Josef Dobrovský).\n\nNaopak v průběhu 2. poloviny 19. a a první poloviny 20. století převážily odsudky pokompaktátního utrakvismu. Nejvlivnějšími reprezentanty tohoto přístupu byli František Palacký a Tomáš Garrigue Masaryk. Podle jejich názoru představoval utrakvismus nedokončenou reformaci a tedy zbytečný kompromis. Vrcholem české reformace pro ně byla Jednota bratrská.\n\nNové docenění utrakvismu mezi historiky a teology se datuje od 80. let dvacátého století, v souvislosti s tehdejší diskusí o toleranci v návaznosti na kulaté výročí Kutnohorského náboženského míru z roku 1485. Tehdy vyjádřili své názory např. Josef Macek, Robert Kalivoda, Amedeo Molnár, Josef Válka, Noemi Rejchrtová a další.\n\nK odkazu utrakvismu se hlásí například Starokatolická církev, která v Čechách na utrakvistickou tradici vědomě navázala již na konci 19. století, či Církev československá husitská.\n\n"}
{"id": "159406", "url": "https://cs.wikipedia.org/wiki?curid=159406", "title": "Our Happy Hardcore", "text": "Our Happy Hardcore\n\nOur Happy Hardcore je druhé studiové album německé hudební skupiny Scooter. Bylo vydáno roku 1996 a je na něm 10 písniček. Album také obsahuje fotografie, videoklip ke skladbě „Let Me Be Your Valentine“ a počítačovou hru KART. 18. dubna 2000 vydalo vydavatelství JVC prodlouženou verzi. Tato verze obsahuje pět dalších skladeb.\n\n\nprodloužená verze\n\nV roce 2013 vyšla rozšířená dvojdisková verze \"Our Happy Hardcore (20 Years Of Hardcore Expanded Edition)\".\n\n"}
{"id": "159410", "url": "https://cs.wikipedia.org/wiki?curid=159410", "title": "Interbrigády", "text": "Interbrigády\n\nMezinárodní brigády neboli interbrigády (španělsky: \"Brigadas Internacionales\") byly vojenské jednotky tvořené výhradně ze zahraničních dobrovolníků, které bojovaly v letech 1936 – 1939 ve španělské občanské válce na straně Druhé španělské republiky (republikánů) proti jednotkám generála Franka (tzn. falangistům).\n\nMezinárodní byla 11., 12., 13., 14., 15. a 129. brigáda. Zahraniční dobrovolníci byli i v 16., 50. a 86. brigádě. Celkem se během války vystřídalo v interbrigádách 32 000 - 35 000 dobrovolníků a dalších 10 000 dobrovolníků se zúčastnilo války jako nevojenský personál. Několik tisíc cizinců (3 000 - 5 000) bylo přímo členy CNT či POUM. Na pomoc republikánům byli na Stalinův rozkaz posláni poradci ze SSSR (2 000 - 3 000 mužů). Na druhé straně Frankovi falangisté mohli počítat s podporou jednotek nacistického Německa a fašistické Itálie.\n\nS myšlenkou používat zahraniční komunistické strany k náboru dobrovolníků do španělské občanské války přišel jako první v roce 1936 Wilhelm Münzenberg, německý komunista, který byl vedoucím propagandy Kominterny pro západní Evropu. V září 1936 se komunistické strany Francie a Itálie rozhodly jednat. Italský komunista Luigi Longo dojednal nezbytná opatření se španělskou vládou za pomoci sovětského Ministerstva obrany (sověti měli rozsáhlé zkušenosti s organizací zahraničních jednotek z dob ruské občanské války). Španělský premiér Largo Caballero byl zpočátku proti formování zahraničních jednotek ve Španělsku, ale počáteční válečné neúspěchy ho donutily situaci přehodnotit. Oficiálně schválil vytvoření interbrigád 22. října 1936.\n\nJako významná propagace interbrigád posloužil otevřený dopis Josifa Stalina španělskému komunistickému vůdci José Díazovi, který byl publikován v periodiku \"Mundo Obrero\" 17. října 1936. Dopis konstatoval, že vítězství republikánů ve válce není pouze záležitostí Španělů, ale věcí „celého pokrokového lidstva“. Následně začaly ve většině států vznikat organizace podporující Druhou španělskou republiku, které byly více či méně kontrolovány Kominternou.\n\nHlavní náborové centrum interbrigadistů vzniklo tajně v Paříži pod vedením plukovníka Świerczewského, polského komunisty a veterána z ruské občanské války. Pro dobrovolníky z východní Evropy zprostředkovával pomoc, peníze a cestovní pasy Josip Broz Tito, pozdější hlavní postava protinacistického odboje a jugoslávský prezident. Po náboru byli interbrigadisté posíláni buď lodí nebo po železnici do Španělska. Hlavní základnou a shromaždištěm se stalo Albacete nacházející se 278 km jihovýchodně od Madridu. Do velení celé operace byli zvoleni významní členové Kominterny. Francouzský komunista André Marty zastával pozici hlavního velitele, Luigi Longo (\"Gallo\") se stal generálním inspektorem a italský komunista Giuseppe Di Vittorio (\"Nicoletti\") byl politickým komisařem. Francouzská komunistická strana poskytovala interbrigadistům uniformy a Sovětský svaz dodával vojenský materiál.\n\nMotivace interbrigadistů byla velice různorodá. Někteří přišli bojovat do Španělska za demokracii, další viděli v boji první krok v cestě k rozpoutání revoluce v jejich domovině. Do interbrigád se hlásili nezaměstnaní dělníci (převážně z Francie) či dobrodruhové. Nemalou část tvořili komunisté, kteří museli díky své činnosti emigrovat do SSSR. Tak se dostali do Španělska lidé jako veterán ruské občanské války Manfred Stern (zvaný \"Kléber\"), pozdější velitel východoněmecké Stasi Wilhelm Zaisser (\"Gomez\") či maďarský revolucionáři Máté Zalka (\"Lukács\") a János Gálicz (\"Gal\").\nMadrid, hlavní město Španělska, byl od začátku války v rukou republikánů. Falangisté s cílem dobýt hlavní město, a tak rychle ukončit válku ve svůj prospěch, zaútočili 8. listopadu 1936. Narazili ale na houževnatý odpor republikánských vojsk spojených s interbrigadisty. Po více než dvouměsíčním obléhání se nakonec museli v půlce ledna 1937 stáhnout. Republikánům se podařilo odrazit nejvýraznější falangistický pokus o dobytí Madridu a udržet jej až do úplného konce války v roce 1939.\n\nZásluhy interbrigadistů při obraně Madridu jsou všeobecně uznávané. Propaganda Kominterny ale úlohu a důležitost interbrigadistů účelně zveličovala a ubránění Madridu bylo nakonec prezentováno jako čistě vítězství interbrigadistů. Ve skutečnosti bránilo Madrid na 40 000 republikánských vojáků a počet interbrigadistů nepřesáhl 3 000 mužů. Hlavní přínos interbrigadistů byl v zlepšování morálky republikánského vojska díky jejich nadšenému a odhodlanému nasazení v boji. Zcela neocenitelnými se staly bojové zkušenosti některých dobrovolníků z První světové války (Španělsko zůstalo po dobu celé války neutrální).\n\nDne 8. února 1937 padla do rukou falangistům Málaga. Po tomto významném vítězství se falangisté se rozhodli přerušit spojení spojení mezi hlavními centry republikánů Madridem a Valencií. Proběhly velice tuhé boje, které přinesly těžké ztráty na obou stranách. Příkladem jsou boje na tzv. \"Sebevražedném kopci\" (anglicky: \"Suicide Hill\"), kde Britský batalion tvořený převážně britskými a irskými dobrovolníky ztratil 375 mužů z celkového počtu 600. Republikáni nakonec společně s interbrigadisty zastavili falangistický postup a cesta z Madridu do Valencie zůstala v rukou republikánů. Operace skončila 27. února 1937.\n\nVe světě mezitím 21. února 1937 nabyl účinnosti zákaz Společnosti národů se vměšovat a poskytovat Španělsku dobrovolníky. Od tohoto okamžiku Společnost národů vyvíjela velmi silný tlak na odchod interbrigadistů ze Španělska.\n\nPo neúspěchu u Jaramy se rozhodli falangisté opět zaútočit na Madrid. Předem stanoveným cílem se stalo městečko Guadalajara vzdálené 50 km od Madridu. Na operaci byly vyčleněny veškeré italské expediční jednotky o síle 35 000 mužů. Italský vůdce Mussolini chtěl, aby vítězství připadlo pouze Itálii. Dne 9. března 1937 prolomily italské jednotky republikánské linie a falangisté začali rychle postupovat k Madridu. Republikáni rychle sestavili ty nejlepší jednotky včetně 11. a 12. mezinárodní brigády a do protiútoku byli posláni italští interbrigadisté z Garibaldiho batalionu. Aniž by o tom obě strany věděly, obě mluvily stejným jazykem. Nakonec toho využili jak republikáni, tak falangisté a získali od protivníka cenné informace bez jakéhokoliv prozrazení. Němečtí interbrigadisté z Thälmannova batalionu se při operaci vyznamenali a za cenu velkých ztrát udrželi cestu mezi Trijueque a Torijou.\n\nV červnu 1938 se Stalin rozhodl přestat podporovat republikánský režim, kterému za španělské zlaté rezervy dodával vojenský materiál. V říjnu 1938 nařídila Společnost národů úplné stažení interbrigadistů ze Španělska. Španělský premiér Juan Negrín nakonec jejich zrušení v září 1938 odsouhlasil s nadějí, že Společnost národů dohlédne i na stažení Italů a Němců bojujícím na straně falangistů a zruší zbrojní embargo. Interbrigadisté byli nuceni překročit Pyreneje do Francie, kde byli následně internováni v táborech Argeles a Gurs.\n\nNábor československých dobrovolníků (později se jim začalo říkat \"Španěláci\") do španělské občanské války byl organizován za pomoci KSČ a některých sociálních demokratů. V říjnu 1936 vznikl \"Výbor pro pomoc demokratickému Španělsku\", jehož předsedou byl v letech 1936 – 1937 sociální demokrat Emanuel Viktor Voska. Za členy \"Výboru\" se přihlásilo přes 40 československých organizací a institucí (Rudé odbory, Solidarita, Volná myšlenka, Dělnická akademie, Svaz československých učitelů). V listopadu 1937 byl \"Výbor\", který měl do té doby charakter volného sdružení, reorganizován a legalizován jako \"Společnost přátel demokratického Španělska\" (předseda doc. PhDr. Josef Fischer, místopředsedové Marie Pujmanová a Jaroslav Kratochvíl).\n\n\"Výbor pro pomoc demokratickému Španělsku\" zajišťoval dobrovolníkům pasy, finančně je zajistil a zprostředkoval cestu do náborového centra v Paříži. Heslem celé operace se stalo známé \"U bran Madridu se bojuje také za Prahu!\" Složením nebyli dobrovolníci pouze členové komunistické strany. Ti tvořili z počátku pouze 20 % z celkového počtu dobrovolníků. Postupem času jejich počet rostl, ale nikdy nepřesáhl 50 %.\n\nZ počátku byli Čechoslováci přiřazováni do národnostně různorodých jednotek. Časem ale vznikly ve Španělsku převážně československé jednotky jako například \"Pěší četa Klementa Gottwalda\" či \"prapor T. G. Masaryk\", který sdružoval pouze slovanské dobrovolníky. Celkový počet československých interbrigadistů se různí. Odhaduje se počet okolo 2 000 (800 byli českoslovenští krajané z USA, Kanady, Francie a jiných zemí), počet padlých a nezvěstných je ještě těžší odhadnout. Obecně se mluví o několika stovkách mrtvých. Mezi nejznámější československé interbrigadisty patřili například lékaři Karel Holubec a František Kriegel, Artur London, komunistický činitel odsouzený v inscenovaném procesu s Rudolfem Slánským, Vendelín Opatrný, československý velitel, který padl při bojích o Dukelský průsmyk, Josef Pavel, ministr vnitra ČSSR v roce 1968, Leopold Pokorný, jehož oběť při záchraně jednotky amerických dobrovolníků získala obdiv jak mezi interbrigadisty, tak doma v ČSR, Jaroslav Kovanda, československý letec RAF, Otakar Hromádko, autor knihy \"Jak se kalila voda\", a mnoho dalších. Po rozpuštění brigád se českoslovenští dobrovolníci většinou stáhli do Francie. Po zrušení internačních táborů ve francouzském Gurs vstoupili do vznikající československé vojenské zahraniční jednotky ve Francii (z necelých 550 dobrovolníků v internačních táborech se do vznikající jednotky přihlásilo přes 440 interbrigadistů). Odtud vedla jejich cesta po pádu Francie do Anglie nebo se aktivně účastnili francouzského odboje.\n\nPo druhé světové válce v letech 1945 - 1948 využívala KSČ navrátivších se interbrigadistů díky jejich jazykovým schopnostem a bojovým zkušenostem na ministerstvech zahraničí či obrany. Vše se ale obrátilo po únoru 1948, kdy KSČ začala na povel SSSR hledat vnitřního nepřítele. Interbrigadisté byli označeni za francouzské či americké špióny a byli plošně perzekvováni. Přišli o zaměstnání, členství ve straně a mnoho z nich strávilo mnoho let ve vězení. Jejich rehabilitace přišla až s 60. léty a postupným uvolňováním komunistického režimu. Mnoho z nich se pak podílelo na aktivitách reformního hnutí v KSČ, které později vedlo k Pražskému jaru.\n\nPosledním výrazným hromadným počinem československých interbrigadistů bylo jejich vyslání na Kubu po tzv. Kubánské revoluci, kde díky znalosti jazyka a hispánského prostředí byli cennými poradci pro vznikající vládu vedenou Fidelem Castrem.\n\nOsudy interbrigadistů byly po občanské válce velice rozličné. Interbrigadisté z Německa, Itálie a Maďarska se nemohli vůbec vrátit domů, protože by byli místním fašistickým režimem krutě perzekvováni. V mnoha demokratických zemích na ně bylo nahlíženo jako na politicky nespolehlivé osoby a byli vystaveni mnoha sankcím. Například belgickým, nizozemským a polským dobrovolníkům bylo odebráno občanství, protože sloužili v armádě cizí země. Kanadští dobrovolníci byli po návratu domů vyšetřováni policií, bylo jim odepřeno zaměstnání a jako politicky nespolehliví nemohli sloužit během druhé světové války v armádě. Američtí dobrovolníci ve válce sloužit mohli, ale bylo jim odmítnuto jakékoliv povýšení. Nejhůře dopadli švýcarští interbrigadisté, kteří byli po návratu domů postaveni před vojenský soud a odsouzeni až na čtyři roky do vězení.\n\nInterbrigadistům se dostalo uznání až se začátkem druhé světové války, kdy se jednotlivé státy dostávaly do války se silami podporujícími falangisty. Po válce byli v západní Evropě interbrigadisté účelně zapomínáni z obav z potenciální podpory komunismu. Ve východní Evropě, kde se zformovaly komunistické režimy, byli naopak interbrigadisté oslavováni jako první bojovníci proti fašismu. Ve Východním Německu, kde komunisté hledali, jak vybruslit z nacistické minulosti země, se stali němečtí interbrigadisté skoro až mýtem a byli oslavováni na každoročních vzpomínkových akcích.\n\n\n\n"}
{"id": "159412", "url": "https://cs.wikipedia.org/wiki?curid=159412", "title": "Quiksilver", "text": "Quiksilver\n\nQuiksilver je původně australská značka stejnojmenného výrobce sportovního oblečení se zaměřením zejména na surfing, windsurfing, skate, snowboard a další, hlavně \"boardové sporty\". Sídlo společnosti je v Huntington Beach v Kalifornii.\n\nFirma byla založena roku 1970 dvěma společníky: Alanem Greenem a Johnem Law ve městě Torquay v australském státě Victoria.\nSpolečnost má své pobočky na všech světadílech. Mimo značky Quiksilver prodává také značku Roxy, která je určena speciálně pro ženy.\n\n"}
{"id": "159418", "url": "https://cs.wikipedia.org/wiki?curid=159418", "title": "Léon Degrelle", "text": "Léon Degrelle\n\nLéon Joseph Marie Degrelle (15. června 1906, Bouillon – 1. dubna 1994, Málaga) byl belgický fašistický politik, zakladatel rexismu. Během druhé světové války sloužil v řadách Waffen SS, kde dosáhl hodnosti SS-Standartenführer der Reserve (\"plukovník v záloze\"). Mimo jiné byl nositelem mnoha vysokých vojenských vyznamenání včetně Rytířského kříže železného kříže s dubovými ratolestmi nebo Německého kříže ve zlatě.\n\nLéon Degrelle se narodil v belgickém Bouillonu, ležícím na francouzských hranicích. Jeho otec, prosperující pivovarník, byl francouzský emigrant, příslušník jezuitského řádu. V roce 1921 vstoupil patnáctiletý Degrelle do jezuitské koleje. Již tehdy začal publikovat novinové články. V roce 1924 opustil kolej a pokračoval ve studiích na katolické univerzitě v Lovani, která zakončil doktorátem práv. Začal se stále více věnovat politice a žurnalistice a v roce 1927 začal řídit studentské noviny, které dosáhly poměrně velkého nákladu. O tři roky později se stal ředitelem vydavatelství Rex a postupem času se odpoutal od katolického hnutí a založil vlastní tzv. rexistickou stranu. \"Začal prosazovat populistický směr a autoritativní politické reformy, které nacházely podporu u těch, kteří se bouřili proti neschopnosti politických stran vypořádat se se sociálními a hospodářskými problémy Belgie.\" Jeho hnutí bylo nejúspěšnější ve volbách v roce 1936 (11,5% hlasů). Po vzoru Mussoliniho „pochodu na Řím“ i on zorganizoval „pochod na Brusel“, ale ten skončil fiaskem kvůli malému zájmu v ulicích. Po vypuknutí 2. světové války, v předvečer německé invaze byl on a jeho spolupracovníci zatčeni pro podezření z kolaborace a při ústupu přesunuti do Francie. Nakonec byl z koncentračního tábora propuštěn německými okupanty.\n\n\"Ve svých úvahách došel k závěru, že v novém poválečném uspořádání Evropy si Belgie musí své místo zasloužit bojem proti nepříteli číslo jedna, komunismu. Teprve potom bude čas uspořádat své vztahy s Němci.\"\n\nPo německém útoku na SSSR roku 1941 zformoval z dobrovolníků svého hnutí celý prapor zařazený nejprve do Wehrmachtu, ale brzy pod zbraně SS. Měl následující plán: na bojišti bude tak úspěšný, že se vrátí do Belgie v čele vítězné armády, čímž si konečně získá politickou důvěru a moc. Jenže tu byl háček, neměl totiž žádné vojenské zkušenosti. Svými dalšími kroky proto ohromil: předal vedení strany Victoru Matthysovi a přihlásil se do boje proti sovětům jako obyčejný pěšák. Vstoupil do legie SS Vallonie, německé armádní jednotky složené z francouzsky mluvících Valonů. Hned v květnu 1942 už z něj byl důstojník, na seznam svých vyznamenání si připsal železný kříž první třídy, další tři měsíce nato obdržel odznak za pěchotní útok. Legie se zkonsolidovala a přicházeli do ní další dobrovolníci. Sázka na vojenský úspěch Degrellovi vyšla.\n\nSvé zážitky z bojů na východní frontě shrnul do knihy \"Tažení v Rusku 1941–45\". Během této doby dosáhl hodnosti plukovníka SS a z cizineckých příslušníků německé branné moci je nositel největšího počtu vyznamenání. V roce 1944 obdržel osobně od Hitlera rytířský kříž.\n\nDříve než německá vojska kapitulovala, uprchl ze severního Německa do Kodaně odkud odplul na minolovce do Osla. Odtud 7. května po setmění odstartoval Heinkel He 111 s posádkou k letu do Španělska. Po spotřebování paliva v téměř 2.300 km dlouhém letu Heinkel nouzově přistál na pláži u San Sebastiánu. Degrelle utrpěl vážná zranění, ze kterých se několik měsíců léčil a která byla důvodem, pro který španělská vláda odmítla první žádost o vydání. \n\nPo válce byl v Belgii v nepřítomnosti odsouzen k trestu smrti, ale pod ochranou režimu generála Franca a pod novou identitou jako \"José León Ramírez Reina\" dožil více než polovinu života ve Španělsku. Během té doby byl činný v neofašistickém hnutí a vyjadřoval své pochybnosti o holocaustu.\n\n\n"}
{"id": "159419", "url": "https://cs.wikipedia.org/wiki?curid=159419", "title": "Gwendal Peizerat", "text": "Gwendal Peizerat\n\nGwendal Peizerat (* 21. dubna 1972 Bron) je francouzský krasobruslař, olympijský vítěz ze ZOH 2002. Jeho sportovní partnerkou je francouzská krasobruslařka ruského původu Marina Anissinová. Vystudoval EMLYON Business School.\n\nS bruslením začal ve čtyřech letech se svou sestrou. Až do šesti let bruslili se svými rodiči. Poté začal trénovat s trenérkou Muriel Boucher-Zazoui, se kterou zůstal až do konce své amatérské kariéry v roce 2002. Jeho první krasobruslařskou partnerkou byla Marina Morelová. Na juniorském světovém šampionátu 1990 skončili na třetím místě, o rok později získali stříbro. V roce 1993 se dvojice rozpadla a Peizerat chtěl s krasobruslením skončit. Dal se však dohromady s Marinou Anissinovou, která patřila na juniorských soutěžích mezi jeho konkurenci. Spojení dvou odlišných kultur a typů krasobruslení se ukázalo jako pozitivní. Utvořili taneční pár, který posunul hranice tanců na ledě svými originálními prvky, monodramatickým ztvárněním a nezapomenutelnou atmosférou. Spolu obsadili třetí místo na zimních olympijských hrách 1998 v Naganu. V roce 2000 se stali evropskými i světovými mistry. V roce 2002 vyhráli olympijské zlato a ukončili svoji kariéru na amatérském ledě. Poté se věnovali profesionálnímu krasobruslení a účinkování v různých show.\n\n"}
{"id": "159420", "url": "https://cs.wikipedia.org/wiki?curid=159420", "title": "Uhličitan sodný", "text": "Uhličitan sodný\n\nUhličitan sodný (NaCO), též soda, soda na praní, těžká/lehká soda nebo kalcinovaná (kalc.) soda, je anorganická sloučenina. Je to sodná sůl kyseliny uhličité. V bezvodém stavu jde o bílý prášek tající při 851 °C. Ve vodě se snadno rozpouští za uvolnění hydratačního tepla. Krystalizací za laboratorní teploty lze získat nejdůležitější hydrát, tzv. krystalovou sodu (NaCO·10HO) - uhličitan sodný, dekahydrát. Vodné roztoky sody jsou silně zásadité z důvodu hydrolytického štěpení (je to sůl silné zásady a slabé kyseliny). Soda se synteticky vyrábí ve velkém množství z chloridu sodného Solvayovým procesem.\n\nSoda patří k nejdůležitějším produktům chemického průmyslu. Nachází využití v rozmanitých výrobách, jako např. v keramice, textilním průmyslu (barvení a zpracování bavlny), při výrobě mýdel, ve sklářství, při výrobě buničiny, v pracích a odmašťovacích prostředcích, v chemickém průmyslu jako levná alkálie atd. Současná výroba sody na světě přesáhla 32 mil. t/rok.\n\nSoda je známa od nepaměti. Již ve starém Egyptě byla k dispozici  přírodní usazenina obsahující 4 % NaCO a 25 % NaHCO, která se používala např. při mumifikaci.  Do 18. století byla soda vyráběna spalováním rostlin rostoucích na mokrých a slaných půdách. Popel byl poté kalcinován a vyluhován. Vzniklý produkt obsahující podle provenience od 3 do 30 % NaCO, byl drahý a dostupný jen v omezeném množství. V 18. století se zvýšila poptávka zejména po skle, mýdle a textilu a dostupné zdroje sody přestaly dostačovat. Proto r. 1775 Francouzská akademie věd vyhlásila soutěž o nejlepší postup, jak z dostupných surovin vyrobit sodu. Soutěž vyhrál francouzský lékař Nicolas Leblanc, který založil první výrobnu sody podle svého postupu, která však zkrachovala a vynálezce skončil sebevraždou v chudobinci.\n\nLeblancův postup byl realizován v Anglii, která nutně potřebovala sodu na zpracování bavlny dovážené z kolonií. První anglická výrobna byla uvedena do provozu r. 1829. Výroba sody Leblancovým postupem dosáhla vrcholu kolem r. 1880, kdy Anglie produkovala ročně 500 t a zbytek světa 250 t. Výroba sody Leblancovým postupem potom začala upadat, protože byl průmyslově realizován energeticky výhodnější Solvayův postup, který produkoval méně odpadů a poskytoval kvalitnější sodu. Belgičan Ernest Solvay vyřešil problém jak obrátit směr reakce a technicky postup realizoval. V r. 1865 již byla v Belgii první výrobna sody s kapacitou 1,5 t/den. V Německu byla první Solvayova jednotka uvedena do provozu r. 1880. Solvayův proces zcela vytlačil Leblancův postup počátkem 20. let 20. století a  r. 1923 byla zastavena poslední výrobna sody postupem podle Leblanca.\n\nPo 2. světové válce nabyla na důležitosti výroba sody z minerálu trona, NaCO.NaHCO.2HO, který byl objeven r. 1937. Výroba z trony je ekologická, investičně málo náročná a poskytuje levný produkt. V USA jsou dnes v provozu jen čtyři Solvayovy jednotky a většina sody je vyráběna z trony. Jelikož v Evropě není trona k dispozici, vyrábí se zde soda stále Solvayovým postupem. Výroba sody z trony kryje přibližně 30 % její celosvětové spotřeby.\n\nPřestože jediná výrobna sody Solvayovým postupem na českém území ukončila činnost počátkem 90. let, nelze tuto technologii pominout. Zavedení výroby sody Leblancovým postupem totiž představuje počátek chemické technologie. Pro průmyslovou realizaci postupu bylo třeba vyvinout nová, do té doby neznámá, zařízení a postupy, jako např. absorbéry, rotační pec, protiproudé vyluhování, která se v mírně modifikované formě používají dodnes. Solvayův postup byl zase prvním cyklickým procesem omezujícím vznik odpadních látek na dosažitelné minimum.\n\nSoda se používá při výrobě skla, papíru a detergentů. Časté je i použití jako prostředku pro vytvoření zásaditého prostředí.\n\nV domácnosti je soda používána jako změkčovadlo vody. Váže ionty hořčíku a vápníku za vzniku patřičných nerozpustných uhličitanů. Bez jejího použití by bylo nutné použít nadbytečné množství pracího prostředku.\n\nSoda je často používána ve fotografických procesech jako pH regulátor k zajištění stabilního zásaditého prostředí nutného pro správnou funkci vývojek.\n\nZajímavostí je, že se během historie používal jako přísada do nejrůznějších antikoncepčních směsí. Ve starém Egyptě (zmínka z písemnosti z období XII. dynastie) se používala pasta z včelího medu a uhličitanu sodného. V Římě za císařů Traiana a Hadriana se zase míchal s dření fíků. Tyto směsi měly po natření pochvy zabránit otěhotnění.\n\nSoda je rozpustná ve vodě, ale může se přirozeně vyskytovat ve vyprahlých oblastech, obzvláště na místech vyschlých jezer. Soda z těchto zdrojů byla již v pradávných dobách používána v Egyptě k mumifikaci a k výrobě skla. Uhličitan sodný se vyskytuje ve formě tří hydrátů: Dekahydrátu, heptahydrátu a monohydrátu.\n\nExistují dva základní výrobní postupy pro výrobu sody - Solvayův a Leblancův proces.\n\nV roce 1861 belgický chemik Ernest Solvay objevil metodu na přeměnu chloridu sodného na uhličitan sodný za použití amoniaku. Postup spočívá v tvorbě poměrně málo rozpustného hydrogenuhličitanu sodného (NaHCO) reakcí hydrogenuhličitanu amonného a chloridu sodného ve vodném roztoku:\n\nTechnicky se postupuje tak, že se do téměř nasyceného roztoku NaCl zavádí nejprve amoniak a poté oxid uhličitý. Vzniklý hydrogenuhličitan sodný se odfiltruje a zahříváním (kalcinací) převede na uhličitan sodný (kalcinovanou sodu):\n\nTakto získaný oxid uhličitý se znovu odvádí zpět do výroby. Vzniklý chlorid amonný je podroben reakci s hydroxidem vápenatým za vzniku odpadního chloridu vápenatého a uvolnění amoniaku který je znovu použit ve výrobě.\n\nTento způsob výroby byl vypracován r. 1791 Leblancem na základě ceny vypsané francouzskou Akademií.\n\nNa chlorid sodný se působí koncentrovanou kyselinou sírovou za vzniku síranu sodného a kyseliny chlorovodíkové.\n\nSíran sodný se poté smísí s uhličitanem vápenatým (vápencem) a uhlím a taví se v peci. Během pálení probíhá tato reakce:\n\nZ vychladlé taveniny je poté uhličitan sodný vyloužen vodou.\n\nTechnické informace o výrobách jsou čerpány z Anorganické chemie I., Heinricha Remyho, rok vydání 1961\n\n"}
{"id": "159421", "url": "https://cs.wikipedia.org/wiki?curid=159421", "title": "Durový kvintakord", "text": "Durový kvintakord\n\nDurový kvintakord je jedním z nejpoužívanějších akordů v evropské hudbě.\n\nJedná se o trojzvuk, který sestává ze základního tónu, velké tercie a čisté kvinty. V čistém ladění je tvořen tóny s poměrem frekvencí 4:5:6. Značí se obvykle velkým písmenem označujícím základní tón.\n\nJako trojzvuk má durový kvintakord dva obraty:\n\nJako základní durový akord, vyjadřující jakýkoliv nealterovaný durový mód, může durový kvintakord stát ve funkci tóniky, subdominanty i dominanty durové tóniny – v prvních dvou případech se tak opravdu používá, ve třetím je častější použití dominantního septakordu.\n\n"}
{"id": "159422", "url": "https://cs.wikipedia.org/wiki?curid=159422", "title": "Solvayův proces", "text": "Solvayův proces\n\nSolvayův proces je způsob, kterým se vyrábí uhličitan sodný, neboli soda. V roce 1861 belgický chemik Ernest Solvay objevil metodu přeměny chloridu sodného na uhličitan sodný za použití amoniaku. Postup spočívá v tvorbě poměrně málo rozpustného hydrogenuhličitanu sodného (NaHCO) reakcí hydrogenuhličitanu amonného a chloridu sodného ve vodném roztoku:\n\nTechnicky se postupuje tak, že se do téměř nasyceného roztoku NaCl zavádí nejprve amoniak a poté oxid uhličitý. Vzniklý hydrogenuhličitan sodný se odfiltruje a zahříváním (kalcinací) převede na uhličitan sodný (kalcinovanou sodu):\n\nTakto získaný oxid uhličitý se znovu odvádí zpět do výroby. Vzniklý chlorid amonný je podroben reakci s hydroxidem vápenatým za vzniku odpadního chloridu vápenatého a uvolnění amoniaku, který je znovu použit ve výrobě. \n"}
{"id": "159424", "url": "https://cs.wikipedia.org/wiki?curid=159424", "title": "Mollový kvintakord", "text": "Mollový kvintakord\n\nMollový kvintakord je jedním z nejvíce používaných akordů v evropské hudbě.\n\nJedná se o trojzvuk, který sestává ze základního tónu, malé tercie a kvinty. Značí se obvykle velkým písmenem označujícím základní tón doplněným o příponu \"mi\" nebo (především v americké notaci) \"m\" - například formula_1 .\n\nJako trojzvuk má mollový kvintakord dva obraty:\n\nJako základní mollový akord je mollový kvintakord používán jako tónika a většinou i jako subdominanta v mollových tóninách (ve vzestupné melodické moll je subdominanta durová). Použití mollového kvintakordu ve funkci dominanty umožňuje základní mollová stupnice (aiolský mód), ale vyznění je příliš „unylé“ - častější je použití durového dominantního septakordu, který odpovídá složení harmonické moll).\n\n"}
{"id": "159425", "url": "https://cs.wikipedia.org/wiki?curid=159425", "title": "Darren Shan", "text": "Darren Shan\n\nDarren Shan je sága napsaná irským autorem Darrenem O'Shaughnessey.\n\nSága obsahuje 12 knih, v ČR vyšly všechny. Celý příběh popisuje osud normálního lidského chlapce, který si nedobrovolně vymění část krve s upírem Lartenem Hroozleym, a tak se stane jeho pomocníkem a polovičním upírem. Sága je rozdělena do 4 trilogií:\n\nPrvní trilogie, Darren se učí jak se stát správným upírem.\n\n\n\n\nUpíři vždy pijí jen tolik krve, kolik pouze potřebují a nikdy nezabíjí svou oběť. Část klanu s tímto postupem nesouhlasila a před 700 lety se odpojila se od upírů. Nazvali se \"vampýři\" a svou oběť zabijí a vysají do poslední kapky krve, čímž vstřebají i duši a vzpomínky své oběti. Díky takto velkým dávkám krve, kterou vypijí, se jejich kůže časem zbarví do nachové barvy a jejich rty, nehty a vlasy se zbarví do krvavě červené. Vampýři žijí mírně déle než upíři, ale jinak jsou jejich síly naprosto vyrovnané, stejně jako upíři, vampýři nikdy nelžou, nepoužívají střelné zbraně a jsou velmi odvážní. Vždy mezi nimi existovalo křehké příměří, ale díky zásahu pana O. Sudda (který má potěšení ve všech tragédiích) se mezi nimi příměří protrhlo a nastala takzvaná \"Válka jizev\".\nPozn.: Upíři a stejně tak vampýři se značí jizvičkami na bříšcích prstů.\n\n"}
{"id": "159426", "url": "https://cs.wikipedia.org/wiki?curid=159426", "title": "Zvětšený kvintakord", "text": "Zvětšený kvintakord\n\nZvětšený kvintakord je alterovaný trojzvuk, který je používán především v jazzu a vážné hudbě, použití v lidové nebo populární evropské hudbě není příliš obvyklé.\n\nJedná se o kvintakord, který sestává ze dvou velkých tercií (např. c+e+gis, es+g+h, ...). Značí se obvykle velkým písmenem označujícím základní tón doplněným příponou \"aug\" nebo (ve střední Evropě častěji) horním indexem \"5+\":\n\nU tohoto akordu mají obraty spíše teoretický význam - jelikož se jedná o symetrický trojzvuk, jeho obraty znějí také jako zvětšený kvintakord, jak ukazuje následující příklad (i když zápis je odlišný):\n\nAkordy formula_6 obsahují stejně znějící tóny; liší se pouze tím, který z nich je označen jako základní.\n\nJak je napsáno již v úvodu, nemá tento akord žádnou funkci ve skladbách založených na běžných církevních stupnicích, protože se v nich na žádném stupni nevyskytuje. Lze s ním ale například vyjádřit libovolný stupeň celotónové stupnice.\n\n"}
{"id": "159427", "url": "https://cs.wikipedia.org/wiki?curid=159427", "title": "Zvezda", "text": "Zvezda\n\nZvezda (rusky \"Звезда\"; \"„hvězda“\") je ruský služební modul Mezinárodní vesmírné stanice. Je základem ruské části stanice. Postavila jej firma RKK Eněrgija. Zvezda byla vynesena raketou Proton v roce 2000. Má válcový tvar s délkou 13 metrů a maximálním průměrem 4,15 metru. Modul je vybaven párem slunečních panelů a při vynesení vážil 19 050 kg.\n\nV roce 1965 Koroljova konstrukční kancelář OKB-1 začala připravovat projekt vesmírné stanice Zvezda s kódovým označením OS-1. Stanice měla mít čtyři podlaží, délku 18,5 metru, průměr 6 metrů a hmotnost 75 tun. Do vesmíru ji měla vynést nová raketa N-1 a měla být pracovištěm šesti osob. Některé prvky tohoto nerealizovaného projektu našly uplatnění na stanici Mir.\n"}
{"id": "159433", "url": "https://cs.wikipedia.org/wiki?curid=159433", "title": "Don't Let Me Be the Last to Know", "text": "Don't Let Me Be the Last to Know\n\nDon’t Let Me Be the Last to Know \"(Nenech mě být poslední, kdo to ví)\" je čtvrtá a poslední píseň z druhého alba Oops!... I Did It Again americké zpěvačky Britney Spears, která vyšla během první čtvrtiny roku 2001.\nPíseň společně napsali Robert Lange a americká country zpěvačka Shania Twain. Producentskou práci zastali Max Martin a Rami. Text je o nevyřčené lásce, o které každý ví, jenom ne osoba, která je milována.\nVideoklip natáčel Herb Ritts a celý se natáčel v Key Biscane na Floridě. Společně s Britney se v klipu objevuje i francouzský model Brice Durand. V klipu je mnoho milostných scén a všeobecně vyvolal v USA velké pohoršení.\n\nÚdajně tyto scény způsobily počátek konce jednoho z nejsledovanějších vztahů a to vztah Britney s Justinem Timberlakem. Nakonec se z videoklipu na žádost \"Lynn Spears\", matky Britney musely vystříhat ty nejpikantnější a nejsexuálnější scény.\nVideoklip obdržel nominaci na \"Billboard Music Awards\" v kategorii nejlepší současný klip.\nDon’t Let Me Be the Last to Know je první píseň Britney Spears, která se nedostala ani mezi TOP 100 v USA. Hlavní vinou neúspěchu bylo, že píseň byla uvolněna hlavně pro komerční účely a také, že v roce 2001 začal rapidně klesat zájem o prodejnost jednotlivých písní a začalo se rozmáhat ve vysoké míře nelegální stahování.\n\nV mezinárodních kruzích píseň nedopadla tak špatně, ale s porovnání s jinými písněmi této zpěvačky to bylo slabé. Nejlepšího umístění se dočkala v Argentině nebo Brazílii.\n\nVe Velké Británii píseň neslavila příliš velký úspěch s celkových prodejem kolem 67,000 kusů.\n"}
{"id": "159434", "url": "https://cs.wikipedia.org/wiki?curid=159434", "title": "Kanadská kosmická agentura", "text": "Kanadská kosmická agentura\n\nKanadská kosmická agentura ( , ) je kanadská vládní kosmická agentura, která zabezpečuje vesmírný program této země. Byla založena v březnu 1989. V jejím čele stojí prezident, který se zodpovídá ministrovi průmyslu. Sídlí ve městě Quebec, ale má pobočky také na jiných místech: v Ottawě, Ontariu, Washingtonu, Paříži, na Mysu Canaveral a v Houstonu. Má cca 575 zaměstnanců (2006).\n\nKanadský kosmický program je spravován Kanadskou kosmickou agenturou CSA. Kanada se zapojuje do celosvětového kosmického výzkumu v oblasti technologií, expertíz a personálu, především ve spolupráci s NASA a ESA.\n\nKanada má několik astronautů, výrazný je také kanadský technologický přínos na stavbě a provozu Mezinárodní vesmírné stanice. Jedná se o robotický systém Canadarm1, který je součástí raketoplánu a Canadarm2 a mobilní platforma Mobile Servicing System na Mezinárodní vesmírné stanici (ISS). Pro lepší orientaci kolem raketoplánu a kosmické stanice využívají Canadarm1 a Canadarm2 program Advanced Space Vision System, který přesně určí požadovanou pozici v 3D prostoru. Dalším kanadským příspěvkem je Orbiter Boom Sensor System, který je využíván při kontrole poškození raketoplánu na oběžné dráze.\n\nOsm kanadských astronautů se zúčastnilo letu raketoplánů NASA:\nPoznámka: Michael McKay, člen kanadského týmu astronautů, opustil výcvik ze zdravotních důvodů.\n\nDalší satelity vypustila telekomunikační firma Telesat Canada. Je to 13 satelitů Anik (3 jsou dosud v činnosti), 3 satelity Nimiq (všechny v současnosti používá firma Bell ExpressVu), a satelit M-Sat 1 vypuštěný 20. dubna 1996.\n\n\n"}
{"id": "159435", "url": "https://cs.wikipedia.org/wiki?curid=159435", "title": "CSA", "text": "CSA\n\nCSA může označovat:\n\n"}
{"id": "159436", "url": "https://cs.wikipedia.org/wiki?curid=159436", "title": "Cikánská slať", "text": "Cikánská slať\n\nCikánská slať je vrchovištní rašeliniště v Národním parku Šumava asi 2 km jihozápadně od obce Modrava, na jižním svahu Modravské hory v nadmořské výšce 1103 m. Je protáhlého tvaru a rozprostírá se ve směru východ – západ, uprostřed je zúžené. Je porostlé většinou smrky, zčásti klečí a jen místy je špatný luční porost. Uprostřed rašeliniště je několik malých jezírek, výměra slati je 102,01 ha, hloubka až 620 cm, odhadovaná zásoba rašeliny 1 341 000 m³.\n\nPramení zde Cikánský potůček, levostranný přítok Modravského potoka. Porost tvoří smrky, kleč (\"Pinus mugo x pseudopumilio\"), rašeliníky, suchopýr pochvatý, vřes obecný, vlochyně bahenní, klikva, kyhanka sivolistá, ostřice, rosnatka okrouhlolistá.\n\nCikánská slať je turisticky dostupná po zelené stezce spojující Modravu a Březník.\n\n"}
{"id": "159437", "url": "https://cs.wikipedia.org/wiki?curid=159437", "title": "Zmenšený kvintakord", "text": "Zmenšený kvintakord\n\nZmenšený kvintakord je alterovaný kvintakord charakteristický zmenšenou kvintou. Je používán jako průchodný akord - ve skladbách obvykle neplní žádnou ze základních harmonických funkcí.\n\nJedná se o trojzvuk, který sestává ze základního tónu, malé tercie a zmenšené kvinty, nebo také dvou malých tercií nad sebou. Značí se obvykle velkým písmenem označujícím základní tón doplněným o příponu mi nebo m (vyznačující malou tercii a tedy mollový charakter akordu) a o horní index 5- (vyznačující alterovanou - zmenšenou kvintu):\n\nJako trojzvuk má zmenšený kvintakord dva obraty:\n\nV praxi nejsou obraty příliš důležité - častěji než zmenšený kvintakord je používáno jeho rozšíření do zmenšeného septakordu, který je symetrický a o obratech tedy u něj nemá smysl mluvit.\n\nJak již bylo napsáno v úvodu, nezastává v durových ani mollových skladbách tento akord žádnou důležitou harmonickou funkci (i když se jedná o základní akord pro církevní lokrický mód).\n\nV blues a jazzu je oblíbené jeho použití jako „průchodu“, jak ukazuje následující příklad (použití zmenšeného septakordu je ale častější):\n\nV úvodních dvou taktech dvanáctitaktového blues v C dur harmonizovaných tónikou a subdominantou\n\nlze zvýšit napětí vložením zmenšeného kvintakordu na první dvě doby druhého taktu:\n\nRozepišme pro přehlednost použité akordy:\n\nPoužitý zmenšený kvintakord se ve dvou tónech shoduje s cílovou subdominantou, ale obsahuje místo f základní tón fis, takže v tomto harmonickém postupu je slyšet chromatická sekvence g - fis - f, která zní „jazzověji“ než přímý přechod.\n\n"}
{"id": "159441", "url": "https://cs.wikipedia.org/wiki?curid=159441", "title": "Unity", "text": "Unity\n\nUnity (původně Node 1) je americký modul Mezinárodní vesmírné stanice. Slouží jako přechodový modul, který spojuje moduly Zarja, Destiny, Quest Joint Airlock Module a Node 3. Je na něm také upevněna příhradová konstrukce ITS-Z1.\n\nUnity byl vynesen raketoplánem Endeavour při misi STS-88 v roce 1998. Unity má tvar válce s délkou 5,49 metru a průměrem 4,57 metru. Ve vnitřních prostorách se nachází klimatizační, televizní a komunikační systém.\n\n"}
{"id": "159444", "url": "https://cs.wikipedia.org/wiki?curid=159444", "title": "Bostonský maraton", "text": "Bostonský maraton\n\nBostonský maraton je každoroční maratonský závod v Bostonu ve státě Massachusetts. Závod se pokaždé koná třetí pondělí v dubnu, na takzvaný „Den patriotů (vlastenců)“, který je připomínkou prvního vojenského střetu americké války za nezávislost – bitvy o Lexington a Concord. První maraton, inspirovaný úspěchem maratonského běhu na prvních moderních olympijských hrách v roce 1896 se běžel v roce 1897, což z bostonského maratonu činí nejstarší závod svého druhu na světě. Jako jeden ze šestice nejvýznamnějších světových maratonských běhů (Tokio, Boston, Londýn, Berlín, Chicago, New York) patří též k nejprestižnějším maratonům na světě.\n\nÚčastní se ho v průměru 20 000 závodníků, které podle odhadů zpravidla povzbuzuje zhruba 500 000 diváků podél trati.\n\nRekord trati drží Geoffrey Mutai, který v roce 2011 dosáhl času 2:03:02. Byl to nejrychlejší maraton všech dob, protože ale trať Bostonského maratonu nesplňuje pravidla IAAF ohledně způsobu měření délky trati a ohledně převýšení, nemůže být uznán za světový rekord.\n\n\"Pozn.: Tučně uvedené časy jsou rekordy trati. Výsledky žen uvedené kurzívou jsou vedeny v historických zápisech maratonu, ale jsou označeny jako neoficiální, neboť až do roku 1972 organizátoři závodu ženy k závodu nepřipouštěli.\"\n\nV pondělí 15. dubna 2013 ve 20:50 CET (zhruba v čase 04:09:43 závodu) došlo ke 2 bombovým útokům (zhruba 165 m a 13 sekund od sebe), při kterých zahynuly 3 osoby (dvě dívky a osmiletý chlapec) a přes 130 osob bylo zraněno. V souvislosti s útoky vyhlásilo Federální letecké velení bezletovou zónu nad centrálním Bostonem a byly vypnuty mobilní sítě, aby se předešlo potenciálnímu odpálení dalších bomb. Bomba byla pravděpodobně vyrobená improvizovaně z tlakového hrnce, s náloží obalenou hřebíky a skobami, a umístěna v černém nylonovém baťohu.\n\n\n"}
{"id": "159445", "url": "https://cs.wikipedia.org/wiki?curid=159445", "title": "John Langshaw Austin", "text": "John Langshaw Austin\n\nJohn Langshaw Austin (26. března 1911 Lancaster – 8. února 1960 Oxford) byl britský analytický filosof zabývající se filosofií jazyka. Spolu s Gilbertem Rylem, P. F. Strawsonem, Paulem Gricem, Johnem Wisdomem a Anthony Flewem bývá řazen k tzv. škole filosofie běžného jazyka (\"ordinary language philosophy\"), významnému proudu britské poválečné filosofie. Austin je zakladatelem teorie řečových aktů.\n\n"}
{"id": "159447", "url": "https://cs.wikipedia.org/wiki?curid=159447", "title": "Obrat akordu", "text": "Obrat akordu\n\nObrat akordu (nebo prostě obrat) je termín z oblasti hudební nauky. Používá se pro akord, který vznikne přeložením základního tónu o oktávu výš. Druhý nejnižší tón původního akordu se tak stává základním tónem vzniklého obratu.\n\nObraty akordu jsou\n\nUvažujme o durovém kvintakordu C = c - e - g.\n\nPřeložením základního tónu c „nahoru“ získáváme jeho první obrat: e-g-c. Podle intervalů, ze kterých je složen (tercie a sexta), se tento obrat kvintakordu nazývá sextakord.\n\nPřeložením nového základního tónu e „nahoru“ získáváme druhý obrat: g-c-e. Podle intervalů, ze kterých je složen (kvarta a sexta), se tento obrat kvintakordu nazývá kvartsextakord.\n\nO třetím obratu kvintakordu nemá smysl mluvit - vznikl by tím původní akord.\n\nObraty obvykle zastávají stejnou harmonickou funkci, jako původní akord - proto jsou značené stejnou akordickou značkou. Jejich odlišnost (pokud nějaká zásadní existuje) je vyjádřena jejich základním tónem, který má v doprovodu pomocí akordů největší význam.\n\nLidské ucho, vycvičené odmalička evropským přístupem k harmonii, chápe základní tón opravdu jako \"základ\" akordu - jakýsi jeho \"nejdůležitější\" tón, na kterém je akord vystavěn. Pokud je na místo očekávaného základního tónu (například c u tóniky ve skladbě v C dur) použit jiný, zní to v lepším případě \"neotřele\" a skladbu to ozvláštňuje, v horším případě \"nestabilně\" a nabourává to harmonickou celistvost.\n\nDobrým příkladem je běžná harmonizace sloky lidové písně následujícím sledem harmonických funkcí (akordů): tónika - subdominanta - tónika - dominanta - tónika (pod závěrečný tón).\n\nU první tóniky je třeba upevnit vědomí posluchače, ve které tónině se skladba odehrává - očekáván je základní kvintakord, obrat by zněl (alespoň v lidové hudbě) podivně. U prostřední tóniky je již (co se týká charakteru a tóniny skladby) jasno, takže lze použít obrat tóniky. Dokonce je to žádoucí, aby skladba nepůsobila příliš \"ukotveně\" - použije-li se druhý obrat kvintakordu, pak zůstáváme se základním tónem u následující dominanty na stejném tónu, takže harmonie působí \"dobře promyšleným\" dojmem. U poslední tóniky pod závěrečný tón se u lidovky očekává jakési uzavření - návrat k základu celé skladby, a tím je rozhodně první stupeň tóniny skladby. Takže by měl být použit základní tvar tóniky, nikoliv obrat - ten by napovídal, že se možná ještě něco mělo dít dál, ale neděje.\n\nJak již bylo uvedeno výše, obvykle se obraty značí stejnou akordickou značkou, jako základní akord. Pravidlem je to v případech, kdy nehraje příliš velkou roli, zda bude zahrán značený akord nebo některý jeho obrat.\n\nPokud je třeba jasně určit, že má být použít obrat, značí se akord zlomkem - nahoře je značka akordu, dole základní tón obratu.\n\nV případě akordu formula_1 (vizte úvodní příklad) se nutné použití obratu značí:\n\nU septakordů, nonakordů (a vůbec akordů s větším počtem tónů) se často akord ve zlomkovém zápisu „rozkládá“ do základního tónu obratu a zbytku akordu, který se značí v čitateli zlomku bez použitého základního tónu. Ukazuje to následující příklad:\n\n\n"}
{"id": "159451", "url": "https://cs.wikipedia.org/wiki?curid=159451", "title": "C. A. R. Hoare", "text": "C. A. R. Hoare\n\nSir Charles Antony Richard Hoare znám též jako Tony Hoare nebo C. A. R. Hoare (* 11. ledna 1934 Colombo) je britský počítačový vědec, který se proslavil zejména vyvinutím řadicího algoritmu zvaný rychlé řazení.\n\nNarodil se v Colombu na Srí Lance britským rodičům. V roce 1956 získal na University of Oxford titul bakalář. Po několika letech vysokoškolských studií působil v National Service v královském námořnictvu (1956–58). Když se naučil mluvit rusky, začal studovat počítačový překlad lidských jazyků na Moskevské státní univerzitě v Kolmogorově škole.\n\nPo aféře U-2 v roce 1960 opustil SSSR a našel si práci u malé výpočetní firmy Elliott Brothers, kde se věnoval implementaci programovacího jazyka Algol 60 a vývoji algoritmů. Roku 1968 se stal profesorem počítačových věd na Královské univerzitě v Belfastu a v roce 1978 se přestěhoval zpět do Oxfordu, kde vedl výzkumnou programovací skupinu v Oxford University Computing Laboratory. Nyní je vysloužilým profesorem a badatelem ve výzkumu firmy Microsoft v Cambridgi.\n\n"}
{"id": "159452", "url": "https://cs.wikipedia.org/wiki?curid=159452", "title": "Obrat", "text": "Obrat\n\nPojem obrat, znamenající obvykle nějakou změnu, se užívá ve více významech:\n\n"}
{"id": "159453", "url": "https://cs.wikipedia.org/wiki?curid=159453", "title": "Chicagský maraton", "text": "Chicagský maraton\n\nChicagský maraton je jedním z největších a nejprestižnějších maratonů na světě. K účasti na tomto závodě není zapotřebí splnit žádný kvalifikační limit, nicméně na start se může postavit maximálně 40 000 závodníků. \n\n"}
{"id": "159455", "url": "https://cs.wikipedia.org/wiki?curid=159455", "title": "Jezernice (potok)", "text": "Jezernice (potok)\n\nJezernice je potok pojmenovaný podle obce Jezernice, přes kterou protéká. Pramení v Oderských vrších (součást Nízkého Jeseníku), blízko silnice Velký Újezd-Potštát poblíž místa zvané Zelený kříž ve výšce asi 646 m n. m. Teče k východu až severovýchodu lesy a zpočátku klesá poměrně mírně. Po asi 1,5 km toku se stáčí k jihovýchodu až jihu a začíná klesat strměji hlubokým údolím, které se často nazývá Peklo podle stejnojmenné hájovny a osady, která se nachází níže v údolí. Po cestě přibírá několik přítoků, zprava např. Černý potok. Po cca 8 km toku se dostává mimo zalesněné Oderské vrchy a dále protéká kulturní krajinou, nejdříve přes Podhoří (dnes část obce Lipník nad Bečvou) a poté přes obec Jezernice. Nakonec se u osady zvané Familie východně od Lipníka nad Bečvou vlévá zprava do Bečvy ve výšce asi 232 m. Délka toku je přibližně 13 km. Horní tok potoka se nachází ve vojenském újezdu Libavá, ovšem v oblasti s uvolněným režimem.\n\nKrajina v horní části toku patří do EVL Libavá a Ptačí oblasti Libavá systému Natura 2000. Lesy v oblasti údolí Peklo mají víceméně přirozenou skladbu a tato oblast patří k nejcennějším v Olomouckém kraji. V horní části toku potoka se vyskytují smrkové olšiny (as. \"Piceo-Alnetum\", v rokli níže po proudu to potom jsou suťové lesy s měsíčnicí vytrvalou (\"Lunaria rediviva\") (as. \"Lunario-Aceretum\")\n\n"}
{"id": "159456", "url": "https://cs.wikipedia.org/wiki?curid=159456", "title": "James K. Polk", "text": "James K. Polk\n\nJames Knox Polk (3. listopadu 1795 – 15. června 1849) byl jedenáctý prezident Spojených států amerických v letech 1845–1849. Než se stal prezidentem, byl guvernérem Tennessee. Stal se známým díky úspěšné mexicko-americké válce a připojení nových teritorií k USA (anexe Texaské republiky, smlouva z Guadalupe Hidalgo, díky které získaly USA Horní Kalifornii a Santa Fe de Nuevo México). Již ve svém volebním programu žádal stanovit pro USA výhodnou hranici s Kanadou na západních územích (jeho volební heslo znělo: 54°40' nebo boj). Zemřel tři měsíce po skončení svého funkčního období na choleru.\n\nJames K. Polk byl prvním americkým prezidentem, který byl kdy vyfotografován sedící (formou daguerrotypie) v okamžiku, kdy byl ve funkci; fotografie byla pořízena 14. února 1849. Prvním prezidentem, který byl vůbec vyfotografován (již mimo úřad) byl John Quincy Adams (vyfotografován v roce 1843).\n\n"}
{"id": "159463", "url": "https://cs.wikipedia.org/wiki?curid=159463", "title": "Balon typ K", "text": "Balon typ K\n\nBalon typ K (starším pravopisem \"Balón typ K\") byl dělostřelecký pozorovací balon, vyvinutý německou firmou Ballonfabrik Riedinger. Tento balon byl vzorem i pro stejnojmenný typ, který používala Československá armáda.\n\nObjem balonu byl 1200 m³, měl vejčitý tvar a balonet, který zjišťoval pevný tvar. V zadní části byla součástí tělesa balonu nafukovací stabilizační plocha. Díky své konstrukci byl balon stabilní i v silném větru. V Československu tyto balony vyráběla ve 30. letech firma Matador v Bratislavě.\n\nZvláštností byla možnost vybavit balon speciální gondolou s motorem a pomocným kormidlem, a tak z upoutaného balonu vytvořit dočasně vzducholoď. Tato možnost byla užívána pro snazší přesun balonu na nové působiště.\n\nMotor: Siemens Sh 14, 120 HP.\n"}
{"id": "159467", "url": "https://cs.wikipedia.org/wiki?curid=159467", "title": "Plazský potok", "text": "Plazský potok\n\nPlazský potok, (německy \"Bleisbach\" nebo \"Bleissbach\") pramení Oderských vrších (součást Nízkého Jeseníku), blízko silnice Velký Újezd-Potštát poblíž místa zvané Zelený kříž ve výšce asi 630 m n. m. Teče nejprve k severovýchodu, později směřuje převážně k severu, i když vytváří meandry. Nejprve protéká rozsáhlými smrkovými monokulturami, později se dostává do nelesní krajiny vojenského prostoru. Je na něm vybudována soustava rybníků, několik je jich dnes rybářsky (a někdy i vojensky) využíváno, jiné jsou zaniklé a nějakou hladinu vody zde udržují pouze bobři svými hrázemi. Do Plazského potoka se vlévá několik přítoků, zprava např. Milovanský potok. Nakonec se vlévá do Odry ve výšce asi 476 m. Délka toku je přibližně 13 km, potok nemá nikde příliš strmý spád, spíše volně meandruje relativně plochou krajinou. Celý tok potoka se nachází ve vojenském újezdu Libavá, civilním osobám bez povolení je do těchto míst vstup zapovězen. V nivě potoka a okolí nejsou v současnosti žádná lidská sídla.\n\nKrajina kolem Plazského potoka patří do Ptačí oblasti Libavá a zčásti i EVL Libavá systému Natura 2000. Na horním toku můžeme v nivě místy vidět smrkové olšiny (as. \"Piceo-Alnetum\"). Později je niva spíše nelesní, jedná se o různé typy nivních až rašelinných luk. Díky dlouhodobému neobhospodařování jsou často zarostlé expanzívními druhy, jako je např. třtina křovištní (\"Calamagrostis epigejos\"), přesto jsou velmi cenné s mnoha vzácnými druhy. Nikdy zde totiž neproběhlo ničení v rámci kolektivizace. Při Plazském potoku žije hojně bobr evropský, ze zajímavých rostlin zde můžeme vidět např. mečík střecholistý (\"Gladiolus imbricatus\"), kosatec sibiřský (\"Iris sibirica\"), vrbu rozmarýnolistou (\"Salix rosmarinifolia\"), v „bobřích rybníčcích“ je častá bublinatka jižní (\"Utricularia australis\") a další.\n\n"}
{"id": "159474", "url": "https://cs.wikipedia.org/wiki?curid=159474", "title": "Delta", "text": "Delta\n\nDelta může být:\n\n\n"}
{"id": "159476", "url": "https://cs.wikipedia.org/wiki?curid=159476", "title": "Síh malý", "text": "Síh malý\n\nSíh malý (\"Coregonus albula\"; L., 1758) je sladkovodní ryba z čeledi lososovitých, která patří k velkému rodu síhů. Na první pohled připomíná spíše sledě, zejména zbarvením. Přítomnost tukové ploutvičky však dokazuje, že je to ryba lososovitá. Charakteristickým rozlišovacím znakem od ostatních rodů lososovitých jsou poměrně velké šupiny.\n\nSíh malý k nám byl dovezen v roce 1950 z Polska a byl vysazen v různých údolních nádržích. Jeho tělo je štíhlé, hřbet zelený nebo zelenomodrý, boky stříbřité. Horní čelist je větší než dolní. Hřbetní ploutev je opatřena 3-4 tvrdými a 10-13 měkkými paprsky.\n\nObývá hluboká, čistá jezera bohatá na kyslík, s tvrdým dnem. Žije v hejnech, v létě ve větších hloubkách. Vytírá se na podzim, nejčastěji v říjnu nebo v listopadu rovněž ve větších hloubkách za teploty 6-8 °C. Samice vypouští 20 000 - 70 000 jiker, plůdek se líhne koncem února nebo v březnu. Živí se výhradně planktonem. Dosahuje věku 5−7 let, dorůstá 30 cm a 0,3 kg. Pohlavně dospívá ve druhém až třetím roce.\n\n"}
{"id": "159479", "url": "https://cs.wikipedia.org/wiki?curid=159479", "title": "Helena Illnerová", "text": "Helena Illnerová\n\nHelena Illnerová (* 28. prosince 1937 Praha) je česká fyzioložka a biochemička, bývalá předsedkyně Akademie věd České republiky a v letech 2008–2010 předsedkyně Učené společnosti České republiky.\n\nJako první na světě se svým týmem zjistila, že tvorba melatoninu v šišince mozkové je řízena biologickými hodinami v mozku. V současnosti je členkou vědecké rady AV ČR, Univerzity Karlovy a dvou jejích fakult, Masarykovy univerzity a Jihočeské univerzity, rady FGÚ AV ČR a členkou Rady Národního muzea. Je též členkou Evropského poradního výboru pro výzkum, Evropské akademie věd a umění a v letech 2000 až 2004 byla členkou Velké poroty pro Descartovu cenu EU za výzkum.\n\nV roce 1961 vystudovala biochemii na Přírodovědecké fakultě Univerzity Karlovy a pak nastoupila jako aspirantka do Fyziologického ústavu Akademie věd, kde zabývala tvorbou močoviny v játrech potkana během jeho vývoje. Podařilo se jí získat zajímavé poznatky o enzymu močovinového cyklu a v roce 1966 se stala kandidátkou věd. Ve své vědecké práci se dál zabývala látkovou výměnou v šišince mladých potkanů. Chtěla zjistit, jak ovlivní otevření očí jejich další vývoj a produkci hormonů. Nečekaným výsledkem pokusu byl objev, že osvětlení potkanů v noci okamžitě mění hladinu některých biologicky účinných látek v šišince mozkové, zejména té, z níž se vytváří hormon melatonin.\n\nV roce 1969 byla i s rodinou na studijní cestě v USA, za rok se ale musela vrátit, protože nechtěla emigrovat. V Praze jako první na světě se svým týmem zjistila, že tvorba melatoninu je řízena biologickými hodinami, které je nasvěcováním možno ovlivňovat. Výsledkem dalších složitých pokusů bylo zjištění, že biologické hodiny savců jsou modelovány délkou dne, tedy roční dobou. V 90. letech také přednášela fyziologii a patofyziologii na 3. LF UK v Praze. V roce 1993 byla zvolena místopředsedkyní Akademie věd a v roce 2001 se stala její předsedkyní. Ve funkci působila až do roku 2005, kdy ji nahradil Václav Pačes.\n\nV roce 2005 dostala od prezidenta republiky české státní vyznamenání – Medaili Za zásluhy II. stupně.\n\nV roce 2011 obdržela Čestné uznání Mensy ČR.\n\nJejí otec byl židovského původu a za války prošel koncentračními tábory, které přežil, a vrátil se domů.\nJe provdána za sociologa Michala Illnera, s nímž má dvě děti, syna Jakuba (* 1966) a dceru Libuši (* 1967). V letech 1975 až 1985 založila a vedla oddíl mládeže „Sluníčka“ u turistického oddílu Slavoj Praha.\n\nV listopadu 2006 se stala na 3 roky předsedkyní České komise pro UNESCO, která je poradním a koordinačním orgánem české vlády. V této čestné funkci nahradila diplomatku a bývalou senátorku Jaroslavu Moserovou.\n\nNa XIV. výročním zasedání 20. května 2008 se stala na dvouleté období předsedkyní Učené společnosti ČR, když ve funkci vystřídala astrofyzika Jiřího Grygara. Illnerová uvedla, že plánuje propojit Učenou společnost s jinými organizacemi, jako je Akademie věd ČR, Inženýrská akademie ČR, Česká lékařská akademie atd.\n\nKromě krátkého členství v ODA nebyla a není členkou žádné politické strany, v dubnu 2008 nicméně ohlásila svou kandidaturu (jako nestraník za Stranu Zelených) pro podzimní volby do Senátu PČR ve volebním obvodě č. 21, který zahrnuje městské části Praha 5 a Praha 13.\nZískala 18,52 % hlasů, skončila na 3. místě a do druhého kola tak nepostoupila.\n\n\n"}
{"id": "159481", "url": "https://cs.wikipedia.org/wiki?curid=159481", "title": "Ilmenau", "text": "Ilmenau\n\nIlmenau () je město v německém Durynsku na řece Ilm. Leží zhruba 40 kilometrů jižně od zemského hlavního města Erfurtu.\nMá obyvatel, s rozlohou 168,18 km² je největším městem (a zároveň centrem) Ilmského okresu a zaujímá dvanáctou pozici v pořadí největších měst Durynska.\nDůležitým bodem Ilmenau je Technická univerzita. S přibližně šesti tisíci studenty je po Fridrich-Schiller-Universität v Jeně druhou největší univerzitou Durynska.\n\nV Ilmenau, obklopeném Durynským lesem, často pobýval i spisovatel Johann Wolfgang von Goethe.\n\n"}
{"id": "159486", "url": "https://cs.wikipedia.org/wiki?curid=159486", "title": "Radim Nečas (1988)", "text": "Radim Nečas (1988)\n\nRadim Nečas (* 12. ledna 1988 v Praze) je český fotbalový útočník a bývalý mládežnický reprezentant, syn bývalého reprezentanta Radima Nečase staršího.\n\nMomentálně působící v týmu FK Dukla Praha. Je odchovancem slávistického fotbalu a do prvoligového kádru se poprvé dostal v létě 2006. V zimě 2007 přestoupil do Mladé Boleslavi, kde podepsal čtyřletou smlouvu. V létě 2010 přestoupil do pražské Dukly FK Dukla Praha.\n\n"}
{"id": "159487", "url": "https://cs.wikipedia.org/wiki?curid=159487", "title": "Exemplum", "text": "Exemplum\n\nLatinské slovo exemplum znamená příklad. Odtud také exemplární, příkladný, a exemplář, původně (vzorový) kus nějaké přírodniny. Slovo exemplum se užívá jako technický termín v literární vědě a znamená zde krátký tradiční příběh, který lze využít k argumentaci nebo v kázání.\n\nVe středověké literatuře a v celkovém jejím pojetí a povaze rozhodně nebyl žádný vědomý záměr dokumentovat současný stav lidové slovesné tradice. Většina lidové slovesné tradice byla pouze ústní a takovým způsobem se i šířila mezi lidmi. Objevuje se mnoho příběhů, které se navzájem trochu liší, ale myšlenka zůstává. Přetrvává, je stejná a pevná a dokáže se rychle a pružně přizpůsobit, tak aby ji v každé dané době byli lidé schopni porozumět. Tím se vlastně zachovává funkce lidové moudrosti a stálost kultury. To díky společnému nevědomí společnosti, které jakoby nachází, \" vycítí \" vždy to, co hledá, a nepřímo reguluje právě na reakce lidí, jak publika, tak interpretů.\n\nNa tom mají podíl samozřejmě i doboví autoři, kteří sahali do této zásobárny lidové slovesné tradice. To se dělo velmi často. Činili tak proto, aby témat braných odtud, stejně jako z předchozí literární tradice, ovšem přepracovaných podle norem soudobé poetiky, významově využili v jiném smyslu, než který měla při své původní sociální determinaci. V jejich podání takto jevy a hodnoty lidové provenience nabývaly v jistém ohledu platnosti celospolečenské a k nerozeznání se připodobnily tomu, co v okruhu námi sledovaných syžetů mělo původ čistě literární.1) Proto si je třeba uvědomit, že zdroj pohádkových příběhů není možno hledat výhradně v rovině lidového vyprávění, ale i v postupném prorůstání a prostupování psané literatury, a to nejen vlastní, ale i cizí. Co se pak týče oné významové adaptace, situace tehdy ještě zdaleka nedozrála k tomu, aby například pohádka, monumentalizována, sloužila jako pomůcka pro rekonstrukci mýtu, nebo zase, sblížena žánrově spíš s povídkou ze života, dokládala svéráznost národní psychiky. Obojí vylučovalo jak dobové, teologicky orientované myšlení, tak také směřování k univerzálnosti. Řečeno naopak přímo: výskyt témat, o něž jde, byl určen možností využívat jich exemplárně. 2)\n\nExemplum pocházející z řecko-římské antiky je humorná historka, využívaná k přesvědčující argumentaci při disputacích. Tato zbraň právního nebo politického řečníka antiky se stala nástrojem poučení křesťanského mravokárce. Avšak od prvních staletí křesťanství do období vrcholného středověku exemplum změnilo svůj charakter i funkci. Nezaměřovalo se již na zpodobňování konkrétní osoby (příkladným hrdinou exempel byl Kristus), ale spočívalo ve vyprávění, v historce, která jako celek představuje předmět, nástroj vzdělání nebo ponaučení. 3)\n\nExempla se dají považovat za jeden z hlavních nástrojů středověkého kazatelství, kde je přímo vidět, že chápání historie se pohybuje mezi dvěma krajními póly, kterými jsou dějiny idejí na jedné a dějiny komunikace na druhé straně. Žádný z těchto pólů neexistuje v čisté podobě, lze jim rozumět jenom jako jakýmsi ideálním typům. Oba jsou vždy přítomny; jeden nebo druhý lze sice akceptovat z metodického hlediska, z hlediska věcného by to však byla zavádějící a tím také nepřípustná redukce. Právě napětí mezi idejemi a komunikací činí historickou skutečnost rozmanitou a mnohotvárnou, dodává jí plasticity, odstínů, přináší různou míru jasnosti či nejasnosti v pohledu na konkrétní detaily. Napětí mezi idejemi a komunikací se tak konkrétně projevuje ještě v jiné rovině, totiž jako škála stupňů mezi pólem význačnosti a pólem anonymity. 4)\nJakožto prvek tematické výstavby tehdejších slovesných děl se nedá podle všeho exemplum, třebaže je kompozičně ucelené a mohlo existovat samostatně i mimo jejich kontext, definovat co do svých žánrových příznaků, nýbrž toliko funkčně. Neboť nehledě na takové případy, kdy exemplárně fungoval tolik trefný výrok některé něčím pozoruhodné osobnosti, použitelný v každé obdobné situaci, mohlo se exemplem stát prakticky cokoliv z výpravných žánrů, tedy: bajka, apolog, biblická parabola, legenda, pohádka, pověst historická i numinosní, hrdinská povídka, humorka (švank), anekdota, ale i zpráva o nějaké skutečné, ověřitelné události a také memorát, to jest vzpomínkové vyprávění ze života. Přitom nikoliv řídká frekvence memorátů v celkovém repertoáru exempel usvědčuje z nesprávnosti názor, který exempla sumárně označuje tolik za excerpta literatury. Stát se exemplem mohl kterýkoli z žánrově takto pestrých syžetů jenom tehdy, vyhověl-li základnímu předpokladu: posloužit k ilustraci, ke konkretizaci, vůbec k snadnějšímu porozumění nějaké mravní zásadě nebo odtažité teologické poučce. Zvlášť ve druhém případě nabývalo exemplum vlastně povahy alegorie: bylo plně srozumitelné v rovině jak svého významu doslovného, tak i přeneseného. Moralizaci nebo spiritualizaci exempla podával kontext, do něhož bylo zapojeno. Avšak ve sbírkách exempel, jež se začaly časem pořizovat jako (svého druhu) tematické zásobárny hlavně pro potřeby kazatelů, takovýto kontext scházel. Exempla v nich proto bývala opatřována návody, jak z nich morální nebo duchovní poučení vytěžit. Bylo to nezbytné už proto, že z mnoha exemplárních příběhů nevyplývalo požadované poučení přímo a nenásilně. Naopak nám dnes často připadá jejich výklad až neuvěřitelně vykonstruovaný a strojený. Takový výklad mívají i příběhy v doslovném smyslu zábavné, někdy až rozpustilé. Zábavnost sama o sobě nebyla tolik pociťována jako závadná, ale plnila u exempel důležitou, byť i původně doprovodnou funkci, a to v plné shodě se zásadou převzatou už z antiky. V literatuře se totiž doporučovalo spojovat příjemné s užitečným, sdělovat vážné věci poutavě. 5) To se mimochodem úspěšně používá dodnes a to například v reklamách či v propagandě. Ovšem postupem času tu došlo k závažnému přesunu funkcí. Rostoucí obliba a hlavně znalost exempel, dosvědčená mimo jiné tím, že se v jejich sbírkách jevilo jako nadbytečné připojovat k nim návody pro alegorický výklad, spadla do doby vyznačující se postupnou laicizací středověkého písemnictví. Důsledek byl, že se u exempel vytrácelo povědomí o jejich přeneseném významovém plánu a do popředí naopak vystoupila jejich zábavnost. Pociťována spíš už jako záležitost beletristická, opět ovšem v dobovém pojetí, přecházela nakonec exempla z velké části zcela plynule do repertoáru facetií (humorek) a sytila tematiku renesančních novel. 6)\n\nPokud jde o podobu, v níž se exempla dochovala, je důležité si uvědomit jejich dlouhou tradici. Zde se často stávalo , že se objevovala v určitých časových odstupech v nepravidelných periodách a z toho vznikaly vyplývající obměny. Tím se dá jasně vysvětlit, proč totéž exemplum mívá rozdílnou slovesnou konkretizaci. Důležité je si uvědomit těsnou vazbu mezi exemplem a příslovím. Přísloví buď tvoří pointu exempla, nebo naopak exemplum vzniklo rozvedením příběhu potenciálně obsaženého v přísloví, takže se obojí může navzájem zastupovat.7) To v podstatě platí i o mluveném a psaném slově, které se vzájemně podporuje, odráží, proplétá a v konečné fázi výsledku se obě působení spojí do koncové podoby.\n\nPouhá citace přísloví tedy stačila vyvolat v povědomí příslušné, obecně známé exemplum v jeho plném znění. Obdobně pak bývala exempla zastupována, a to hlavně v textech s výraznějším zaměřením na účinek estetický, jako je například staročeský Tkadleček, pouhými narážkami, jež dobové poetiky řadily mezi stylistické ozdoby. Šlo zpravidla o přirovnání, jež se odvolávala na osud té které známé osoby, ať už skutečné nebo fiktivní, to jest zrozené v literatuře. 8)\n\nExemplum jako slovesný jev můžeme najít jak v písemnictví antickém, tak i ve starých orientálních literaturách a evropská návaznost na tuto tradici je mimořádně bohatá a plodná. Pomocí ní se dá vysvětlit nejen provenience nejstarší vrstvy exemplových syžetů, ale také to, na čem se zakládá internacionální povaha exempel vůbec.\n\nTak například z antické literatury si středověká Evropa osvojila především soubor bajek připisovaných Ezopovi a to několikrát přepracovaných. Z písemnictví orientálního byly nejprve přebírány jednotlivé povídky, jak je tomu na příkladu příručky Disciplina clericalis z konce 11.století. Určitě stojí za zmínku, že její autor Petrus Alfonsi přímo dokládá a přiznává své arabské a hebrejské prameny. Prostřednictvím stejných pramenů sem pronikly a do latiny byly adaptovány celé staroindické povídkové svody (Directorium humanae vitea Jana z Kapuy vychází z Pančantantry, Kronika sedmi mudrců předkládá staroindický původ). Obě knížky kolovaly v nesčetných opisech a byly i překládány do mnoha dalších jazyků. Čím přibývalo literatury, tím přibývalo i exempel, která pilní klerici sbírali i vymýšleli a z nich byly sestavovány povídkové soubory (např. Gesta Romanorum). 9).\n\nI když se exempla objevovala velmi často v různých žánrech, jejich hlavní doménu samozřejmě představovalo kazatelství, jehož rozvoj sahá zhruba do doby po první křížové výpravě. Kazatelé se museli obracet na mnohem širší publikum, které bylo potřeba poučovat o víře a mravech, současně si však museli udržovat i pozornost a zahánět nudu a únavu publika. Také na to, jak jsem se již zmínil, se přesně zaměřovala tehdejší dobová teorie kazatelství a doporučovala právě exempla, jakožto nejvhodnější zbraň či pomůcku.\n\nK zlepšení a usnadnění kazatelské činnosti, s přihlédnutím na úroveň erudice nižšího duchovenstva, byly vydávány, nejdříve opisem a později tiskem, soubory úplně vypracovaných kázání na jednotlivé neděle a svátky v roce (Jaques de Vitry, Etienne de Bourbon, Thomas de Chantimpré, Johannes Junior, recte Gobious, Johannes Herolt, řečený Distipulus a pozdní Pelbart z Temešváru). Také sborníky, které sloužily jako pomůcky, kde byly systematicky utříděny jednotlivé náměty ke kázáním (Summa praedicantium Johna Bromayarda) a sbírky exempel pro kazatelskou potřebu (často anonymní Prompturia a Specula, patří sem i autor Martin z Opavy, zvaný Bohemus). 10) Kazatelství určitě představuje zcela vyhraněné odvětví středověké literatury, jejíž jednotlivé žánry nikdy nebyly nějak ostře rozhraničeny. A právě exemplum dokáže tak lehce přecházet z jednoho žánru do jiného. Exemplum může mít spoustu variant, ale myšlenka se uchová stále stejná a v popředí. Jestliže exempla vyhovovala pro dané souvislosti, pak se citovala stále znovu, bez ohledu na jejich stáří. Bylo-li třeba, bylo v exemplu změněno třeba jen jméno hlavního představitele, aby mu lidé snáze porozuměli.\n\nStyčné body mezi tradicí exempel a ústním podáním jsou tak nápadné, že nezůstaly nepovšimnuty folkloristikou. Především při řešení spletitých otázek, jež vyvstávaly při studiu života pohádek, se proto obraceli k exemplům už její komparatisticky orientovaní představitelé (ze starších to byl Reinhold Kóhler, z novějších pak hlavně pražský učenec, v písemnictvím orientálním i středověkém Albert Wesselski, který právě důkladnou znalostí exempel podložil svou neprávem umlčenou teorii pohádky). 11) Dalším, kdo se také dosti zabýval exemply, byl Johannes Bolte, který mimo jiné sepsal komentář k pohádkám bratří Grimmů, jež zpracoval spolu s Jiřím Polívkou. 12) Jedním z prvních, který se na exempla díval především z folkloristického pohledu, byl Frederic Tubach, jenž vytvořil spolehlivou základnu pro další zkoumání ve svém katalogu exempel. Svá exempla zpřesňuje nejen časově, ale zajímá se i o vypravěče a způsoby interpretace. Také se přiklání k větší důležitosti mluveného slova při vzniku exempel, ale i jiné literatury. Jedná se o jakousi lidovou cenzuru, která něco přijme za své a něco zcela odmítne.\n\nDalší snahy vyvíjel i Jan Gebauer a až v třicátých letech 20. století se začal exemply zabývat Jan Vilikovský při studiu latinsky psané staročeské literatury. Jeho bádání bylo zaměřeno spíše literárně - historicky, ale silná souvislost s ústním podáním mu neunikla. Prozkoumal i admontské Quadragesimale, jež objevil spolu s Václavem Tillem. Současně s ním se také Wesselski13) podrobně zabýval dílem Mistra Klareta, učence působícího na svatovítské škole v době vlády Karla IV. Vrcholu své tvorby Klaret dosáhl ve svém posledním známém díle, kterým se stal Exemplarius auctorum (Vzorník autorů). Dílo vzniklo po roce 1366, v jeho dokončení Klaretovi zabránila smrt (1369 nebo 1370).\n\nTato sbírka dvou set exempel, složených v leoninských hexametrech, je rozdělena na čtyři oddíly po padesáti. Jednotlivá exempla mají po čtyřech verších, první dvojverší vypráví velmi stručně děj exempla, druhé obsahuje morální aplikaci (moralisatio). V první padesátce vystupují lidé a mytologické bytosti, druhá vypráví o ptácích a jiných létavcích, hrdiny třetí části jsou zvířata, náplní čtvrté měly být snad věci. Poslední oddíl je však neuspořádaný, některá jeho exempla ani exemply (tedy vyprávěními zakončenými morálním poučením z nich vyplývajícím) nejsou, proto lze předpokládat, že autorem této části byl nějaký Klaretův pokračovatel. Exemplarius auctorum napsal Klaret pro poučení svých žáků, což deklaruje hned v úvodu (v. 3-4: Exemplum pone, doctor, ea racione:/ Roborat exemplum, memorans dat cercius ipsum; \"Exemplum používej, učenče, z tohoto důvodu: exemplum posiluje, ten, kdo si ho pamatuje, si dokáže lépe poradit\".) Proto také kladl důraz na moralizace, zatímco děj jednotlivých exempel v prvním dvojverší podal jen velmi stručně. Exempla použitá v Exemplariu auctorum však byla tehdy všeobecně známá, takže stačilo pouze učinit na ně narážku nebo podat resumé děje a jeho současníci bez problému identifikovali, které vyprávění má autor na mysli. Problémy s rozluštěním obsahu exempel v Klaretově podání nastaly samozřejmě v dnešní době, protože bez znalosti děje exempla je často takřka nemožné odhalit jeho totožnost.\n\nRozbor jednotlivých exempel (viz Wesselski, A.: Klaret und sein Glossator. Böhmische Volks- und Mönschsmärlein im Mittelalter. Brno-Praha-Leipzig-Wien. 1936.) ukázal, že náměty téměř poloviny z nich Klaret převzal z antických bajek (stejně jako většina jeho současníků měl k dispozici Avianovu sbírku a volnou parafrázi Phaedra, nazvanou Anonymus Neveleti, která vznikla zřejmě koncem 12. st.), dále čerpal z Bible, ale použil i některé známé náměty, které byly ve středověku všeobecně rozšířené (což značně komplikuje možnost přesně určit, ze které konkrétní předlohy vycházel). 14)\n\nExempla nabízí zajímavý pohled až do hloubky vzniku historické literatury a jejího provázání s ústní lidovou tvorbou, která se v ní odráží možná jasněji, než jsme si původně mysleli. Důležité je si uvědomit, že v podobných podmínkách a prostředích vznikaly i písně, pohádky a ostatní lidové příběhy, které jsou základem lidového divadla, tance a celkové lidové kultury. Osobně se domnívám, že i při studiu mýtu a pověstí by se mělo lidové tvořivosti a ústním tradicím věnovat co nejvíce pozornosti. Je to prostor k bádání, který skrývá obrovské množství střípků kultur našich předků, z kterých nejen vznikly naše mateřské jazyky, ale i naše skutečné identity, které jsou právě proto takové, jaké jsou.\n\n\n\n"}
{"id": "159488", "url": "https://cs.wikipedia.org/wiki?curid=159488", "title": "Albík z Uničova", "text": "Albík z Uničova\n\nZikmund Albík z Uničova, známý také jako \"Sigismundus Albicus de Uniczow\", či německy \"Albich von Prag\", \"Albich von Neustadt\" a \"Albik von Uničov\" (asi 1358, Uničov – 23. července 1427, Budín nebo 23. srpna Bratislava), byl český humanistický lékař, právník, probošt vyšehradský a arcibiskup pražský.\n\nNarodil se pravděpodobně v roce 1347, 1358 nebo 1360. Studoval na pražské univerzitě, kde nejprve v roce 1382 složil bakalaureát ze svobodných umění. Po dalším studiu se v roce 1387 stal doktorem z medicíny a zřejmě byl profesně velmi úspěšný – v roce 1399 se totiž stal osobním lékařem českého krále Václava IV. Po ukončení studií medicíny v Praze se přestěhoval do Padovy, kde získal roku 1404 doktorát z práva. V roce 1411 se stal arcibiskupem, avšak již v roce 1412 se úřadu vzdal. Úřad pražského arcibiskupa vyměnil za hodnost probošta vyšehradského, která byla tradičně spojena s úřadem nejvyššího kancléře království českého a pro jeho osobu s titulem arcibiskupa caesarejského. Věnoval se medicíně a učitelskému působení na univerzitě (stal se kancléřem univerzity). Po smrti Václava IV. se pravděpodobně stal osobním lékařem jeho bratra krále Zikmunda Lucemburského, který ho za zásluhy povýšil do šlechtického stavu. Během husitských válek musel Albík uprchnout ze země a zanechal v Praze většinu svého majetku, kterého nabyl jakožto lékař a arcibiskup.\n\nNa univerzitě se snažil přispět k zvýšení odborné úrovně medicíny (např. zdůrazňoval studium fyziologie) i její společenské prestiže (lékařství nebylo počítáno mezi artes – umění). Předpokladem ke studiu medicíny byla v té době důkladná znalost některých prací Aristotelových, Alberta Velikého a a další filozofů; a naopak: „některé koncepty formulované lékaři nebo jimi získané jednotlivé informace se stávaly součástí filozofických argumentací a někteří lékaři, v Praze například Albík z Uničova, je pokládali za relevantní i pro právníky a teology“ (Dějiny UK I, 1995).\nJako přední představitel medicíny a současně znalec filozofie byl Albík z Uničova povolán i za člena smírčí komise pro řešení sporu mezi Janem Husem (a jeho přívrženci) a jeho univerzitními odpůrci (Štěpánem z Pálče a další)\n\nZ jeho literární pozůstalosti jsou nejvýznamnější spisy \"Compendium medicinae\" a „populárněji“ koncipované \"Regimen sanitatis seu Vetularius\" (Pravidla pro zachování zdraví).\n\n\n\n"}
{"id": "159496", "url": "https://cs.wikipedia.org/wiki?curid=159496", "title": "Vybíjená", "text": "Vybíjená\n\nVybíjená je míčová hra, při které se hráči snaží zasáhnout ve vytyčeném prostoru soupeře míčem a vyřadit ho tak ze hry (vybít).\n\nVytyčená herní plocha má rozměry 18x9 metrů, rozdělená na poloviny, ohraničená postranními a zadními čarami. Hraje se s míčem na volejbal.\nObvykle proti sobě hrají dvě družstva, z nichž každé obsadí polovinu hrací plochy. Každé družstvo má kapitána, ten se postaví do zázemí za soupeřovu polovinu. Na začátku hry se losem určí, kdo má míč. Míč musí být nabitý, tzn., že hráč musí nejprve chytit míč hozený jiným hráčem, teprve pak může vybíjet, tzn. snažit se zasáhnout míčem některého ze soupeřů. Hráč, který je zasažen, vypadává a odchází do zázemí za soupeřovu polovinu. Tam se může dále účastnit hry (nahrávat, vybíjet). Neplatí zásah od země nebo od stěny. Hráč se také může zachránit, pokud míč chytí. S míčem jsou povolené 3 kroky. Když jsou vybiti všichni hráči v poli, jde do hry jako poslední kapitán, který má jeden život jako všichni ostatní. Vítězí družstvo, které vybije všechny protivníky včetně kapitána, případně v časovém limitu vybije více soupeřů.\n\nVe variantě všichni proti všem (maso) každý hraje sám za sebe. Hráči se mohou volně pohybovat po celé hrací ploše, snaží se zmocnit míče a zasáhnout s ním ostatní. Kdo je zasažen, vypadává. Když zůstane posledních několik hráčů, obvykle se zmenší hrací plocha, aby se zbývající hráči mohli snadněji vybít. Hraje se tak dlouho, dokud nezůstane poslední hráč – vítěz.\n\nJe možné také hrát se dvěma či třemi míči. Hra má pak mnohem rychlejší spád. Také je možné v poli rozestavit překážky (nářadí), za které se hráči mohou schovávat. Existuje také vracečka, ve které se vybití hráči mohou vracet do hry. Hráč, který je vybit, si pamatuje, kdo ho vybil, a když je vybit jeho přemožitel, smí se vrátit do hry. Hra tak pokračuje, dokud jedna osoba nevybije všechny ostatní, tudíž nakonec zůstane sama. Této hře se také říká \"Brácha nezná bráchu\".\n\nZákladní postavení hráčů i kapitánů je stejné. Kapitáni mohou vybíjet bez přehozů a nabíjení, tedy rovnou. Vybití hráči odchází zcela ze hry. Pokud někdo míč chytí, získá život navíc.\n\nHraje se bez kapitánů a se čtyřmi míči. Míče se rozestaví na dělící čáru. Na určité znamení se týmy rozeběhnou pro míč. Následně se snaží vybít hráče protějšího týmu. Vybitý hráč odchází ze hry a v případě, že se jeho týmu podaří vybít soupeře, může se zase vrátit do hry. Vyhrává tým, který vybil všechny soupeřovy hráče. Lze hrát i zkrácenou verzi, při níž se po uplynutí časového limitu spočítají hráči v poli. Tým s nejvíce hráči v poli vyhrál.\n\nVybíjená se často hraje při hodinách tělocviku i ve volném čase.\n\n"}
{"id": "159497", "url": "https://cs.wikipedia.org/wiki?curid=159497", "title": "Josef Barák", "text": "Josef Barák\n\nJosef Barák (26. ledna 1833, Praha – 15. listopadu 1883, tamtéž) byl český novinář, básník a spisovatel.\n\nOd roku 1857, kdy uveřejnil svou básnickou prvotinu, poznávala česká kulturní veřejnost Josefa Baráka jako básníka. Náležel k mladé literární generaci, která se v květnu 1858 představila almanachem Máj. Barák byl redaktorem almanachu, neboť jeho hlavním inspirátorům Nerudovi a Hálkovi nebylo tehdy ještě potřebných čtyřiadvacet let.\nKdyž se po mrtvých létech Bachova absolutismu začínal znovu rozvíjet český národní život, patřil Barák k jeho předním organizátorům. Pořádal české besedy, byl předsedou Akademického čtenářského spolku, patřil mezi zakladatele Sokola, Umělecké besedy i četných studentských spolků.\nZaměstnáním a hlavním oborem Barákovy činnosti bylo novinářství. V roce 1857 se stal redaktorem \"Prager Morgenpost\", a když počátkem 60. let vznikaly časopisy české, redaktorem Času a později Hlasu. V letech 1867 až 1873 vydával a řídil časopis \"Svoboda\". V rámci rodícího se mladočeského hnutí představoval Barák spolu s Nerudou jakýsi „plebejský demokratický radikalismus\", navazující na dědictví radikálních demokratů z let revoluce 1848–49. Jako důsledný demokrat si Barák všímal dělnických problémů a účastnil se akcí dělníků, pro které požadoval rovnoprávnost v politickém životě. V září 1871 byl zvolen redaktorem prvního dělnického časopisu \"Dělnických listů\". Svým nacionalismem se však dostával do rozporu se smýšlením některých socialistů ve vydavatelském sboru časopisu, a proto se v srpnu 1872 redakce vzdal. Od 1. října 1874 byl Barák odpovědným redaktorem mladočeských Národních listů, tehdy největších a nejvlivnějších českých novin.\nJiž od studentských demonstrací v květnu 1860 se Barák těšil neobyčejné pozornosti policie a byl také několikrát stíhán soudně. Ve své době byl velmi populární a oblíbenou osobností. Dnes je jeho jméno známé jen užšímu kruhu zájemců o české dějiny. Neprávem, neboť, jak o něm napsal ve svých vzpomínkách spisovatel Antal Stašek, \"svými náhledy předbíhal svou dobu, což bývá vždy známkou duchů nad obecnou úroveň vynikajících\".\n\nJosef Barák zemřel 15. listopadu 1883 a je pochován na Olšanských hřbitovech v Praze.\n\n"}
{"id": "159499", "url": "https://cs.wikipedia.org/wiki?curid=159499", "title": "Enola Gay", "text": "Enola Gay\n\nEnola Gay je přezdívka amerického bombardéru B-29 Superfortress, který 6. srpna 1945 ráno v 8:15:15 shodil na Hirošimu atomovou bombu, která explodovala v čase 8:16. Puma dostala přezdívku Little Boy. Síla její exploze je odhadována na 12 až 20 kilotun TNT, vybuchla ve výšce cca 600 metrů nad zemí a v průběhu pár minut zničila 62 000 budov a bezprostředně po výbuchu zabila 80 000 lidí, dalších 80 tisíc pak vážně zranila.\n\nBombardovací letoun patřil k americké 509. smíšené skupině (v originále: 509th Composite Group) se základnou na ostrově Tinian. Přezdívku mu dal Paul W. Tibbets podle jména své matky, Enoly Gay Tibbetsové. Letoun byl speciálně upraven pouze pro atomové bombardování. Bylo odebráno všechno pancéřování, zůstaly jen tři kulomety (zadní \"dvojče\" a záložní přenosný) a letoun měl pro úder nádrž naplněnou pouze na 7 000 galonů paliva, namísto předepsaných 7 400. To vše jej činilo lehčí, obratnější a schopný nést atomovou pumu. Při shození zbraně musel letoun nasadit 155 stupňový obrat a vysokou akceleraci, aby stihl uniknout nebezpečné tlakové vlně. Zadní střelec Caron pořídil několik snímků atomového hřibu a zpustošené Hirošimy. \n\nPosádka letounu byla pečlivě vybrána a prověřena s ohledem na vysoké utajení úkolu. O atomové bombě před startem z kmenové osádky věděli pouze velitel Tibbets a navigátor Van Kirk. O účelu mise také velmi dobře věděl radiolokační specialista Beser, který se spolu s velitelem již rok podílel na návrhu způsobu svržení bomby a měření jejích účinků z paluby letadla a spolu s ním byl častým návštěvníkem v Los Alamos. O náklad se na palubě starali plukovník Parsons a poručík Jeppson, jejichž úkolem bylo po startu do bomby vložit konvenční výbušniny, které iniciovaly vlastní jadernou explozi a byly z bezpečnostních důvodů vyjmuty. Jeppson bombu později odjistil 30 minut před dosažením cíle. Velitel Tibbets později podstatu úkolu osvětlil zbytku posádky, až když letoun zamířil na Hirošimu. Posádku Enoly Gay tvořili:\n\nKokpit a přední část letounu Enola Gay byla v roce 1995 vystavena ve Smithsonově muzeu letecké a vesmírné techniky ve Washingtonu, D.C.. Nyní je celý letoun vystaven v centru Stevena F. Udvar-Házy nedaleko Dullesova letiště.\n\nDne 28. července 2014 zemřel v třiadevadesáti letech poslední žijící člen posádky letounu, navigátor Theodore Van Kirk, jemuž bylo v době svržení pumy 24 let.\n\n"}
{"id": "159500", "url": "https://cs.wikipedia.org/wiki?curid=159500", "title": "Bořek Dočkal", "text": "Bořek Dočkal\n\nBořek Dočkal (* 30. září 1988, Městec Králové) je český fotbalový záložník a reprezentant hrající za pražskou Spartu. Dokáže dát kvalitní finální přihrávku vedoucí ke gólu v soupeřově síti. Mimo Česko působil na klubové úrovni v Turecku, Norsku, Číně a v USA.\n\nZískal ocenění „Hráč měsíce Synot ligy“ za říjen 2014. V květnu 2015 získal v anketě KSN ČR ocenění nejlepší záložník Synot ligy 2014/15.\n\nZačínal v Bohemii Poděbrady, od deseti let hrál za Slavii. Svůj prvoligový debut si odbyl na Kladně, kde byl dokonce v základní sestavě. Svůj první gól vstřelil ve svém třetím ligovém zápase proti Teplicím. V zimě 2008 odešel na hostování do Liberce, jenž na něj v letním přestupovém období uplatnil opci. Stal se jednou z hlavních opor Slovanu Liberec.\n\nV srpnu 2011 odešel do norského Rosenborgu Trondheim, kde ihned naskočil do základní sestavy na pozici pravého záložníka.\n\nV prvním utkání 1. předkola Evropské ligy sezóny 2012/13 hrál Dočkal v základní sestavě a v 71. minutě se trefil do sítě severoirského klubu Crusaders FC, zvýšil tak na průběžných 2:0, norský celek vyhrál nakonec 3:0.\n\nV prvním utkání 2. předkola EL zařídil dvěma góly remízu (2:2) svého klubu na domácí půdě proti kazašskému celku Ordabasy Šymkent. Trefil se i v dramatické odvetě, když ve čtvrté minutě nastavení vstřelil vítězný a postupový gól Trondheimu na 2:1. Norský celek přitom hrál v dvojnásobném oslabení (bez vyloučených Wangberga s Pricou) a za stavu 1:1 čelil pokutovému kopu.\n\nVe 3. předkole se Rosenborg Trondheim střetl se švýcarským klubem Servette Ženeva a Bořek Dočkal potvrdil svou skvělou střeleckou formu, 10 minut před koncem úvodního zápasu zajistil Trondheimu remízu 1:1 na hřišti soupeře. Doma pak Trondheim remizoval 0:0 a díky vstřelenému gólu na hřišti soupeře postoupil dál.\n\nNásledovalo kvalifikační play-off Evropské ligy, Rosenborg přicestoval do Varšavy k utkání s domácí Legií, Bořek Dočkal vyrovnával 10 minut před koncem na konečných 1:1. V odvetě 30. srpna 2012 přihrával Dočkal ve druhém poločasu na vyrovnávací gól na 1:1, když jeho centrovaný míč ze standardní situace uklidil hlavou do sítě Legie norský obránce Tore Reginiussen. Rosenborg před koncem utkání vstřelil vítězný gól a postoupil do základní skupiny Evropské ligy.\n\nV základní skupině K se Rosenborg utkal s německým mužstvem Bayer 04 Leverkusen, ukrajinským FK Metalist Charkov a rakouským SK Rapid Wien. 8. listopadu 2012 vstřelil Dočkal jediný gól svého týmu v utkání proti domácímu Metalistu Charkov, na výhru to však nestačilo. Rosenborg prohrál 1:3 a tato porážka jej definitivně vyřadila z bojů o postup do jarní vyřazovací části Evropské ligy, na vedoucí desetibodové duo Leverkusen, Charkov ztrácel 2 kola před koncem základních skupin nedosažitelných 7 bodů. Dočkal v zápase vyrovnával ve 42. minutě na 1:1.\n\nV odvetě 1. předkola Evropské ligy sezóny 2013/14 se Dočkal podílel jednou brankou na výhře 7:2 nad severoirským týmem Crusaders FC (trefil se v 57. minutě), Rosenborg postoupil dál s celkovým skóre 9:3 (zajímavostí je, že Rosenborg s Dočkalem v sestavě vyřadil stejného soupeře i v minulém ročníku Evropské ligy). Ve 2. předkole se Dočkalův klub střetl se skotským St. Johnstone FC, který byl ve dvojzápase s Rosenborgem úspěšnější a po výsledcích 1:0 a 1:1 postoupil dál, Rosenborg BK v evropských pohárech pro tuto sezonu skončil.\n\nS příchodem trenéra Pera Joara Hansena v prosinci 2012 začal ztrácet jisté místo v sestavě norského týmu a tak v srpnu 2013 posilnil kádr českého vicemistra AC Sparta Praha. Debutoval ve šlágru 5. ligového kola 17. srpna 2013 proti domácí Viktorii Plzeň, souboj prvního s druhým v tabulce skončil bezbrankovou remízou. V ligovém derby 28. září 2013 proti Slavii Praha vstřelil druhý gól utkání, kdy jeho centr před bránu tečoval do vlastní sítě slávistický obránce Milan Bortel (výhra Sparty 2:0). V sezóně 2013/14 slavil se Spartou Praha zisk ligového titulu již ve 27. kole 4. května 2014. 17. května 2014 získal se Spartou double po výhře 8:7 v penaltovém rozstřelu ve finále Poháru České pošty proti Viktorii Plzeň.\n\nV Synot lize 2014/15 ve druhém kole 2. srpna 2014 vstřelil třetí gól domácího zápasu s FC Vysočina Jihlava, měl tak podíl na výhře 3:0. V odvetném zápase 4. předkola Evropské ligy 2014/15 29. srpna přispěl gólem k výhře 3:1 a postupu do základní skupiny přes nizozemský klub PEC Zwolle (domácí výhra 3:1). Skóroval po delší době, jeho rána byla tečovaná obráncem. 26. dubna 2015 ve 25. ligovém kole přispěl gólem k výhře 4:0 nad FC Zbrojovka Brno, Sparta využila zaváhání vedoucí Plzně a stáhla náskok na rozdíl tří bodů.. Následně však zaváhala i Sparta, titul tak získala Plzeň.\n\nV únoru 2017 dostal nabídku na přestup do čínského klubu Che-nan Ťien-jie hrajícího Chinese Super League, ale tu zamítl i z důvodu účinkování Sparty v Evropské lize. Po úvodní prohře 0:4 v šestnáctifinále Evropské ligy UEFA 2016/17 s ruským mužstvem FK Rostov přišla od čínského klubu vylepšená nabídka na 234 milionů Kč, kterou hráč i Sparta akceptovali. Podepsal kontrakt na 3 roky s gáží až 80 milionů Kč ročně a dostal dres s číslem 8. V čínské Superlize debutoval začátkem března proti týmu Che-pej CFFC (remíza 0:0).. Zimní přípravu 2019 odehrál celou ve Spartě. Dne 17. února s Che-nanem rozvázal smlouvu a odletěl do Prahy, kde měl podepsat smlouvu se Spartou.\n\nV únoru 2018 byl Dočkal čínským klubem uvolněn k ročnímu hostování v celku Philadelphia Union hrajícího americkou Major League Soccer. Jedním z důvodů Dočkalovy žádosti o hostování byly i rodinné důvody s ohledem na poměry v Číně. V americkém celku dostal dres s číslem 10. V MLS debutoval začátkem března proti týmu Columbus Crew (remíza 0:0). V základní části ročníku 2018 vstřelil 5 gólů a na 18 zaznamenal asistenci , čímž se stal nejlepším nahrávačem celé základní části.\nBořek Dočkal nastupoval za různé mládežnické výběry České republiky. Objevil se v dresu české reprezentace do 16, 17 a 19 let.\n\nZa fotbalovou reprezentaci do 21 let nastoupil Dočkal k 28 zápasům a vstřelil 8 gólů. Působil v týmu jako kapitán, zúčastnil se i Mistrovství Evropy hráčů do 21 let v roce 2011 v Dánsku, kde se česká reprezentace dostala do semifinále turnaje.\n\nBilance:\n\nV těžké základní skupině B Mistrovství Evropy hráčů do 21 let v roce 2011 konaném v Dánsku se česká reprezentace střetla postupně s celky Ukrajiny, Španělska a Anglie, do semifinále postupovaly první dva týmy ze skupin. Bořek Dočkal byl v mužstvu kapitánem.\n\n12. června 2011 nastoupil český výběr proti Ukrajině a zvítězil 2:1. Oba góly vstřelil Bořek Dočkal (ve 49. a 56. minutě), Ukrajinci poté již jen snížili v 87. minutě. Další zápas 15. června se české mládežnické reprezentaci nevydařil, prohrála se Španělskem 0:2. Bořek Dočkal odehrál celé utkání. O postupu se rozhodovalo v posledním zápase s Anglií 19. června. Angličané vedli až do 89. minuty 1:0, ČR pak góly střídajících hráčů Jana Chramosty a Tomáše Pekharta otočila stav na 2:1 a postoupila do semifinále. Dočkal odehrál opět kompletní počet minut.\n\nSemifinále 22. června proti Švýcarsku ČR prohrála po prodloužení 0:1 a stejným výsledkem (avšak v normální hrací době) podlehla 25. června v souboji o 3. místo Bělorusku. Dočkal nastoupil v obou zápasech v základní sestavě a hrál vždy až do konce utkání.\n\n6. listopadu 2012 byl poprvé nominován trenérem Michalem Bílkem do českého reprezentačního A-týmu pro přípravný zápas se Slovenskem 14. listopadu 2012 v Olomouci. V tomto zápase debutoval v základní sestavě a vstřelil závěrečný třetí gól českého týmu. ČR porazila Slovensko 3:0, Dočkal se trefil v 72. minutě po zpětné přihrávce Matěje Vydry přesně do horního rohu brány slovenského brankáře Dušana Kuciaka. 6. února 2013 nastoupil ve svém druhém zápase k přátelskému utkání v Manise proti domácímu Turecku, Česká republika zvítězila 2:0. 22. března odehrál na Andrově stadionu v Olomouci kvalifikační zápas s Dánskem, český výběr podlehl soupeři 0:3. 15. října 2013 rozhodl o výhře 1:0 nad domácím Bulharskem v posledním zápase kvalifikace na MS 2014, Bulhaři tak definitivně přišli o možnost postupu do baráže (ČR už ji ztratila dříve).\n\nV kvalifikaci na EURO 2016 zažil vydařený úvod, nejprve se 9. září 2014 brankou podílel na vítězství 2:1 v Praze proti Nizozemsku a o měsíc později 10. října vstřelil vítězný gól na „horké“ půdě v Istanbulu proti domácím Turkům (opět výhra 2:1). Jedním gólem pomohl k dalším třem bodům i v dalším kvalifikačním zápase o 3 dny později v Astaně proti Kazachstánu (výhra 4:2).\nTrenér Pavel Vrba jej zařadil do závěrečné 23členné nominace na EURO 2016 ve Francii. V základní skupině D odehrál jediný zápas: proti Turecku (porážka 0:2). Český tým obsadil se ziskem jediného bodu poslední čtvrté místo skupiny.\n\nPo neúspěšné kvalifikaci na mistrovství světa 2018 a po první prohraném utkání nově vzniklé Ligy národů, byl Dočkal povolán nově zvoleným trenérem Šilhavým do dalších dvou utkání. Bořek Dočkal v těchto zápasech poprvé nesl kapitánskou pásku české reprezentace. V duelu se Slovenskem (výhra 1:2) se Dočkal na obou gólech českého týmu podílel asistencí.\n\nGóly Bořka Dočkala v české reprezentaci do 21 let\nGóly Bořka Dočkala v A-týmu české reprezentace\n\n"}
{"id": "159501", "url": "https://cs.wikipedia.org/wiki?curid=159501", "title": "Nečas", "text": "Nečas\n\nSlovo nečas má více významů:\n\n\n\n"}
{"id": "159508", "url": "https://cs.wikipedia.org/wiki?curid=159508", "title": "Holotropní dýchání", "text": "Holotropní dýchání\n\nHolotropní dýchání je metoda, kterou v polovině 70. let 20. století vyvinul český psychiatr a psychoterapeut Stanislav Grof společně se svou ženou Christinou. Stanislav Grof se rozhodl věnovat výzkumu lidského vědomí, a to zejména jeho mimořádným stavům, vyvolaných například požitím psychotropních látek, jako je LSD. Experimentování s těmito látkami bylo v USA koncem 60. let zakázáno, jelikož se s ním pojila spousta rizik. Grofovi se snažili najít neškodnou a přesto účinnou metodu přinášející holotropní (tj. zcelující) zážitky, jaké někdy přinášelo i užití psychotropních látek.\n\nManželé Grofovi takovou metodu nalezli a nazvali ji holotropním dýcháním. Tato terapeutická strategie, vzešla z předpokladu možnosti vyvolání jiných stavů vědomí pomocí intenzivního dýchání nebo naopak zadržování dechu. V nejširším slova smyslu je charakteristická pro mnoho různých přístupů, včetně různých šamanských praktik, domorodých léčitelských obřadů, určitých forem hypnózy a jiných psychoterapeutických a duchovních praktik. Experimenty s těmito různými technikami dovedli nakonec manželé Grofovi až k té, dle jejich zkušeností nejúčinnější - prohlubování a zvyšování tempa dechu, jež nazvali holotropním dýcháním.\n\nVlastním termínem holotropní terapie označil Stanislav Grof \"léčebný postup, který je kombinací řízeného dýchání, hudby a různých jiných forem zvukové techniky, a cíleného uvolnění blokované tělesné energie.\"\nZákladem holotropní terapie je dýchání. Po letech praxe dospěli manželé Grofovi k názoru, že určitá specifická technika není ani tak důležitá jako sám fakt, že „člověk dýchá rychleji a hlouběji než obvykle, je plně soustředěn a věnuje pozornost procesům probíhajícím v jeho nitru“.\n\nPodpůrným prostředkem k vyvolání mimořádných stavů vědomí je, a od nepaměti byla, hudba. Vhodně vybraná hudba dokáže podpořit dynamiku rituálu a usnadní celý proces. Při holotropní terapii je třeba se jí plně odevzdat – nepřemýšlet nad ní, ale prožívat ji.\n\nPoslední součástí Grofovy holotropní terapie je cílená práce s tělem \"(body work). \" Té se využívá na usnadnění celého procesu. Při holotropním dýchání se zesiluje prožívání a emoce, občas dochází k napětí v těle a fyzickým křečím. Práce s tělem pomáhá tyto problémy překonat a vede k fyzickému i psychickému uvolnění. Takto by měly být zpracovány všechny problémy, které zůstanou ke konci dýchání, aby metoda měla svůj léčebný efekt.\n\nHolotropní dýchání bývá dnes provozováno většinou ve skupinách. Vytvoří se dvojice a tito dva lidé se spolu vystřídají tak, že každý z nich jednou dýchá a jednou dohlíží na průběh dýchání svého partnera - pomáhá mu, poslouží v případě potřeby fyzického kontaktu, zajišťuje prostor a klid na prožívání.\n\nÚčastníci by měli být oblečeni do pohodlných volných šatů, které netlačí, nebrání dýchání a neomezují krevní oběh.\n\nVšichni účastníci holotropního dýchání jsou ještě před jejím počátkem seznámeni s průběhem dýchání a možnostmi prožitků, jež se mohou vyskytnout. Účastníkům bývá doporučováno setrvat v poloze vleže, mít zavřené oči (popř. zavázané šátkem), soustředit se na vnitřní procesy a nijak je intelektuálně nehodnotit a nesnažit se prožitky ovlivňovat nebo měnit. Samotné holotropní dýchání doporučuje Stanislav Grof zahájit krátkou meditací a relaxací. Poté jsou účastníci žádáni, aby prohloubili svůj dech a zvýšili jeho frekvenci. V této chvíli se již připojuje hudba.\n\nPovaha, průběh a intenzita holotropních sezení se liší u různých osob a také u téže osoby při různých sezeních.\nProces je možné prožívat v klidu, také ale lze emoce prožívat a vyjadřovat tělesně - pohybem, mimikou, zvuky i jinak. Pomáhá to prožitku a je dovoleno mnohé, nemělo by ale docházet ke kontaktu s ostatními dýchajícími, rušilo by to jejich proces.\n\nČasto se vyskytují problémy - svalové napětí, bolesti hlavy či jiných částí těla, křeče, nevolnost, zvracení. Zvracení se bere jako přirozená součást procesu, která má působit očistně (připraveny by měly být papírové ručníky na utírání a plastové kbelíky nebo sáčky na zvracení), napětí a bolesti hlavy se uvolňují prací s tělem.\n\nPo dýchání se kreslí mandala, jejímž cílem je zpětné zakreslení prožitků. Následuje sdílení zážitků s ostatními účastníky.\n\nHrozí odkrytí psychických problémů, které člověk sám nezvládne a které mohou přerůst až v duševní nemoc. V takovém případě se doporučuje vyhledat odbornou pomoc, pokud možno psychologa obeznámeného s fungováním holotropního dýchání. Klasická psychiatrie se nedoporučuje, její metody vedou spíše k útlumu příznaků, působí tedy v opačném směru než holotropní terapie.\n\nPrůběh holotropního dýchání bývá spojen, jak už bylo zmíněno, s mnoha motorickými projevy. Během holotropního dýchání proto musí pořadatel zajistit, aby všichni dýchající byli pod dobrým dohledem a nehrozilo zranění – je třeba, aby byla místnost dostatečně prostorná a podlaha by měla být měkká (např. pokrytá žíněnkami). \nHolotropního dýchání by se neměli účastnit lidé s kardiovaskulárními problémy, epileptici, osoby po operacích popř. dosud nezhojených zranění, lidé s glaukomem a těhotné ženy. Osoby mající vážné psychické problémy se smějí zúčastnit jen se souhlasem svého psychologa nebo psychiatra.\n\nVelkým rizikem současnosti je také nedostatečná kvalifikace provozovatelů holotropní terapie a domácí samoukové. Holotropní dýchání by nikdy nemělo být prováděno bez odborného dohledu. \n\nDalší nebezpečí holotropní terapie vidí část lékařské veřejnosti v možnosti škodlivého vlivu na mozkové buňky, během holotropního procesu hyperventilace, při němž dochází k překysličení mozku. Zastánci holotropního dýchání argumentují tím, že hyperventilace jako taková paradoxně změnou kyselosti krve navozuje v určitých částech těla relativní nedokysličení. Relativní do té míry, že organismus disponuje řadou korekčních mechanismů jemu vlastních, mezi něž patří právě udržet si potřebné množství kyslíku jak v tělních tekutinách, tak i v buňkách.\n\nHolotropní terapie vychází z předpokladu léčivého potenciálu mimořádných stavů vědomí - samo tělo má v sobě ukryté prostředky vlastní léčby a ty je třeba aktivovat.\n\nHolotropní terapie slouží k nahlédnutí hluboko do vlastní psychiky a znovuprožitím určitých životních traumatizujících okamžiků ve stavu holotropního dýchání usnadňuje odstraňování různých psychických bloků. Tím umožňuje lepší porozumění sobě samému a také zdokonalení vztahu k jiným lidem. Holotropní dýchání je chápáno jako technika určitého seberozvíjení a sebepoznání.\n\nChceme-li však touto terapií skutečně léčit některé psychologické problémy je třeba se jí věnovat soustavněji – jedno sezení slouží vesměs pouze k lepšímu sebepoznání, byť v některých případech nastane pokrok i po jedné zkušenosti.\n\nTuto techniku lze v psychiatrii využít také jako doplňkovou terapii při léčbě závislostí. Zdali to však je či není jedna z forem psychoterapie se stále vedou spory.\n\nV roce 2000 ohodnotil práci Stanislava Grofa český klub skeptiků Sisyfos bronzovým Bludným balvanem za „přetavení šamanských praktik hyperventilace do tak zvaného holotropního dýchání, skrze něž lze způsobit v mozku chemickou bouři a navodit tak přiotrávenému mimořádné pocity a zážitky“.\n\nV roce 2008 udělil klub Sisyfos Grofovi Jubilejní diamantový bludný arcibalvan.\nKritiku klubu Sisyfos vyvolalo i udělení ceny Nadace Vize 97 Václava Havla.\n\nKnihy:\n\nČlánky:\n\n"}
{"id": "159510", "url": "https://cs.wikipedia.org/wiki?curid=159510", "title": "Zbyněk Berka z Dubé a Lipé", "text": "Zbyněk Berka z Dubé a Lipé\n\nZbyněk II. Berka z Dubé a Lipé O.Cr. (1551 – 6. března 1606) byl katolický duchovní, 10. arcibiskup pražský (1592–1606) a 25. velmistr řádu Křižovníků s červenou hvězdou (1592–1606). V některé literatuře je uváděn též jako kardinál, kterým však jmenován nebyl.\n\nZbyněk Berka pocházel ze známého českého rodu Ronovců. Roku 1569 studoval na univerzitách v Praze, Olomouci a v Dillingen, 1580 zapsán na univerzitě v Krakově a tam získal i gradus licenciáta teologie. Na kněze byl vysvěcen v Praze roku 13. října 1576. Roku 1575 se stal s papežským dispenzem olomouckým kanovníkem, také kanovníkem na Vyšehradě, proboštem v Litoměřicích, v Oettingenu a v Řezně (tam byl i arcijáhnem) a kanovníkem salzburským (1585). V letech 1577–1583 byl olomouckým kapitulním proboštem. 8. března 1585 byl jmenován papežem Řehořem XIII. apoštolským protonotářem. V dubnu 1582 jej papež jmenoval administrátorem biskupství řezenského. Roku 1590 se stal také velmistrem řádu křižovníků s červenou hvězdou. Byl v pořadí třetím mužem, který spojil úřady arcibiskupa pražského a velmistra Křižovníků s červenou hvězdou. Od jeho osoby byly tyto úřady spojeny formální personální unií, kdy se arcibiskup pražský automaticky stával též velmistrem řádu. Řád fungoval jako hlavní finanční opora pražského arcibiskupství zchudlého v době husitských nepokojů, a to až do roku 1694, kdy zemřel poslední arcibiskup-velmistr a propojení řádu a arcibiskupství zaniklo.\n\nDo funkce pražského arcibiskupa jej císař Rudolf II. navrhl již v prosinci roku 1592, ale papežské potvrzení přišlo až v červnu 1593. Biskupské svěcení přijal 10. října 1593, jeho světitelem byl nuncius Cesare Speciano.\nRudolf II. udělil majestátem z 15. června 1603 jemu i jeho nástupcům knížecí titul.\n\nV roce 1605 svolal na žádost papeže Klementa VIII. do Prahy arcidiecézní synodu. Konala se ve dnech 28.–30. září. Pravděpodobně se jí zúčastnil i olomoucký biskup František kardinál z Ditrichštejna, který její závěry přijal i pro olomouckou diecézi, je označována i jako synoda provinční. Jejím cílem bylo prodiskutovat zásadní praktické otázky související se zaváděním reforem tridentského koncilu.\n\nNěkdy bývá Zbyněk Berka uváděn jako kardinál. Podle některých ho kardinálem jmenoval papež Pavel V., ale zemřel dřív (6. března 1606), než mu byl kardinálský klobouk doručen. Podle jiných ho papež Pavel V. roku 1606 jmenovat pouze plánoval . Vyskytl se i názor, že možná byl jmenován kardinálem \"in pectore\" (tj. tajně), jeho jméno totiž nebylo nikdy zveřejněno (\"„nominatus, non publicatus“\"). Každopádně ho za kardinála považovat nelze a neměl by tak být označován.\n\nPoprvé byl u svých příbuzných roku 1590, kdy vedl v Zákupech bohoslužbu. V roce 1593 vedl mši a pak se zúčastnil křtu malého Zbyňka Berky v Zákupech, vzdáleného příbuzného rodu Berků z Dubé. A znovu byl v Zákupech o rok později, kdy byl kmotrem při křtu druhého syna zámeckého pána, Václava Berky z Dubé. Tehdy do Zákup dorazil z Budyšína, kde urovnával tamní spory..\n\n\n"}
{"id": "159512", "url": "https://cs.wikipedia.org/wiki?curid=159512", "title": "Richard Bienert", "text": "Richard Bienert\n\nRichard Bienert (5. září 1881 Smíchov – 3. února 1949 Praha) byl rakousko-uherský, československý a český právník, státní úředník a politik. Za protektorátu předseda vlády a ministr vnitra.\n\nPocházel z rodiny pražského magistrátního úředníka. Po studiu gymnázia vystudoval i práva na pražské univerzitě. Od roku 1906 působil jako policejní úředník u c.k. policie v Praze. Postupně pak pracoval na několika pražských komisařstvích. Od roku 1912 působil jako koncipista pražského policejního ředitelství. V roce 1916 pak začal pracovat v jeho zpravodajském oddělení. V lednu roku 1918 přešel do prezidia státní policie. Za první světové války jako zasvěcený státní úředník, vzdor rizikům, úzce spolupracoval s domácím odbojem, tzv. Maffií. Spolupracoval s jejím vedoucím činitelem Přemyslem Šámalem. A právě to ho vyneslo za republiky do nejvyšších policejních pater.\n\nKrátce po vyhlášení republiky, byl dne 30. října 1918 jmenován pražským policejním ředitelem, 20. května 1920 pak policejním prezidentem hlavního města. Provedl reorganizaci pražského policejního sboru v nových státoprávních a politických poměrech. Díky němu mělo prvorepublikové Československo jeden z nejlépe fungujících policejních sborů v Evropě i na světě. Také díky jemu měla policie první republiky velkou prestiž. V roce 1925 se stal viceprezidentem Zemské správy politické v Čechách a od roku 1939 byl českým zemským prezidentem. Za jeho působení se zvýšila prestiž policie, zároveň byl znám sociálním cítěním i charismatem.\n\nPo příchodu nacistů jej gestapo 1. září 1939 zatklo. Z gestapa byl po několika hodinách propuštěn až na zákrok státního prezidenta Háchy a slib loajality, který dodržel. Takže ve funkci policejního zemského prezidenta mohl zůstat a vydržel v ní až do roku 1942. Po zatčení premiéra Eliáše, aby neuvolnil klíčový post ministra vnitra aktivním kolaborantům, rozhodl se tento rezort převzít. Dne 19. ledna 1942 tak byl jmenován v Krejčího vládě ministrem vnitra. K jeho jmenování mimo jiné přispěl i konflikt říšského sekretáře Protektorátu Čechy a Morava, K. H. Franka, s dosavadním ministrem vnitra Ježkem. Od 12. března téhož roku byl zároveň náměstkem ministerského předsedy. Nakonec se 19. ledna 1945 stal krátce do 5. května 1945 i předsedou vlády. Zároveň s funkcí protektorátního premiéra vykonával stále i funkci ministra vnitra. Jako jeden z mála (bylo uděleno cca 30ks) obdržel vysoké protektorátní vyznamenání – Svatováclavskou orlici I. stupně se zlatým věncem. Byl také členem delegace, kterou koncem dubna 1945 vyslal K. H. Frank na Západ s nabídkou separátního míru a společného boje proti SSSR. Akce se však nezdařila.\n\nDne 5. května 1945 hodlal pronést v pražském rozhlase prohlášení o zániku Protektorátu, ale to už nestihl, protože byl zatčen revolučními gardami. Albert Pražák potvrdil, že Česká národní rada sice nepočítala s jeho zapojením do povstání, ale že již v roce 1944 byl informován o možnosti Bienerta při povstání využít, především vzhledem k oblibě, jaké se stále těšil u policie a četnictva. Dne 31. července 1946 Národní soud po tříměsíčním, často dramatickém jednání vynesl rozsudky nad některými členy protektorátní vlády, mimo jiné i nad Richardem Bienertem. Prokurátor František Tržický pro něj požadoval doživotí, nicméně pro polehčující okolnosti (intervence ve prospěch zatčených a pronásledovaných a podporu rodin pozůstalých) mu nakonec soud vyměřil 3 roky vězení za kolaboraci s nacisty. Vláda se k rozsudkům vyjádřila 6. srpna 1946, netajila se zklamáním nad nízkými tresty, respektovala však nezávislost Národního soudu a právoplatnost jeho výroku. Na tom se shodl i nekomunistický tisk. KSČ se několik týdnů domáhala revize rozsudku a požadovala tvrdší tresty. Dne 12. května 1947 byl – těžce nemocný – podmínečně propuštěn a dožil v ústraní bez nároku na jakoukoliv státní penzi, podporován pouze svým synem a dcerou.\n\nJeho stejnojmenný syn se oženil s Evou Peroutkovou, dcerou spisovatele a publicisty Ferdinanda Peroutky. Dcera Klára se provdala za MUDr. Jana Příbrského, významného specialistu v oboru gynekologické péče a primáře nemocnice v Českých Budějovicích.\n\n\n\n"}
{"id": "159513", "url": "https://cs.wikipedia.org/wiki?curid=159513", "title": "Pirs", "text": "Pirs\n\nPirs (SO-1 nebo DC-1) je modul Mezinárodní vesmírné stanice. Slouží k připojování ruských vesmírných lodí (Sojuz, Progress). Může být použit i jako přechodová komora na výstup dvou kosmonautů do volného vesmíru. Modul byl vynesen lodí Progress-M SO-1 14. září 2001 a ke stanici byl připojen o dva dny později. Modul je dlouhý 4,9 metru, má průměr 2,25 metru a váží 3 676 kg.\n"}
{"id": "159514", "url": "https://cs.wikipedia.org/wiki?curid=159514", "title": "Antonín Boček", "text": "Antonín Boček\n\nAntonín Boček (20. května 1802 Bystřice nad Pernštejnem – 13. ledna 1847 Brno) byl moravský archivář a historik.\n\nPo studiích na gymnáziu v Těšíně, Znojmě a Brně studoval filosofii u piaristů v Litomyšli a opět v Brně, práva na vídeňské univerzitě (1822–24) nedokončil a začal se věnovat učitelství. Kariéru započal na brněnském gymnáziu r. 1824 a na tomto působišti setrval do r. 1826, kdy se stal vychovatelem a domácím učitelem v hraběcí rodině Mittrowských na zámku v Dolní Rožínce. Později se ucházel o profesuru, ale nedosáhl jí, takže r. 1828 přijal místo úředníka v registratuře Moravskoslezského gubernia, nejvyššího úřadu státní správy na Moravě. Jeho prvořadým úkolem bylo pokračovat po zesnulém Janu Petru Cerronim (1753-1826), guberniálním sekretáři, historiku a neúnavném sběrateli historických materiálů, v pořádání archivů celkem 59 zrušených moravských klášterů, přičemž se poprvé podrobněji obeznámil s důležitými prameny, což se mu později hodilo také při práci na diplomatáři. V této době se seznámil s historikem a topografem, rajhradským benediktinem Řehořem Wolným (1793-1871), pod jehož vlivem se začal hlouběji zajímat o moravskou historii a publikovat vlastní stati.\n\nRoku 1830 přešel do univerzitní knihovny v Olomouci, ale již v následujícím roce se stal prvním profesorem české řeči a literatury na tamní stavovské akademii. To mu usnadnilo přístup do kapitulního a arcibiskupského archivu, odkud načerpal mnoho důležitých materiálů pro moravské dějiny.\n\n16. června 1837 schválil císař Ferdinand I. jmenování A. Bočka moravským zemským historiografem, 3. 7. 1839 byl pak jmenován stavovským zemským archivářem, čímž \"de facto\" začínají i samotné dějiny Moravského zemského archivu.\n\nZa podpory moravské šlechty započal záhy v rozsáhlé a pilné činnosti, tkvící mj. ve výzkumu množství archivů domácích i zahraničních, podnikal výzkumné cesty a shromažďoval tak primární prameny k moravským dějinám, ukládané v zemském archivu. Pomáhalo mu přitom několik kopistů, opisujících pro něj historické materiály, pořizujících regesty, seznamy či shromažďujících informace o jednotlivých archivech a archiváliích. Podobné zprávy vyžádal si A. Boček od představitelů měst, obcí, far nebo i soukromých osob, aby získal co nejpodrobnější informace o archiváliích v různých archivech tehdy ještě namnoze soukromých a běžně nepřístupných.\n\nHlavním spolupracovníkem mu byl od r. 1841 Josef Chytil (1812-1861), jeho pozdější nástupce v úřadu zemského archiváře.\n\nVýsledkem Bočkovy heuristiky je bohatá sbírka, čítající 12 308 opisů i originálů listin, 769 starých českých knih a paleotypů, 162 knih a paleotypů německých a latinských, a konečně i 175 rukopisných kodexů. Sbírka je dnes uložena v Moravském zemském archivu v Brně.\n\nSpíše ze soukromého zájmu vzešla bohatá sbírka mincí.\n\nAntonín Boček bydlel v Brně v Mečové ulici a právě tam, na schodech svého bydliště, počátkem r. 1847 uklouzl a při pádu si zlomil nohu. Z následných zdravotních komplikací se vyvinula embolie, patrně v jejím důsledku byl pak raněn mrtvicí a 11. ledna 1847 zemřel.\n\nOdborná historická činnost A. Bočka, jak již výše nastíněno, orientovala se především na dějiny Moravy. V době, kdy působil ve službách rodu Mittrowských, sepsal (německy) první svou významnější práci – \"Die Pernsteine\" – kde se pokusil o podání souborné historie hradu Pernštejna a jeho vlastníků.\n\nCeněna byla přínosná práce \"Mähren unter dem König Rudolf I.\" (1838; \"Morava za Rudolfa I\".), kde si erudovaně a neotřele všímal pětiletého interregna 1278-1283, dějinné kapitoly, v níž se Morava dostala poprvé pod nadvládu Habsburků. R. 1841 zveřejnil studii \"O vítězi nad Mongoly\", tematicky čerpající z mongolského vpádu na Moravu r. 1241. Studie vyšla jako součást díla \"Vpád Mongolů do Moravy\" od Aloise Vojtěcha Šembery (1807-1882), mj. Bočkova nástupce na olomoucké akademii.\n\nPosmrtně byl r. 1850 vydán ne zcela úplný \"Přehled knížat a markrabat a jiných nejvyšších důstojníků zemských v markrabství Moravském\" jako příručka vhodná i pro dějiny správy.\n\nNejvětší Bočkův význam tkví však ve vydávání tzv. moravského diplomatáře – \"Codex diplomaticus et epistolaris Moraviae\" (zkratka CDM, \"Soubor listin a listů moravských\"), kde zpřístupňoval ve formě opisů středověký listinný materiál k moravským dějinám jako základní příručku historiografického bádání, čímž zrealizoval již v 18. stol. se objevující myšlenku na sestavení podobného díla a zároveň předběhl české vědce ve vydávání diplomatáře o více než šedesát roků. Finance poskytl jeho někdejší zaměstnavatel, hrabě Antonín Bedřich Mittrowský.\n\nSám A. Boček vydal první čtyři svazky diplomatáře – I. sv., zahrnující léta 396 (převzal ze sv. Augustina) – 1199 r. 1836; II. sv. zahrnující léta 1200-1240 r. 1839; III. sv. zahrnující léta 1241-1267 r. 1841 a IV. svazek zahrnující léta 1268-1293 r. 1845. Pátý svazek pro léta 1294-1306 vyšel r. 1850 a po Bočkově smrti jej dokončil (za použití Bočkem připraveného materiálu) Josef Chytil. I. – IV. svazek diplomatáře vyšel v Olomouci a edičním jazykem byla latina, od V. svazku přenesl J. Chytil vydávání do Brna a edičním jazykem se stala němčina.\n\nChvat v práci byl však příčinou řady nedostatků – neuváděl signatury, spoléhal se v některých případech na nepřesné opisy, chybí bližší diplomatické, paleografické a sfragistické zpracování. Kvůli kvapné heuristice i nemožnosti prostudovat důkladně všechny archivy, nezařadil do diplomatáře všechen materiál, což částečně napravil pokračovatel Josef Chytil společně s ředitelem moravského zemského archivu Petrem Chlumeckým (1825-1863) v VII. svazku diplomatáře, jenž přinesl doplňky k svazkům Bočkovým.\n\nZřejmě vlastenectví, celková atmosféra doby a také snahy o doplnění chybějících pramenů vedly A. Bočka k falzátorství – do diplomatáře zařadil několik vlastních padělků listin, jimiž se snažil doplnit prameny tam, kde se nedochovaly či snad nikdy neexistovaly. Kryl se přitom autoritou moravského obrozeneckého historika Josefa Vratislava Monsea (1733-1793) a předstíral, že některé dokumenty nalezl v jeho pozůstalosti. Bočkův úmysl jistě nebyl zlý, ale vedl ke značné degradaci diplomatáře zvláště po odhalení falz – na první záhy upozorňovali další vydavatelé diplomatáře, moravští zemští archiváři Vincenc Brandl (1834-1901) a jeho nástupce Berthold Bretholz (1862-1936), podrobně se jimi zabýval a důsledně je odhalil historik (především vynikající diplomatik), profesor Masarykovy university dr. Jindřich Šebánek (1900-1977) – výsledky shrnul v díle \"Moderní padělky v moravském diplomatáři Bočkově\" (1936). K odhalení falz přispěla do jisté míry Bočkova náhlá smrt, neboť nestačil zahladit stopy po své falzátorské činnosti, které později v jeho pozůstalosti nalezl a identifikoval právě J. Šebánek. Přesto nelze popřít, že Bočkův diplomatář byl dílem převratným a průkopnickým, které ještě dlouho poté nenalezlo obdoby a stalo se vítanou pomůckou v práci mnoha historiků u nás i v zahraničí. Připomenout si zaslouží také maximální úsilí, které A. Boček své práci vždy věnoval, a to leckdy za obtížných podmínek.\n\nPrvní tři svazky CDM jsou již dnes nicméně antikvovány a nahrazeny vědecky přesnější a propracovanější edicí \"Codex diplomaticus et epistolaris regni Bohemiae\", svazky I – V.\n\n\n"}
{"id": "159516", "url": "https://cs.wikipedia.org/wiki?curid=159516", "title": "Canadarm2", "text": "Canadarm2\n\nCanadarm2 (Mobile Servicing System - MSS) je robotický systém Kanadské kosmické agentury, umístěný na Mezinárodní vesmírné stanici. Hraje důležitou roli při manipulaci s nákladem mimo prostor stanice, podporuje také pohyb astronautů vně stanice. Byl do vesmíru vynesen během mise STS-100 v dubnu 2001. Manipulační rampa je dlouhá 17,6 metrů, má sedm motorizovaných ohybných kloubů a váží 1 800 kg. Průměr je 35 cm. Maximální nosnost činí 116 tun, což je hodnota dostatečná pro manipulaci i s nejtěžšími moduly stanice (cca 22 tun) případně s kosmickým raketoplánem (cca 70 tun).\n\n"}
{"id": "159517", "url": "https://cs.wikipedia.org/wiki?curid=159517", "title": "Toskánské ostrovy", "text": "Toskánské ostrovy\n\nToskánské ostrovy ( [arčipelágo toskáno]), je italské souostroví v Tyrhénském a Ligurském moři, mezi Apeninským poloostrovem a Korsikou. Souostroví odděluje od \"Korsiky\" Korsický průliv.\n\nOstrovy patří do regionu Toskánsko a jsou součástí národního parku – Parco Nazionale Arcipelago Toscano.\n\nNejznámějším ostrovem je Elba, díky literatuře proslul rovněž ostrov Montecristo.\n\n"}
{"id": "159519", "url": "https://cs.wikipedia.org/wiki?curid=159519", "title": "Netscape Plugin Application Programming Interface", "text": "Netscape Plugin Application Programming Interface\n\nNetscape Plugin Application Programming Interface (NPAPI) je v informatice zastaralé aplikační rozhraní pro tvorbu zásuvných modulů pro webové prohlížeče. Původně bylo vyvinuto pro webový prohlížeč Netscape (Netscape Navigator 2.0), ale později bylo implementováno i v řadě dalších prohlížečů (Mozilla Suite, Mozilla Firefox, Opera, Google Chrome, Internet Explorer).\n\nDne 12. srpna 2009 bylo na stránce Google Code uveden nový projekt Pepper, který byl spojen s Pepper Plugin API (PPAPI). Aplikační rozhraní PPAPI je odvozeno od NPAPI a jeho cílem je, aby rozšíření byla portabilní a bezpečnější. Proto se PPAPI zaměřuje na podporu běhu rozšíření mimo vlastní proces webového prohlížeče (out-of-process plugin execution).\n\nS nástupem moderního HTML5 potřeba zásuvných modulů v prohlížeči opadla.\n\n"}
{"id": "159521", "url": "https://cs.wikipedia.org/wiki?curid=159521", "title": "Tenzorové pole", "text": "Tenzorové pole\n\nTenzorovým polem se označuje tenzorová veličina, která je definována v každém bodě zkoumaného prostoru. V každém bodě prostoru je tedy definován určitý tenzor, přičemž řád tohoto tenzoru je v celém uvažovaném prostoru stejný, ale mění se hodnoty jeho složek. Jedná se tedy o skupinu tenzorů nacházejících se v různých bodech prostoru, o nichž tvrdíme, že přísluší jedné veličině.\n\nVzhledem k tomu, že vektor a skalár je speciální případ tenzoru, lze obdobným způsobem definovat pole vektorové, kdy je v každém bodě prostoru definován vektor, který přiřazujeme jedné specifické veličině. Pokud je v každém bodě daného prostoru definován skalár, pak hovoříme o skalárním poli.\n\nUvažovaným prostorem, na kterém je definováno pole, nemusí být pouze třírozměrný prostor. Pole může být definováno také na libovolném zkoumaném prostoru, např. na ploše (např. rovině, povrchu koule apod.) nebo také v prostoročasu. \n\nPokud je určité pole prostorově omezeno, tzn. nachází se pouze v určité části prostoru, můžeme jej obvykle rozšířit do celého prostoru, přičemž mimo studovanou oblast definujeme složky pole jako nulové.\n\nOperace s tenzorovými (vektorovými, skalárními) poli se provádí tak, že se provádí operace s příslušnými tenzory (vektory, skaláry) v daném bodě.\n\n"}
{"id": "159523", "url": "https://cs.wikipedia.org/wiki?curid=159523", "title": "Mozilla Grendel", "text": "Mozilla Grendel\n\nMozilla Grendel je poštovní klient a klient pro diskusní skupiny psaný v programovacím jazyku Java. Cílem bylo vytvořit multiplatformní aplikaci s vlastnostmi, které uspokojí zkušené uživatele.\n\nProdukt původně vznikal jako součást projektu Xena (známý též jako „Javagator“) v Netscape Communications. Projekt zůstal nedokončen a po třech letech byl zrušen. Vzhledem k dostupnosti zdrojového kódu se chytla jiná skupina lidí a rozhodla se jej dokončit. Aktuální stav projektu není znám.\n\n"}
{"id": "159524", "url": "https://cs.wikipedia.org/wiki?curid=159524", "title": "Grendel", "text": "Grendel\n\nGrendel může znamenat\n\n"}
{"id": "159529", "url": "https://cs.wikipedia.org/wiki?curid=159529", "title": "Lýsimachos", "text": "Lýsimachos\n\nLýsimachos (kolem 360 př. n. l. – 281 př. n. l.) byl makedonský důstojník a jeden z diadochů (nástupců) Alexandra Velikého. Později se prohlásil králem Thrákie a v roce 301 př. n. l. měl významný podíl na porážce Antigona Jednookého.\n\nNarodil se v Pelle jako syn Agathokla, pocházejícího z thesálského Krannónu. Během Alexandrova tažení proti Persii patřil k jedním z jeho tělesných strážců a vyznamenal se v bojích proti Indům. Po Alexandrově smrti v roce 323 př. n. l. byl ustaven správcem Thrákie. Během prvních dvou desetiletí své vlády byl zaměstnán potlačováním povstání místních kmenů, zvláště Odrysů, a odrážením invazí sousedních národů, pročež takřka vůbec nezasahoval do bojů mezi Alexandrovými nástupci. Ve sporech mezi makedonskými generály, kteří si rozdělili Alexandrovu říši, stál Lýsimachos většinou na straně Ptolemaia a podobně jako vládce Egypta se snažil čelit expanzionistickým záměrům nejprve Perdikka a pak Antigona, kteří usilovali o opětné sjednocení říše. V roce 315 př. n. l. se přidal ke koalici Kassandra, Ptolemaia a Seleuka proti Antigonovi. Ten však odvrátil nebezpečí, jež mu hrozilo ze strany Lýsimacha tím, že proti němu vzbouřil thrácké a skythské kmeny. V roce 309 př. n. l. založil Lýsimachos v úžině, spojující poloostrov Chersonésos s pevninou, město Lýsimacheia. O tři roky později přijal po vzoru Antigona a ostatních diadochů královský titul.\n\nV roce 302 př. n. l. se Lýsimachos podporovaný Kassandrem, Ptolemaiem a Seleukem chopil iniciativy proti Antigonovi. S vojskem, doplněným posilami od Kassandra, vytáhl do Malé Asie, kde se setkal jen s nepatrným odporem a obsadil značnou část země. Nicméně po příchodu Antigona odmítl riskovat bitvu, načež odtáhl do zimního tábora v Bithýnii a zde se oženil s ovdovělou perskou princeznou Amastris. Na jaře následujícího roku (301 př. n. l.) spojil Lýsimachos své vojsko se Seleukovým. Jejich kombinované síly se poté utkaly s Antigonovou početnější armádou v bitvě u Ipsu ve Frýgii. Třebaže Antigonos měl nad nimi převahu a jejich počáteční útok byl odražen, nakonec se jim podařilo uvést nepřátelskou armádu ve zmatek. Osmdesátiletý Antigonos odmítal navzdory porážce opustit bojiště, načež byl smrtelně zraněn. Vítězové si mezi sebou rozdělili jeho území v Přední Asii, přičemž Lýsimachos obdržel západní část Malé Asie.\nLýsimachos se však nyní začal cítit ohrožován velikostí Seleukovy říše a uzavřel tudíž proti svému někdejšímu spojenci koalici s Ptolemaiem, jenž mu dal za ženu svoji dceru Arsinoé. Amastris, se kterou se rozvedl, se vrátila do bithýnské Hérakleie. V roce 297 př. n. l. obnovil Antigonův syn Démétrios Poliorkétés nepřátelství a chopil se vlády v Řecku. Lýsimachos v odvetu za to obsadil Démétriova zbývající města v Malé Asii. Nedlouho nato ale Démétrios využil rozporů mezi Kassandrovými syny a když ho jedna ze stran vyzvala k intervenci, sám se zmocnil makedonského trůnu. Mezitím Lýsimachos byl při pokusu rozšířit svojí moc až na území ležící za Dunajem poražen a zajat náčelníkem kmene Getů, který ho poté za překvapivě mírných podmínek propustil. Démétrios se pokusil využít Lýsimachova nezdaru a vpadl do Thrákie. Záhy se ale musel stáhnout, neboť proti němu propuklo povstání v Bojótii. V roce 294 př. n. l. uzavřel Lýsimachos se svým starým nepřítelem mír, kterým ho uznal za krále Makedonie. O několik let později však Démétrios zahájil výstavbu ohromné flotily, s níž plánoval dobytí Asie. Lýsimachos proto vytvořil alianci s épeirským králem Pyrrhem a v roce 288 př. n. l. Démétria společným útokem předešli. Současný vpád nepřátel ze západu a z východu podlomil loajalitu makedonského vojska vůči Démétriovi, který tak byl přinucen uprchnout ze země. Vítězní králové se nejprve o vládu nad Makedonií podělili, nicméně již v roce 285 př. n. l. získal Lýsimachos na svou stranu Pyrrhovy vojáky a zbavil tak svého spoluvládce moci.\n\nUstaven makedonským králem dosáhl Lýsimachos v sedmdesáti pěti letech vrcholu své moci. Poslední léta jeho života mu ale ztrpčovaly konflikty ve vlastní rodině. Amastris byla zavražděna svými dvěma syny, které poté Lýsimachos nechal usmrtit. Arsinoé, která toužila zajistit svým synům nástupnictví na úkor Lýsimachova nejstaršího syna Agathokla, ho proto s pomocí svého bratra Ptolemaia Kerauna falešně obvinila ze spiknutí za účelem získání trůnu, načež dal Lýsimachos Agathokla popravit. Tento Lýsimachův ukrutný čin vyvolal ovšem značnou nelibost: mnohá města v Asii se vzbouřila a většina jeho přátel ho opustila. Vdova po Agathoklovi uprchla k Seleukovi, který okamžitě zaútočil na území svého dřívějšího spojence. Lýsimachos v reakci na to překročil Helléspont a vytáhl do Lýdie. Zde se střetl se Seleukem v bitvě u Kúrúpedia, v níž nalezl porážku a smrt. Uplynulo několik dní, než bylo Lýsimachovo tělo hlídané jeho věrnými psy objeveno. Poté bylo předáno jeho synu Alexandrovi, který je pohřbil v Lýsimacheii.\n\nPo Lýsimachovi byl pojmenován botanický rod \"Lysimachia\", vrbina.\n\n\n\n"}
{"id": "159530", "url": "https://cs.wikipedia.org/wiki?curid=159530", "title": "Dolní Germánie", "text": "Dolní Germánie\n\nDolní Germánie (latinsky \"Germania Inferior\") byla římská provincie, ležící západně od Rýna. Rozkládala se na území dnešního jižního Nizozemska, severozápadního Německa a východní Belgie. Zřízena byla zřejmě v roce 89 n. l., třebaže její teritorium Římané kontrolovali již od dob Augusta (tehdy však představovala součást Galie Belgické). Hlavním městem provincie byla \"Colonia Agrippina\" (dnešní Kolín nad Rýnem). K dalším důležitým centrům provincie patřila \"Bonna\" (dnešní Bonn), \"Castra Vetera\", \"Colonia Ulpia Traiana\" (obě poblíž současného města Xanten), \"Ulpia Noviomagus Batavorum\" (Nijmegen) a \"Trajectum ad Rhenum\" (Utrecht). Všechna vznikla v místech někdejších vojenských táborů (\"castra\"). Východní hranici provincie tvořila řeka Rýn, která ji oddělovala od „svobodné“ Germánie. Na severu omývaly Dolní Germánii vody Severního moře. Na jihu a na západě sousedila s provinciemi Horní Germánie a Gallia Belgica.\n\nK prvním kontaktům mezi římskými vojáky a galskými, resp. germánskými kmeny na území pozdější provincie došlo během galských tažení Julia Caesara, jenž do této oblasti pronikl v roce 57 př. n. l. V následujících třech letech Caesar takřka vyhladil některé zdejší kmeny, včetně Eburonů a Menapiů. Počátek trvalé římské vojenské přítomnosti se však datuje až do roku 12 př. n. l. v souvislosti s Drusovým tažením na území pravobřežní Germánie. Poté, co Germanicus ukončil další výpravy za Rýn, bylo zde umístěno několik legií. Svoji stálou posádku zde měly: \"Legio I Minervia\" a \"Legio XXX Ulpia Victrix\". Legie dále doplňovaly četné domorodé pomocné sbory (\"auxilia\"). V roce 69 zasáhlo Dolní Germánii ničivé povstání Batavů vedené Juliem Civilem. V průběhu něho byl mezi jinými zpustošen také vojenský tábor v Castra Vetera. Rovněž v pozdějších dobách pokračovaly germánské kmeny v přepadávání římských měst a vojenských táborů v provincii. V roce 275 tak bylo Germány vydrancováno tehdejší druhé největší město Dolní Germánie – Colonia Ulpia Traiana. Po roce 406 se římská správa udržela v \"Civitas Tungrorum\" a \"Civitas Ubiorum\" po roce 476 byly zbývající oblasti pod římskou správou obsazeny Franky.\n\n\n"}
{"id": "159531", "url": "https://cs.wikipedia.org/wiki?curid=159531", "title": "Bithýnie", "text": "Bithýnie\n\nBithýnie byla ve starověku královstvím a římskou provincií, rozkládající se na severovýchodě Malé Asie (v dnešním Turecku) při březích \"Propontidy\" (Marmarského moře), thráckého Bosporu a \"Pontu Euxinu\" (Černého moře).\n\nPodle Strabóna ohraničovala Bithýnii na východě řeka \"Sangarios\" (dnešní Sakarya), avšak podle všeobecně přijímaného názoru se rozprostírala dále až k řece \"Parthenios\", která ji oddělovala od Paflagonie. Na západě a jihozápadě tvořila hranici mezi Bithýnií a Mýsií řeka \"Rhyndakos\", zatímco na jihu sousedila s Frýgií a Galatií. Východu a jihu Bithýnie dominují vysoká a hustě zalesněná pohoří, prudce klesající do hlubokých a úrodných údolí s několika rozlehlými jezery. Nejvyšším horským masívem je tzv. „mýský Olympus“ (dnešní Uludağ, dosahující nadmořské výšky kolem 2500 metrů), který se vypíná přímo nad městem Prusa (Bursa) a při jasné viditelnosti je vidět z více než 100 kilometrů vzdáleného Istanbulu. Jeho vrchol je po větší část roku pokryt sněhem. Na jihovýchodě se v délce téměř 200 kilometrů táhne mohutné horské pásmo, které společně s dalšími pohořími vymezuje centrální anatolskou plošinu ve středním Turecku. K nejdůležitějším městům náležela Níkomédie (nyní Izmit) na pobřeží a vnitrozemská Níkaia (Iznik), které spolu vzájemně soupeřily o postavení hlavního města Bithýnie. Obě byla založena až v době helénismu, ovšem již o pár století dříve vybudovali Řekové na rovinatém pobřeží Propontidy četné kolonie jako například Kios (Gemlik) či Chalkedon v ústí Bosporu naproti Byzantiu. Na břehu Černého moře to pak byla pontská Hérakleia vzdálená asi 150 kilometrů východně od Bosporu. Všechna tato města se rozvinula v kvetoucí obchodní centra.\n\nPodle antických autorů (Hérodotos, Xenofón, Strabón) byli Bithýnové jedním z uprchlých thráckých kmenů. Kromě Bithýnů je rovněž doložena existence jiného thráckého kmene – Thýnů. Oba tyto kmeny se patrně ve stejně době usadily v oblasti Malé Asie, přináležející k Thrákii. Podle Hérodotova podání žili Thýnové a Bithýnové vedle sebe, avšak druzí jmenovaní se nakonec zřejmě stali dominantní a jejich jméno dalo této zemi název. V 6. století př. n. l. připojil král Kroisos Bithýnii k lýdské říši. Po jeho porážce Peršany vedenými Kýrem Velikým v roce 546 př. n. l. se Bithýnie stala součástí satrapie Frýgie, ale již někdy kolem roku 430 př. n. l. se vymkla kontrole perských satrapů.\n\nNezávislost Bithýnie přetrvala i v době Alexandrova tažení proti Persii. Teprve Antigonos Jednooký zastavil expanzi místního domorodého vládce jménem Zipoetes, namířenou proti pobřežním řeckým \"poleis\". Zipoetes dokonce Antigonovi poskytl rukojmí a zdá se, že vystupoval jako spojenec tohoto diadocha. Po Antigonově smrti musel Zipoetes čelit útokům Lýsimacha. Poté, co dosáhl na podzim roku 297 př. n. l. nad Lýsimachem vítězství, přijal Zipoetes královský titul. Nedlouho po bitvě u Kúrúpedia v roce 281 př. n. l. Zipoetes zemřel. Jeho syn a nástupce Níkomédés I. pokračoval v politice svého otce a obratným využíváním rozporů mezi sousedními helénistickými říšemi dosáhl územního rozšíření svého království. Sváděl úspěšné boje se seleukovským králem Antiochem I. Sótérem. V roce 277 př. n. l. si na pomoc proti svému bratrovi povolal z Evropy barbarské Galaty, s nimiž později vydobyl na seleukovské říši severovýchodní část Frýgie. V roce 264 př. n. l. založil nové hlavní město Níkomédii. Rozmach prosperity země pokračoval i za vlády jeho nástupců Prúsia I. (za jeho panování se do Bithýnie uchýlil Hannibal, který zde ukončil svůj život požitím jedu), Prúsia II. a Níkoméda II. Bithýnie zaujímala význačné místo mezi malými královstvími Malé Asie, avšak poslední bithýnský král Níkomédés IV. nebyl schopen zabránit ambicióznímu pontskému králi Mithridatovi VI. v ovládnutí země. Pouze s pomocí Římanů mohl být opět nastolen na trůn. Před svou smrtí v roce 74 př. n. l. odkázal svou říši římské republice. Římský senát prohlásil ihned poté Bithýnii provincií, což přimělo Mithridata k obnovení války s Římany. Po definitivní porážce pontského krále byla Bithýnie spojena s Pontem v jednu provincii, jejímž hlavním městem zůstala Níkomédie.\n\nOd roku 27 př. n. l. až do vlády Marca Aurelia náležela Bithýnie k senátorským provinciím. Jako správce zde v letech 103–105 působil známý spisovatel Plinius mladší. Korespondence mezi Pliniem a císařem Traianem poskytuje velmi cenný zdroj informací o fungování římské provinciální správy a o Bithýnii samotné. Mimořádnou proslulost získal obzvláště dopis, v němž Plinius popisuje, jak se Bithýnií šíří křesťanství: „Nejen města, nýbrž také vesnice a celá zem jsou zasaženy morem této zhoubné pověry.“ V roce 295 za vlády Diocletiana byly z Bithýnie vyčleněny dvě nové provincie: \"Paflagonia\" a \"Diospontus\" (později přejmenovaná na \"Hellenospontus\"). Diocletianus si navíc zvolil Nikomédii za své rezidenční sídlo, neboť ležela na strategicky důležitém místě na půli cesty mezi severní hranicí říše na Dunaji a východní na Eufratu. Za Konstantina Velikého se v Níkaii konal ekumenický koncil, během něhož bylo zformulováno tzv. nicejské vyznání víry. Někdy v době panování Theodosia I. byla Bithýnie opět rozdělena, čímž vznikla další provincie nazývaná \"Honorias\".\n\nPevnou součástí římské resp. byzantské říše zůstala Bithýnie až do 11. století. V letech 1074–1097 tuto zemi ovládali Seldžukové vypuzení Byzantinci s pomocí západních křesťanů v průběhu první křížové výpravy. Po dobu existence latinského císařství v Konstantinopoli (1204–1261) byla Níkaia sídlem byzantských císařů. V roce 1298 vpadl do Bithýnie Osman I. a v roce 1326 se Turky dobytá Prusa (od té doby nazývaná Bursa) stala hlavním městem osmanské říše. Zbytky byzantské vlády a tím i křesťanského osídlení se zhroutily během několika následujících desetiletí.\n\n\n\n"}
{"id": "159532", "url": "https://cs.wikipedia.org/wiki?curid=159532", "title": "Démétrios I. Poliorkétés", "text": "Démétrios I. Poliorkétés\n\nDémétrios I. (337 př. n. l. – 283 př. n. l.), přezdívaný Poliorkétés, byl synem Antigona I. Jednookého, krále Malé Asie, a jeho manželky Stratoníké, a v letech 294 až 288 př. n. l. antigonovským králem Makedonie.\n\nVe věku dvaceti dvou let ho jeho otec vyslal do Sýrie, kterou měl bránit proti vládci Egypta – Ptolemaiovi. V roce 312 př. n. l. byl jím ale zcela rozdrcen v bitvě u Gazy. Tento nezdar alespoň částečně odčinil několika menšími úspěchy.\n\nPo neúspěšném tažení proti Babylónu a několika kampaních proti Ptolemaiovi na pobřeží Kilíkie a na Kypru, se Démétrios vypravil v čele flotily 250 lodí k Athénám. Následně zbavil toto město Kassandrovy nadvlády a vyhnal zde umístěnou makedonskou posádku pod velením Démétria z Faleru (307 př. n. l.). Za toto vítězství ho Athéňané odměnili udělením titulu \"Sótér\" („Zachránce“).\n\nV roce 306 př. n. l. porazil Ptolemaiova bratra Menelaa v námořní bitvě u Salamíny na Kypru, čímž zcela zlikvidoval egyptské loďstvo. V této bitvě dosáhl proslulosti díky svým unikátním a velmi důmyslným obléhacím strojům, za což získal přezdívku „obléhatel měst“ (\"„Poliorkétés“\"). Mezi jeho vynálezy patřilo například beranidlo dlouhé 60 metrů, k jehož ovládání bylo zapotřebí 1000 mužů. Na Kypru (stejně jako později na Rhodu) použil Démétrios obrovitou obléhací věž pojmenovanou \"helepolis\" („obsazovač měst“), která byla 40 metrů vysoká, 20 metrů široká a vážila kolem 200 tun.\n\nVe stejném roce přijal z rukou svého otce královský titul. Následně se vydal na Rhodos potrestat jeho obyvatelé za to, že neposkytli Antigonovcům pomoc proti Ptolemaiovi. Spíše než ze strategických nebo politických důvodů, chtěl Démétrios dobýt Rhodos proto, aby toto bohaté obchodní město vyplenil. Navzdory své pověsti však nedokázal ani s největším vypětím sil zdolat rhodské hradby a po téměř rok trvajícím obléhání opustil ostrov s nepořízenou. Na paměť svého slavného vítězství vybudovali Rhoďané gigantickou sochu – Kolos rhodský – jeden ze Sedmi divů světa.\n\nPoté se Démétrios znovu vydal osvobodit Řecko. Sváděl zde úspěšné boje proti Kassandrovi, leč jeho nemravné a extravagantní chování popudilo Athéňany proti němu. Vzrůst moci Antigonovců přiměl Seleuka, Kassandra a Lýsimacha, aby se proti nim spojili. Rozhodnutí přišlo v roce 301 př. n. l. u Ipsu ve Frýgii. Antigonos v této bitvě padl a Démétrios navzdory mnoha ztrátám unikl do Efesu. Všechny maloasijské a syrské državy jeho otce byly sice ztraceny, nicméně Démétrios stále disponoval hrozivou námořní silou.\n\nTento náhlý zvrat štěstěny ho připravil o jeho dosavadní athénské spojence, kteří ho odmítli vpustit do města. Ovšem již brzy poté podnikl zdařilý nájezd na Lýsimachovo území a usmířil se Seleukem, který mu dokonce dal svoji dceru Stratonike za manželku. Po zdlouhavém obléhání získal Démétrios v roce 294 př. n. l. pod svou kontrolu Athény, jejímž obyvatelům posléze velkomyslně odpustil jejich dřívější zradu.\n\nV témže roce vypudil z Makedonie Kassandrova syna Antipatra II. a sám se ustavil makedonským králem. Jeho postavení ale nadále zůstávalo přinejmenším složité, neboť byl zcela obklopen svými nepřáteli: Lýsimachem v Thrákii a Pyrrhem v Épeiru. Kvůli svému tyranskému a násilnickému vystupování si nezískal popularitu ani mezi makedonskou šlechtou. A tak když Pyrrhovy a Lýsimachovy armády vpadly v roce 288 př. n. l. do Makedonie, byl Démétrios nucen zemi opustit.\n\nOdsud uprchl zpět do Asie, kde s proměnlivým úspěchem napadal Lýsimachovo území. Hlad a choroby přitom zahubily velkou část jeho vojska, pročež se obrátil na Seleuka se žádostí o pomoc. Ten se ale v tomto okamžiku od svého zetě rovněž odvrátil a poté, co získal nad Démétriem převahu, padl Démétrios zrazený vlastními vojáky do Seleukova zajetí. Jeho syn Antigonos nabízel všechna svá území a dokonce i sám sebe, aby dosáhl otcova propuštění na svobodu, avšak veškerá jeho snaha se nakonec ukázala být marná. Po třech letech strávených v syrském zajetí Démétrios v roce 283 př. n. l. umírá (prý v důsledku nadměrného požívání alkoholu). Jeho ostatky byly předány Antigonovi, který mu nechal v Korintě vystrojit skvostný pohřeb.\n\nDémétrios byl vskutku výjimečně technicky talentovaný jedinec, který se díky své stále optimistické povaze vyznačoval schopností snadno si získávat přátele. Kromě toho byl velmi aktivní, plný myšlenek a nadmíru energický. Rovněž požíval značné obliby u žen. Bezvýhradně přesvědčen o tom, že převyšuje všechny své soupeře, často projevoval v politických a vojenských záležitostech značnou bezstarostnost. Nicméně přes všechno jeho nadání a energičnost se mu silně nedostávalo vytrvalosti.\n\n\n\n"}
{"id": "159537", "url": "https://cs.wikipedia.org/wiki?curid=159537", "title": "Władysław Kiedroń", "text": "Władysław Kiedroń\n\nDr. Władysław Kiedroń [vuadysuav kjedroň] (3. prosince 1922 Bludovice – 29. února 1992) byl luterským duchovním polské národnosti a československým občanem.\n\nV letech 1971–1989 byl biskupem Slezské církve evangelické a. v.\n\nV letech 1964–1989 byl registrován jako tajný spolupracovník StB pod krycím jménem „Vladek“.\n\nJe pohřben v Havířově-Bludovicích.\n\n"}
{"id": "159539", "url": "https://cs.wikipedia.org/wiki?curid=159539", "title": "KSpread", "text": "KSpread\n\nKSpread je open source tabulkový procesor z kancelářského balíku KOffice, které je integrováno s grafickým prostředím KDE.\n\n\n"}
{"id": "159541", "url": "https://cs.wikipedia.org/wiki?curid=159541", "title": "Aleš Urbánek", "text": "Aleš Urbánek\n\nAleš Urbánek (* 25. května 1980, Slavičín) je bývalý český fotbalový obránce nebo záložník a mládežnický reprezentant. Hrál převážně na levé straně obrany. Mimo ČR působil na klubové úrovni v Rusku a na Slovensku. Měl pověst poněkud problémového hráče.\n\nV deseti letech začal hrát za Slavičín, poté prošel týmy Brumova, Šanova, Zlína a ještě jako dorostenec hrál za Prostějov. Odtud se dostal do prvoligové Sigmy Olomouc, kde strávil šest let. V březnu 2004 přestoupil do ruského Spartaku Moskva. V srpnu se však do Česka vrátil a to konkrétně na roční hostování do Sparty Praha. Se Spartou si zahrál pod trenérem Františkem Strakou i v Lize mistrů UEFA a získal s ní titul v sezóně 2004/05.\n\nPoté se vrátil do Spartaku Moskva, ale hned na konci srpna odešel opět na roční hostování, tentokrát na Slovensko, do Artmedie Bratislava. Po tomto hostování se opět vrátil do Spartaku. Od září 2006 hostoval do června 2007 ve Slavii Praha.\n\nÚspěšná léta zažil v Artmedii Bratislava, kde podepsal v létě 2007 smlouvu na tři roky, vyhrál slovenskou nejvyšší ligu i pohár a opět si zahrál Ligu mistrů UEFA.\nV posledním roce jeho angažmá si šéf Artmedie Ivan Kmotrík koupil bratislavský Slovan, který pro něj byl prioritou. Kádr Artmedie se tak začal rozpadat a Aleše si vyhlédlo jako posilu pro Gambrinus ligu (koupená od Čáslavi) 1. FC Slovácko.\n\nOd roku 2011 působil na Slovensku, postupně v klubech FK Senica, DAC Dunajská Streda a TJ Baník Ružiná.\nV Dunajské Strede působil na jaře 2012, měl zde problémy se mzdou a v květnu 2012 se stal volným hráčem. V létě podepsal smlouvu s nováčkem slovenské 2. ligy – Baníkem Ružiná.\nNa konci sezóny 2012/13 zažil s Baníkem Ružiná sestup ze druhé slovenské ligy a poté se začal věnovat civilnímu zaměstnání.\n\nUrbánek působil v mládežnickém reprezentačním výběru České republiky do 18 let, za nějž odehrál v roce 1999 2 zápasy a vstřelil 1 gól. V roce 2000 nastoupil k jednomu utkání za českou reprezentaci do 20 let, šlo o domácí přátelské střetnutí s Izraelem (výhra 5:1). V letech 1999–2001 odehrál za českou reprezentační jedenadvacítku dohromady 12 zápasů a vsítil 3 branky.\n\nGóly Aleše Urbánka v české reprezentaci do 21 let \n"}
{"id": "159542", "url": "https://cs.wikipedia.org/wiki?curid=159542", "title": "KPresenter", "text": "KPresenter\n\nKPresenter je open source nástroj na tvorbu prezentací z kancelářského balíku KOffice, které je integrováno s grafickým prostředím KDE.\n\n\n"}
{"id": "159545", "url": "https://cs.wikipedia.org/wiki?curid=159545", "title": "Józef Berger", "text": "Józef Berger\n\nJózef Berger (14. března 1901 v Orlové – 11. června 1962 v Bratislavě) byl luterský duchovní, teolog, výtvarník a činovník polských mládežnických organizací v Československu.\n\nPůsobil jako pastor v Českém Těšíně. V letech 1927–1928 byl hlavním velitelem mužských oddílů \"Harcerstwa Polskiego w Czechosłowacji\". Za druhé světové války byl vězněn v koncentračních táborech. Roku 1950 byl synodem Slezské církve evangelické a. v. zvolen do úřadu superintendenta této církve. O dva roky později byl z politických a národnostních důvodů komunistickou vládou přinucen vzdát se úřadu a opustit Těšínsko. Odešel do Bratislavy, kde vyučoval na Slovenské evangelické bohoslovecké fakultě v Bratislavě; v letech 1958–1960 byl děkanem této fakulty. Byl také činný jako výtvarník, maloval akvarely z prostředí koncentračních táborů a krajiny. Je pohřben v Ropici.\n\n"}
{"id": "159546", "url": "https://cs.wikipedia.org/wiki?curid=159546", "title": "Karel Bondy", "text": "Karel Bondy\n\nKarel Bondy (21. prosince 1906, Praha – 21. ledna (nebo 22. ledna) 1945, Neubrandenburg v Německu) byl český podnikatel, advokát, finančník, politik a odbojář.\n\nNarodil se v Praze jako syn Maxe Bondyho a Žofie Anscherlik (byl zároveň vnukem českého rabína Dr. Filipa Bondyho). Za studentských let činný v levicovém Etickém hnutí československého studentstva. Několik let pokladník spolku studentů práva Všehrd. Působil také jako funkcionář ČSSD a organizace YMCA. Též byl členem řádu svobodných zednářů.\n\nOd roku 1936 začal pracovat jako advokát. Činný byl i jako tajemník organizace pomáhající emigrantům prchajícím před nacismem z Německa a jako předseda pražského Společenského klubu. Na podzim 1938 byl pro svůj židovský původ ze Společenského klubu vyloučen. Zároveň ztratil i své členství v advokátní komoře.\n\nPřestože měl možnost po okupaci Československa odejít do emigrace (měl afidavit do Anglie a vízum do Francie), rozhodl se v okupovaném Československu zůstat.\n\nZačátkem září 1938, když byly vládou zveřejněny podrobnosti tzv. čtvrtého plánu českoněmeckého vyrovnání, vznikl z odporu veřejnosti Petiční výbor Věrni zůstaneme (PVVZ), který se později přetvořil v odbojovou organizaci. Karel Bondy působil jako člen jeho prvního a druhého vedení až do října 1941, kdy byl za svou činnost zatčen gestapem.\n\nDo ilegality odešel poté, co byl propuštěn po svém prvním zatčení. Spolupracoval s několika odbojovými skupinami; skupinou kolem Antonína Pešla, poté se skupinou profesora dr. Vojtěcha Čížka a se skupinou profesora Volfganga Jankovce. Soustřeďoval se na organizační a zpravodajskou činnost, organizoval ilegální odchody do zahraničí, podílel se i na vybudování radiového spojení s Londýnem a pomáhal ukrývat osoby pronásledované gestapem.\n\nAutorsky se podílel na formulování programu odbojové skupiny Za svobodu. Byl členem společného vedení ÚVODu. Během své ilegální činnosti Bondy užíval různá krycí jména, z nichž nejčastější byl \"Evžen Březina\", dále \"Vyskočil\", \"Šavrda\", \"Dobrnický\", \"Čermák\" aj.\n\nGestapo dlouho pátralo po Březinovi. Vyšetřovatelé gestapa nevěděli, že se jedná o krycí jméno JUDr. Bondyho (o němž se dlouho domnívali, že odjel do ciziny). Teprve po Krásově zatčení bylo již jisté, že mu je gestapo na stopě. U jeho paní JUDr. Zafoukové-Müllerové pátrali po fotografiích, což bylo neklamnou známkou, že vědí, po kom pátrají. JUDr. Bondy byl varován a paní Mileně Fischerové-Balcarové sdělil ještě den před svým zatčením, že po zařízení všeho potřebného zmizí.\n\nPoprvé byl zatčen několik dní po okupaci. Důvodem byla jeho pomoc německým emigrantům. Po necelých třech týdnech byl ale propuštěn. Dne 20. října 1941 byl u Karlínského viaduktu přepadovým oddílem gestapa zatčen podruhé a odvezen do Petschkova paláce (Pečkárny), kde byl vyslýchán a mučen. Byl zadržen tak rychle, že nestačil požít jed, který měl pro ten případ vždy u sebe. Poté byl vězněn ve věznici gestapa na Karlově náměstí a posléze na Pankráci. Většinou byl v samovazbě. \n\nV červnu 1944 byl odvezen do věznice v Gollnowě u Štětína (dnes Goleniów v Polsku), kde se mu vedlo poměrně dobře. Dne 24. října 1944 byl soudem v Drážďanech jako Žid vyloučen z procesu s K. J. Benešem a Ing. Bulíčkem. Dne 14. listopadu 1944 byl odsouzen zvláštním senátem v Berlíně k trestu smrti. Spolu s ním byli souzeni doc. Josef Fischer, MUDr. Viktor Kaufmann a Anna Pollertová, pracovnice Ženské národní rady, která této skupině opatřovala a financovala řadu ilegálních bytů.\n\nKoncem roku 1944 byl převezen do vězení v Neubrandenburgu. Byl popraven ve zdejší \"Winterfeldhalle\", v rámci nacistické strategie likvidace osobností demokratických elit dříve, než budou osvobozeny (podobně byl popraven Dietrich Bonhoeffer nebo někteří členové Bílé růže).\n\nDatum Bondyho popravy (a tedy smrti) je uváděno 21. ledna 1945 nebo 22. ledna 1945.. Jakožto osoba židovského původu byl prakticky s jistotou popraven oběšením.\n\n"}
{"id": "159547", "url": "https://cs.wikipedia.org/wiki?curid=159547", "title": "Nic pro hrdiny", "text": "Nic pro hrdiny\n\nNic pro hrdiny je humorná vědecko-fantastická povídka švédského spisovatele Sama J. Lundwalla. Poprvé vyšla v roce 1971 anglicky a o rok později i švédsky. Navazuje na ni povídka Bernhard dobyvatel z roku 1975.\n\nČesky vyšla první povídka ve sborníku Pozemšťané a mimozemšťané a druhá v časopise Ikarie, v roce 2005 pak byly vydány obě společně.\n\nObě povídky se vyznačují prudkým tempem děje a mají silně antimilitaristické ladění. Parodují armádu, komercionalizaci, kulturu, propagandu. Prakticky se v nich nevyskytuje kladná postava.\n\nHlavním hrdinou je Bernhard Rodin, zhruba čtyřicetiletý cynický a zatrpklý vojín armády malé kosmické říše. Ten je vyslán na ústřední planetu bývalého pyšného kosmického impéria – naši Zemi po 200 000 letech. Jako společníka dostane robota Robodruha – bonzácké zbabělé zařízení, krmící Bernharda neustále stupidními reklamami. Země je řízena šíleným hlavním počítačem, který se považuje za Boha a z nudy obydlel planetu tvory a postavami z knih, které si za tisíciletí přečetl. Po přistání se do Bernharda zamiluje a ztrpčuje mu dobrodružnou cestu po planetě, o níž Bernhard ani v nejmenším nestojí. Bernhard se potkává s řadou postav z literární historie a po řadě dobrodružství z planety prchá.\n\nBernhard je po neúspěšné misi vězněm na planetě Plíživá smrtka. Náhodou se z ní dostane a cestuje po řadě míst Vesmíru, aby na ní opět skončil. Po návratu zjišťuje, že jeho cesta nebyla ani zdaleka tak náhodná, jak si představoval, protože téměř každá planeta má svůj ústřední počítač se svými koníčky.\n"}
{"id": "159548", "url": "https://cs.wikipedia.org/wiki?curid=159548", "title": "Javor cukrový", "text": "Javor cukrový\n\nJavor cukrový (\"Acer saccharum\") někdy též javor cukrodárný, je listnatý opadavý strom z čeledi mýdelníkovité. V zemích svého původu je to nejvyšší z javorů, dorůstá do výšky 30–37 m. V mládí je jeho růst poměrně pomalý, poté rychlý.\n\nKmen je štíhlý, obsahující cukernatou šťávu.\n\nBorka je hnědá, úzce trhlinatá, ve vysokém věku v cárech se uvolňující. Kůra je světle šedá.\n\nListy jsou lysé, vstřícné, při uťaté a srdčité bázi pětižilné. Tenké a troj- až pětilaločné. Laloky jsou zašpičatělé, většinou s jednotlivými velkými zuby a rovnoběžnými stranami. Barva je na rubu matně zelená, na líci mdle zelená. Řapík je červený, poměrně dlouhý a neobsahuje mléčnou šťávu. Listy se na podzim barví živě červeně a oranžově.\n\nKvěty jsou žlutavé, v převislých okolících a velmi dlouze stopkaté. Kvete v dubnu až květnu a to současně nebo před vyrašením listů.\n\nPlody jsou dvounažky tmavohnědé barvy. Křídla jsou téměř rovnoběžná, semena ploše oválná. Dozrávají na podzim.\n\nDřevo je červenavé s hedvábným leskem a s výrazným žilkováním.\nSeverovýchodní Amerika.\n\nNejlépe se mu daří na svěží, humózní a živné půdě a to hlavně v nížinách. Při dlouhodobém zamokření půdy hyne.\n\nV Česku bez většího hospodářského významu nejčastěji jako okrasný, parkový, případně jako alejový strom. V zemi svého původu se sladká míza z jeho kmene používá na výrobu javorového sirupu.\n\n"}
{"id": "159549", "url": "https://cs.wikipedia.org/wiki?curid=159549", "title": "Jaroslav Bořita z Martinic", "text": "Jaroslav Bořita z Martinic\n\nJaroslav Bořita z Martinic (také Jaroslav II. – jeho otec byl jako Jaroslav I.) (6. ledna 1582 Koruna česká – 21. listopadu 1649, Praha, Koruna česká) byl královský místodržící v Čechách. V mládí studoval katolických a jezuitských školách v Itálii. Stal se stoupencem protireformace. 23. května 1618 byl jedním ze tří defenestrovaných během třetí pražské defenestrace, spolu s Vilémem Slavatou z Chlumu a Košumberka a písařem Filipem Fabriciem.\n\nNarodil se Jaroslavu (I.) Bořitovi a jeho ženě Johance Dašické z Barchovy Běrunice a Veltrub. Narodil roku 1582 jako pohrobek, protože jeho otec zemřel v témže roce před jeho narozením, nicméně se stal nejznámějším mužem rodiny Bořitů z Martinic. Jako dítě zdědil obce Smečno a Okoř s příslušnými statky a k tomu poručníci koupili Malíkovice a asi roku 1611 Bílý Újezdec, který se v současnosti nazývá Šternberk. Šternberk byly dříve vyhlášené lázně, do kterých dojížděli zejména Pražané. Svůj název \"Šternberk\" si lázně vysloužily díky manželce Marie Eusebii ze Šternberka.\n\nRoku 1601 se oženil s Marií Eusebií ze Šternberka. Roku 1603 byl královským radou, v letech 1609-1618 dvorským maršálkem, v letech 1617-1618 karlštejnským purkrabím a v posledních letech královským místodržícím. Obdržel vzdělání od jezuitů, které ho vedlo k nesnášelivosti a bojovnosti, kterou se jen málo katolických rodin vyznamenávalo. Proto od katolíků byl veleben a od podobojích tupen. Byl sice muž vzdělaný a měl mnohé pěkné stránky při své povaze, ale svému vrstevníkovi Vilému Slavatovi se nevyrovnával.\n\nProti podobojím pracoval již od roku 1603, ale do roku 1617 hlavně cítili nesnášelivost jeho poddaní. Od roku 1617 dostával posily z Vídně a stal se tak útočným, že i všechna krutost následující roku 1621 mu nedostačovala. Zavinil smutné události dne 23. května 1618.\n\nJako jeden ze tří byl svržen z okna místodržitelské kanceláře, ale divotvorně byl při živobytí zachován a uprchl do Mnichova a do Pasova nikoliv bez nebezpečí. Statky jeho od stavů zabrány a on sám za nepřítele vlasti vyhlášen.\n\nVrátil se roku 1621 a ujal se opět karlštejnské purkrabství, stal se roku 1623 dvorským maršálkem, roku 1624 nejvyšším sudím, roku 1625 nejvyšším komorníkem, roku 1628 nejvyšším hofmistrem, roku 1638 nejvyšším purkrabím. Majestáty z 10. dubna 1621 a ze 6. ledna 1622 byl povýšen do stavu říšských hrabat a jeho erb byl polepšen na štítě hvězdou manželčinou a klenotem štítu domu Habsburského s písmeny FMR tří císařů, kterým sloužil. Majestáty ze 7. srpna 1625 a ze 6. ledna 1634 obdržel pro sebe a nejstarší z potomků důstojenství vladaře domu Smečanského a místo po nejvyšších úřednících na sněmu. Majestátem ze dne 26. září 1633 obdržel palatinát, odkudž pak několik osob erbem nadal.\n\nKonfiskace dovedl lépe využitkovati než Slavata. V roce 1622 koupil Ahníkov a Prunéřov a jeho manželka Hořovice a Komárov. V roce 1623 koupil mnoho statků v okolí Smečna a Slaného, téhož roku mu bylo zastaveno město Slaný, jež mu roku 1638 bylo dědičně ponecháno. Také získal část panství zelenohorského a z něho výměnami si utvořil nové panství plánické. Ze Smečna (1633) a ze Slaného (1647) zřídil statky nápadní. Dočkal se konce války a roku 1648 při vzetí Hradčan byl poraněn a zajat Švédy. Zemřel dne 21. listopadu 1649.\n\nJaroslav Bořita byl čtyřikrát ženatý. První svatba se konala 28. února 1601 v Praze. Nevěsta Marie Eusebie ze Šternberka (1584–1634) se narodila z manželství nejvyššího purkrabí Českého království (\"předsedy\" zemské vlády) Adama ze Šternberka s Evou z Lobkovic a během 33 let manželství přivedla na svět deset dětí:\n\n\nDruhou manželkou se stala dcera hraběte Sezimy z Vrtby a Dorotky z Říčan, Eliška Marie z Vrtby († 1643). Třetí chotí pak byla Kateřina Lidmila Talackovna z Ještětic, po jejíž smrti v roce 1649 se Bořita oženil s Alénou Barborou Kostomlatskou z Vřesovic († 1682).\n\n\n\n"}
{"id": "159551", "url": "https://cs.wikipedia.org/wiki?curid=159551", "title": "Calligra Flow", "text": "Calligra Flow\n\nCalligra Flow (dříve Kivio) je open source nástroj na tvorbu diagramů z kancelářského balíku KOffice, které je součástí grafického prostředí KDE.\n\n"}
{"id": "159552", "url": "https://cs.wikipedia.org/wiki?curid=159552", "title": "Železniční zkušební okruh Cerhenice", "text": "Železniční zkušební okruh Cerhenice\n\nŽelezniční zkušební okruh Cerhenice, který je součástí Zkušebního centra Velim, je uzavřenou tratí, na které se zkoušejí železniční vozidla. Nachází se ve Středočeském kraji nedaleko Poděbrad mezi železniční tratí Praha–Kolín a dálnicí D11. Podle úředního povolení byl kategorizován jako vlečka. V červnu 2017 byl okruh překategorizován z vlečky na zkušební dráhu, a od 1. prosince 2017 má provozovatel pro tuto zkušební dráhu úřední povolení, a to v návaznosti na novelu č. 319/2016 Sb. drážního zákona, která s účinností od 1. dubna 2017 tuto novou kategorii zavedla.\n\n\nZkušební centrum se skládá ze dvou vlastních zkušebních železničních okruhů:\n\nHlavní sídlo správy okruhu je v Cerhenicích. Okruh zasahuje do okraje území obcí Velim, Cerhenice, Vrbová Lhota, Ratenice, do jižního předměstí Poděbrad (katastrální území Přední Lhota a Kluk) a do obce Pňov-Předhradí (katastrální území Klipec). Mezi vnitřním a vnějším okruhem je sídelní část obce Sokoleč.\n\nOba okruhy umožňují nezávislé napájení všemi nejpoužívanějšími evropskými napájecími soustavami:\nSvým technickým vybavením vytváří celek pro realizaci řady jízdních zkoušek kolejových vozidel, drážních zařízení a dopravních prostředků. Umožňuje provádění experimentů včetně hlukových zkoušek, kontrol schopnosti drážních vozidel komunikovat s okolím a signalizovat v systémech ETCS a GSM-R nebo simulací změn a poruch elektrického napájení společně s praktickým testováním výpadků napájení a reakcí vozidel na tyto vnější vlivy.\n\nZkušební centrum je majetkem akciové společnosti Výzkumný Ústav Železniční, ve zkratce VUZ, vlastněné Českými drahami.\n\nNa okraji areálu směrem k obci Cerhenice se ještě nachází menší zkušební centrum vlastněné firmou VÚKV.\n\n"}
{"id": "159553", "url": "https://cs.wikipedia.org/wiki?curid=159553", "title": "Karbon14", "text": "Karbon14\n\nKarbon14 (též známý jako Kontour či KIllustrator) je open source vektorový editor z kancelářského balíku KOffice, který je součástí grafického rozhraní KDE.\n\n\n"}
{"id": "159554", "url": "https://cs.wikipedia.org/wiki?curid=159554", "title": "Avia B-534", "text": "Avia B-534\n\nAvia B-534 byl československý jednomotorový stíhací dvouplošník z období mezi světovými válkami. Celkové přezbrojení stíhacího letectva na tento typ začalo na podzim 1935 a dokončeno bylo v roce 1937. Avie B-534 si brzy získaly velkou popularitu, k čemuž dopomohly zejména úspěchy československých letců, kterých dosáhli například na letecké soutěži v Curychu roku 1937. V roce 1938 začala být zaváděna „kanónová“ verze Bk-534, která však byla kvůli průtahům při zástavbě kanónu vyzbrojena pouze kulomety. Letouny B-534 a Bk-534 sloužily během druhé světové války v několika vzdušných silách, v jejichž službách se také zapojily do bojů.\n\nBezprostředním podnětem pro vznik tohoto stroje byla zhoršující se zahraničně-politická situace začátkem 30. let, která si vyžádala modernizaci leteckého parku. Ministerstvo národní obrany proto vyhlásilo soutěž na novou standardní stíhačku pro československé letectvo. Konstruktér František Novotný v továrně Avia navzdory neúspěchu se strojem B-234, který měl problémy s hvězdicovým motorem R-29, přepracoval konstrukci a umístil do pozměněného draku licenční motor Hispano-Suiza 12Ybrs o výkonu 860 k. Z přestavěného draku Avia B-234.2 tak vznikl první prototyp letounu Avia B-534.1.\n\nKonstrukce továrny Avia se ukázala ve srovnání s konkurenčními stroji továren Letov a Praga jako nejlepší. Stroje oplývaly výbornou stoupavostí, manévrovatelností a i poměrně vysokou rychlostí, která se blížila k 400 km/h. Dvojplošná koncepce, pevný podvozek a otevřený kokpit však předurčovaly stroj k tomu, že mírně zaostával za nejnovějšími stroji, které v té době vznikaly v ostatních zemích. Navzdory tomu všemu se na podzim 1935 k leteckým jednotkám dostávají první sériové stroje.\n\nLetouny B-534 byly dodávány v sériích označených římskými číslicemi. Podle některých zdrojů se jednalo o čtyři série a sérii Bk-534, jiné hovoří o pěti sériích B-534 a dvou sériích Bk-534. Kromě sérií jsou rozlišovány také čtyři verze B-534 (opět označené římskými číslicemi) a verze Bk-534. Existuje rovněž několik způsobů zápisu samotného názvu letounu: B-534, B 534 a B.534.\n\nI. série MNO (B-534.2 až B-534.147) měla otevřenou kabinu a dva lapače vzduchu pro kompresor, umístěné pod trupem před tunelem chladiče vody a oleje. Stroje měly dřevěnou vrtuli Avia a kola bez kapot. Letouny čísel .2 až .47 byly vyzbrojeny dvojicí kulometů vzor 30 ve spodním křídle a dvěma synchronizovanými kulomety v trupu. Letouny čísel .48 až .101 už byly dodávány bez křídelních kulometů, od čísla .102 byly vyzbrojeny čtveřicí synchronizovaných kulometů instalovaných po dvou na bocích trupu. Několik exemplářů obdrželo zkušebně kovové vrtule a testovaly se ve VTLÚ v Letňanech. Stroj B-534.136 byl zkušební, dostal zakrytou kabinu s vytápěným pilotním prostorem, zkoušel se s různými vrtulemi a různě tvarovaným tunelem vodního a olejového chladiče. Zkušenosti s tímto letounem byly uplatněny u všech strojů od čísla .147 výše. Deset kusů bylo doplněno elektroinstalací pro létání za noci (.73, .74, .75, .102, .103, .104, .105, .115, .116, a .117).\n\nII. série MNO (B-534.148 až B-534.193) se od I. série odlišovala pouze jedním kruhovým lapačem vzduchu pro kompresor, který byl umístěný za vrtulí pod přídí trupu. Několik strojů bylo opět vybráno pro zkušební zabudování elektroinstalace pro noční lety. Od čísla .174 byla montována kovová vrtule Letov Hd-43 a uzavřený vytápěný pilotní prostor podle vzoru B-534.136. Kola podvozku byla opatřena kapotami, většinou však během létání v polních podmínkách demontovanými, protože se zanášely blátem. Všechny letouny II. série byly vyzbrojeny čtyřmi synchronizovanými kulomety vždy po páru na obou bocích trupu.\n\nIII. série MNO (B-534.194 až B-534.377) měla jen jeden společný přívod vzduchu ke kompresoru, kryt kabiny, kovové vrtule a dva páry kulometů na boku trupu. Stroje měly upraveny vnitřní detaily, instalovanou radiostanici s anténou a přístrojové vybavení pro létání za noci (Bn-534).\n\nIV. série MNO (B-534.378 až B-534.445) měla nové náběžné hrany křídel a zpevněnou kýlovou plochu. Vnějším vzhledem byly tyto Avie B-534 totožné s III. sérií. Dodávka byla ukončena až za německé okupace.\n\nZměny vyplývající z nových požadavků vojenské správy továrna Avia realizovala po dodání podkladů, většinou z VTLÚ, nebo plynoucí z nově upravených technických podmínek MNO i během rozestavěné série. Tím byly dány i odchylky verze letounů v rámci téže série.\n\nMnohé z vojenských požadavků byly na strojích uskutečňovány dodatečně (přístrojové, rádiové a bombardovací zařízení). Letouny vyšších čísel byly místo ostruhy vybaveny kolečkem z tvrdé gumy. Dva stroje II. verze (.136 a .143) byly během roku 1938 pokusně vybaveny kapkovitým překrytem kabiny. Je pravděpodobné, že další stroje jiných verzí byly upraveny po zániku Československa.\n\nS ohledem na modifikace letounu tedy existovaly kromě sérií také čtyři verze, všechny s pohonnou jednotkou HS 12Ydrs.\n\nI. verze (B-534.2 až B-534.101) měla dva lapače vzduchu pro kompresor umístěné pod trupem před tunelem chladiče vody a oleje, dřevěné vrtule Avia, otevřený pilotní prostor a kola bez kapot. Výzbroj se skládala ze dvou synchronizovaných kulometů v trupu po jednom na každé straně.\n\nII. verze (B-534.102 až B-534.147) měla instalované dva lapače vzduchu pro kompresor pod přídí za dřevěnou vrtulí Avia, otevřený pilotní prostor a kola bez kapot. Hlavňová výzbroj byla složena ze dvou kulometů na každé straně trupu.\n\nIII. verze (B-534.148 až B-534.173) byla vybavena jedním kruhovým lapačem vzduchu pro kompresor pod přídí za dřevěnou vrtulí Avia, otevřeným pilotním prostorem a většinou kapotovanými koly podvozku. Na obou bocích trupu bylo umístěno po dvou kulometech.\n\nIV. verze (B-534.174 až B-534.455) měla jeden lapač vzduchu pro kompresor pod přídí, kovové stavitelné vrtule Letov Hd-43, pilotní prostor uzavřený posuvným krytem a kapotovaná podvozková kola. Po bocích trupu byly vždy dva kulomety.\n\nVyvinuta byla i nová Bk-534 s motorem HS 12Ycrs, která měla být vyzbrojena jedním 20mm kanónem Oerlikon FFS a dvěma synchronizovanými kulomety vz. 30 ráže 7,92 mm. Kanóny ale zpočátku nebyly k dispozici, takže z rozhodnutí zákazníka byly stroje první objednávky (55 kusů s výrobními čísly Bk-534.501 až .555) dodávány s třetím kulometem místo kanónu (k 16. září 1938 bylo dodáno 18 kusů, dalších 37 bylo dodáno před 15. březnem 1939; zbytek z objednaných 121 strojů Bk-534, tedy letouny do výrobního čísla Bk-534.621, byly dodány až za okupace zbytků okleštěného Československa). Poslední stroje, které sjely z výrobních linek, tedy přebírali již okupanti (ti se ostatně zmocnili prakticky všech strojů, které se nacházely ve výzbroji našeho vojenského letectva).\n\nAvia B-534 je jednomístný, jednomotorový vzpěrový dvojplošník. Kovová kostra trupu, křídel, pevných i pohyblivých ocasních ploch byla částečně potažená duralem, částečně plátnem. Příhradová konstrukce trupu byla tvořena ocelovými trubkami spojenými nýty a šrouby. Přední část trupu, v níž se nacházelo motorové lože, byla až po pilotní kabinu zakryta duralovými plechy, z nichž některé byly ke konstrukci přinýtovány, zatímco jiné byly odnímatelné. Zadní část trupu byla pokryta plátnem.\n\nŘadový motor poháněl dvoulistou dřevěnou vrtuli, která neměla nastavitelný úhel náběhu. U strojů IV. verze a Bk-534 byla montována na zemi stavitelná kovová vrtule Letov Hd-43. Podvozek byl pevný, hlavní podvozkové nohy byly kapotované (u III. a IV. verze), ale při provozu z travnatých letišť se kryty kol obvykle nepoužívaly, protože se zanášely bahnem. Rozchod kol podvozku činil 1975 mm, pneumatiky typu Dunlop měly rozměr 800×150 mm nebo 850×150 mm. V zadní části trupu byla ostruha; počínaje strojem B-534.194 mohla být ostruha vyměněna za kolečko o rozměru 160×80 mm.\n\nPrvní B-534 přišly k letkám v únoru 1935. Nejdříve je převzal Letecký pluk č. 4 a následně stíhací letky Leteckého pluku č. 1, 2 a 3. Ojediněle se vyskytovaly také u bombardovacího pluku č. 5 a 6. Celkem 27 kusů B-534 vojenské letectvo zapůjčilo ČLH.\n\nK 1. září 1938 bylo ve stavu Československého letectva 326 Avií, počty ale rychle rostly, do 16. září bylo přijato do služby 18 ks Avií Bk-534 (se 3 kulomety) a poslední B-534, ve službě k 30. září 1938 bylo tedy nejméně 380 Avií. Podpis Mnichova zpomalil jak výrobu, tak i předávání strojů letectvu, přesto bylo k 10. listopadu 1938 ve stavu už 424 Avií, z toho 54 Avií Bk-534. V březnu 1939 se ve stavu nacházelo celkem 443 Avií B-534 a Bk-534.\n\nJedinou zahraniční dodávkou byly dvě B-534, které v srpnu 1936 pro Řecko zakoupil soukromník George Koutarélis. Sloužily jako cvičné a v dubnu 1941 byly při útoku na letiště Argos zničeny.\n\nPo rozpadu Československa v březnu 1939 zůstalo na Slovensku 66 standardních B-534 a 15 Bk-534 z bývalého leteckého pluku 3 „Generála-letce M. R. Štefánika“.\n\nKřest ohněm prožily Avie B-534 během pohraničních bojů mezi nově vzniklou Slovenskou republikou a maďarskými vojsky v březnu 1939 na východním Slovensku a na Podkarpatské Rusi. Účastnily se jich 37., 38., 39., 45. z Piešťan a 49. stíhací letka ze Spišské Nové Vsi. Je ovšem nutno zdůraznit, že dodnes často opakované tvrzení o slabosti československých Avií, které se mělo údajně projevit při střetnutí s maďarskými Fiaty CR.32, se nezakládá na seriózním hodnocení; sice je skutečností, že tyto stroje utrpěly ztráty, ale to nebylo způsobeno nízkými výkony ani špatnou konstrukcí či nedostatky ve výstroji, nýbrže podmínkami při konkrétních bojových střetnutích — patrně nejčastěji uváděný případ boje z odpoledne 24. března 1939 sice skončil ztrátou dvou B-534, ale v tomto (takřka vždy záporně hodnoceném) případě kritikové zapomínají uvést, že tehdy trojice B-534 doprovázela tři stroje Š-328 — a tyto byly napadeny devíti maďarskými stíhačkami… Pochopitelně ovšem boj s přesilou 3÷9 ve prospěch útočníka by dopadl obdobně i u jakéhokoli jiného typu stíhacího letounu. Podrobnosti viz zde:\n\nVětší úspěchy zaznamenaly Avie B-534 39. a 45. letky při podpoře německého útoku na Polsko, při kterém se jejich bojová činnost soustředila zejména na ochranu střemhlavých bombardérů Ju 87 a na ochranu vlastního vzdušného prostoru.\n\nReorganizací SVZ, která byla dokončena počátkem roku 1940, došlo k redukci původních pěti letek B-534, z nichž byly vytvořeny tři. 11. letka v Piešťanech, 12. v Spišské Nové Vsi a 13. v Piešťanech.\n13. letka byla založena 31. ledna 1940 a jejím prvním velitelem se stal npor. Ondrej Ďumbala. V rámci příprav na Operaci Barbarossa byla 13. letka 19. června 1941 s celkem dvanácti B-534 a Bk-534 přesunuta z Piešťan do Spišské Nové Vsi. 25. června 1941 se přesunula na východoslovenské letiště Lyska s úkolem letecké ochrany zdejších letišť, pozorovacích letek a vykládacích prostorů pozemních jednotek. Letka 13 překročila hranice SSSR 3. července 1941, kdy dosedla na letiště Sambor. Během tohoto prvního nasazení na východní frontě vystřídala letka 13 řadu polních letišť v Haliči a na Ukrajině. Po přesunu z Rzesna do Czortkówa 12. července 1941, byla pověřena ochranným doprovodem Hs 126 letky 4.(H)/32. Spolupráce s německou letkou byla ukončena 1. srpna 1941 a 15. srpna 1941 13. letka odletěla zpět na Slovensko.\n\nPět pilotů letky 13 zůstalo nadále na východní frontě, kde posílili letku 12, která se na Slovensko s letouny B-534 vrátila 17. října 1941.\n\nBěhem bojů na východní frontě Avie se slovenskými letci pomáhaly německé Luftwaffe mimo ochrany Štuk i jako průzkumné a pozorovací stroje. Letci 11., 12. a 13. letky vybojovaly při tom 1119 soubojů a zaznamenaly mnoho sestřelů, přičemž samy neutrpěly nijak zvlášť těžké ztráty.\n\nNěmci používali početné Avie B-534 pro nejrůznější účely. Zhruba 30 strojů bylo po nezbytných úpravách zařazeno ke stíhací jednotce I./JG 71 ve Friedrichshafenu. Kolem sedmdesáti B-534 s přídavnými nádržemi bylo po určitou dobu používáno k vlekání kluzáků DFS 230 u různých Lastenseglerstaffeln, například v bojích u Děmjansku. Zajímavé byly též německé testy u Erprobungstelle Travemünde, při kterých byly tři stroje upraveny pro přistávání na letadlové lodi Graf Zeppelin. Další letouny B-534 posloužily jako cvičné.\n\n78 strojů předali Němci v roce 1940 přes RLM Bulharsku. Utvořily výzbroj pěti letek 2. leteckého pluku na základnách Karlovo a Vraždebna. Dne 1. srpna 1943 „zasáhlo“ 46 B-534 v bulharských barvách proti náletu amerických B-24 Liberator na Ploješť. Američtí letci se tomuto útoku údajně vyhnuli tak, že vystoupali do větší výšky, kde jim B-534 nemohly ublížit. Tato událost jasně ukázala, že dvojplošné Avie byly v té době už dávno za svým zenitem.\nPo státním převratu v září 1944 se celkem 26 B-534 účastnilo bojů proti jednotkám Osy nad Bulharskem, Jugoslávií, Maďarskem a Rakouskem.\n\nJejich nejslavnější doba však měla přijít až během Slovenského národního povstání. Trojici strojů (dva B-534 a jeden Bk-534), která se nacházela ve výzbroji tzv. kombinované letky na letišti Tri Duby, používali povstalci pro podporu pozemních jednotek a k průzkumu. V důsledku bojových ztrát, opotřebení a nakonec opuštění povstaleckého letiště byly všechny Avie zničeny.\n\n2. září 1944 zaznamenal slovenský letec František Cyprich poslední registrovaný sestřel pomocí stíhacího dvojplošníku s pevným podvozkem, když napadl a sestřelil neozbrojený Junkers Ju 52/3m 102/1. futárszálito század maďarského letectva.\n\nDíky útěkům slovenských letců do okolních zemí stejně jako válečné kořisti se Avie B-534 dostaly i do SSSR, Rumunska a Maďarska.\n\nDo současnosti se nedochoval žádný kompletní exemplář.\n\nAvia B-534, která se nachází v hale leteckého muzea Praha-Kbely věnované období první republiky, je rekonstrukcí podle původních výkresů, vzniklou s použitím zachovaných dílů, především podstatné části příhradové konstrukce trupu a motoru.\n\nRovněž druhá z vytvořených replik, vystavená ve slovenském leteckém muzeu v Košicích, obsahuje původní konstrukční díly.\n\nB-534 IV. verze – tedy stroje s výzbrojí čtyř synchronizovaných kulometů v trupu, s plně zakrytou pilotní kabinou a dvoulistou kovovou na zemi stavitelnou vrtulí Letov (Hochfeld) Hd-43, jedná se o stroje výr. čísel B-534.174 až B-534.445 (část 2. a celá 3. a 4. objednávka MNO).\n\n\n\n\n\n\n\n\n"}
{"id": "159555", "url": "https://cs.wikipedia.org/wiki?curid=159555", "title": "Krita", "text": "Krita\n\nKrita (původně KImageShop a Krayon) je otevřený rastrový grafický editor z kancelářského balíku KOffice napsaný v Qt. Je navržený s důrazem na použití v oblasti digitálního umění a animace.\nVyužívá OpenGL akcelerace a podporuje práci s barvami, pokročilou správu štětců, nedestruktivní vrstvy a masky, správu vrstev, vektorovou grafiku a přepínatelné profily. Obsahuje také nástroje pro práci s grafickými tablety a nástroje pro ilustrátory nebo vytváření textur.\n\n\n"}
{"id": "159556", "url": "https://cs.wikipedia.org/wiki?curid=159556", "title": "KChart", "text": "KChart\n\nKChart je nástroj na tvorbu grafů kancelářského balíku KOffice. Program může být spuštěn samostatně či přímo z programů jako KWord, KSpread apod. Oproti podobným nástrojům z konkurenčních balíků jsou možnosti tvorby grafů omezené.\n\n"}
{"id": "159558", "url": "https://cs.wikipedia.org/wiki?curid=159558", "title": "Elektrokardiogram", "text": "Elektrokardiogram\n\nElektrokardiogram (zkráceně EKG) je záznam časové změny elektrického potenciálu způsobeného srdeční aktivitou. Tento záznam je pořízen elektrokardiografem.\n\nEKG je standardní neinvazivní metodou funkčního vyšetření elektrické aktivity myokardu. Na rozdíl od CNS vykazuje práce srdce daleko větší synchronicitu a periodicitu. Signál se šíří z myokardu poměrně snadno všemi směry do celého těla, aniž by byl výrazněji zeslabován. EKG signál proto můžeme zaznamenat v poměrně velké amplitudě (jednotky až desítky mV) prakticky na libovolném místě tělesného povrchu.\n\nImpuls pro kontrakci myokardu vzniká v tzv. sinoatriálním (SA) uzlu v oblasti pravé předsíně, odkud se šíří dál. Pro účel našeho stručného výkladu je důležité si uvědomit, že tento primární signál je natolik slabý, že jej při běžném záznamu EKG prakticky nezaznamenáme. První vlna signálu, kterou můžeme na EKG záznamu vidět, je vlna P, která svědčí o depolarizaci předsíní, tedy o jejich počínající kontrakci. Samotnou repolarizaci předsíní na EKG nejsme schopni rozpoznat, neboť příslušný biosignál je zastíněn daleko vyšším signálem, pocházejícím od depolarizace komor; tento signál je charakterizován komplexem vln QRS. Následující vlna T svědčí o následné repolarizaci komor. (Nemůžeme se zabývat podrobně interpretací, fyziologií či patofyziologií EKG, proto se omezujeme na jeho základní popis.)\n\nHistoricky zavedl elektrokardiografii jako klinickou metodu r. 1906 holandský lékař Willem Einthoven (čti: Einthofen). EKG signál u člověka zaznamenal strunovým galvanometrem mezi horními končetinami, a to pro snadnost připojení elektrod na zápěstí. Měřený signál pak odpovídá rozdílu potenciálů mezi oběma elektrodami, jedná se proto o bipolární zapojení. Označíme-li pravou ruku písmenem R (right, standardně označena červenou barvou) a levou L (left, žlutá), pak signál L-R označujeme jako I. Einthovenův svod. Později byla další elektroda připevněna poblíž kotníku levé nohy F (foot, zelená) a tím pádem možnost měřit rozdíl potenciálů F-R (II. Einthovenův svod) a F-L (III. Einthovenův svod). Elektroda N (neutrální - černá), která se připojuje na pravou nohu, se do vlastního snímání nezapočítává a slouží pouze jako uzemnění. („Pouze“ neznamená, že by bylo možno ji beztrestně vynechat, neboť pak by měření bylo narušeno různými poruchami a hrozilo by i poškození citlivých vstupních zesilovačů.)\n\nJaký má význam sledovat signál od jednoho zdroje (myokardu), snímaný zároveň z několika elektrod? Můžeme si představit, že sumační potenciál všech buněk myokardu vytváří v prostoru jakýsi elektrický dipól, který v průběhu srdeční periody mění svůj směr a svou velikost. Tento pomyslný vektor nazýváme vektorem elektrické srdeční osy. Protože se mění v čase, liší se jeho velikost i směr v okamžiku, kdy nabývají maxima různé vlny EKG záznamu. Největší a nejdůležitější je směr vektoru elektrické srdeční osy pro komplex QRS.\n\nPředstavíme-li si nyní bipolárně zapojené Einthovenovy svody I, II a III jako strany rovnostranného (tzv. Einthovenova) trojúhelníku, v jehož vrcholech jsou umístěny elektrody R, L a F, pak nám vznikne souřadný systém tří os, vzájemně natočených o 60 stupňů (počítáme i opačné směry os), do kterého se promítá vektor srdeční osy. Podle polarity a velikostí jednotlivých vln EKG záznamu v jednotlivých svodech pak můžeme spočítat, či alespoň na první pohled odhadnout, natočení vektoru elektrické srdeční osy. Tak např., pokud se vlna R jeví nejvyšší ve II. svodu, pak můžeme odhadnout, že vektor elektrické srdeční osy leží přibližně ve směru strany Einthovenova trojúhelníka, representující II. svod, tedy ve směru vpravo dolů (při pohledu proti pacientovi). To je přibližně normální (obvyklý) sklon elektrické srdeční osy. Směr vodorovně vpravo označuje 0 stupňů a úhlové stupně se měří od tohoto směru po směru hodinových ručiček, a proto směr II. kanálu odpovídá sklonu srdeční osy +60 stupňů. Odchylky od normy označujeme jako stočení elektrické osy doprava či doleva.\n\nPro lepší rozlišení byly později doplněny Einthovenovy svody o další směry: Spojením končetinových elektrod přes stejně velké odpory byl vytvořený virtuální střed (tzv. Wilsonova svorka), do kterého byly zapojeny referenční vstupy tří dalších diferenčních zesilovačů. Vektory nových souřadných os, které tak vznikly, si můžeme představit jako šipky, vedoucí ze středu (z těžiště) rovnostranného Einthovenova trojúhelníku směrem k jeho vrcholům, reprezentujícím elektrody R, L, F; nově vzniklé svody pak byly pojmenovány VR, VL a VF.\n\nV tomto historickém okamžiku se ovšem ještě nepoužívaly elektronické zesilovače, proto bylo na závadu, že těžnice trojúhelníka VR, VL a VF jsou kratší než jeho strany, a tím pádem i získaný signál byl nízký. Vylepšením tohoto systému proto bylo zapojení, kdy se nevytvořil centrální bod uprostřed trojúhelníka pro všechny elektrody, ale pro každý referenční bod byl vytvořen bod ze dvou odporů, spojujících zbývající elektrody. Geometricky to znamená, že šipky vektorů nevycházejí se středu (těžiště) trojúhelníka, ale ze středů protilehlých stran; nejsou to tudíž těžnice, ale výšky trojúhelníka; jejich směr je stejný, ale jejich délky, a tím pádem i velikost získaného signálu, o 1/2 vyšší, proto se označují písmenkem 'a' jakožto 'augmentované', tj. prodloužené. Tímto způsobem osvětlujeme dodnes používané označení odpovídajících svodů jako aVR, aVL, aVF. Říkáme jim Goldbergerovy svody a na rozdíl od Einthovenových bipolárních svodů, kde každý svod representuje rozdíl potenciálu mezi dvěma elektrodami, se jedná o svody unipolární, kde každý svod representuje potenciál jen jedné příslušné elektrody.\n\nDoplněním Einthovenových bipolárních svodů I, II, III o Goldbergerovy unipolární svody aVR, aVL a aVF získáme celkem 6 os, vzájemně natočených o 30 stupňů, do kterých se může promítat vektor elektrické srdeční osy. Vzhledem k tomu, že všech šest uvedených svodů je odvozeno z potenciálu tří končetinových elektrod, nazýváme je šesti standardními končetinovými svody. Rovina, ve které odpovídající souřadné osy leží, je zhruba rovnoběžná s plochou stolu, na kterém leží na zádech vyšetřovaný pacient.\n\nPrůběhem doby vznikla potřeba vyšetřovat pohyb elektrického srdečního vektoru v prostoru, tj. bylo nutno umístit elektrody v rovině pokud možno kolmé na tuto rovinu. Toho se dosáhlo pomocí šesti elektrod V1 až V6, umístěných přímo na hrudníku vyšetřované osoby tak, že elektrody V1 a V2 leží ve čtvrtém mezižebří vpravo a vlevo od sterna, dále vlevo elektroda V3 a dále stále ekvidistantně umísťované elektrody V4, V5 a V6 leží v pátém mezižebří: V4 v čáře probíhající středem levého klíčku, V5 v čáře probíhající přední řasou podpažní jamky a konečně V6 v čáře pod středem podpažní jamky.\n\n\n\n"}
{"id": "159559", "url": "https://cs.wikipedia.org/wiki?curid=159559", "title": "Trakař", "text": "Trakař\n\nTrakař (nářečně trakač, tragač, tragáč, kortoč, kortouč, radvanec, samokol (poslední čtyři výrazy se používají také pro kolečko)) je jednoduchý dopravní prostředek, používaný k přepravě nákladu (zejména píce, sena, pytlů s obilím či moukou) na krátké vzdálenosti. Skládá se z dřevěné konstrukce, připomínající zahnutý žebřík, na jednom konci je opatřen dřevěným kolem a na druhé dvěma rukojetěmi. Na začátku 20. století začal být vytlačován novějšími dopravními prostředky, jeho princip je zachován u stavebního kolečka.\n\nPojmenování trakař pochází zřejmě z německého Tragkarre.\n\nPrincip trakaře je založen na principu páky a je znám ze starověké Číny, kde se objevuje poprvé někdy okolo 3. století. Síla, kterou je nesen náklad, je rozložena na větší část, spočívající na kole a menší část, kterou nese ten, kdo s trakařem jede. Pomocí trakaře je jedna osoba schopna přepravovat několikanásobně větší náklad než prostým nesením, a tím se zvyšuje efektivita práce.\n\nTrakař byl součástí výbavy většiny hospodářství. Vozívalo se na něm prakticky vše, co se na něj dalo naložit. Trakař není vhodný pro přepravu sypkých materiálů (zeminy, písku apod.), pro takové materiály se s úspěchem používá kolečko.\n\n\n"}
{"id": "159567", "url": "https://cs.wikipedia.org/wiki?curid=159567", "title": "KFormula", "text": "KFormula\n\nKFormula je editor rovnic z kancelářského balíku KOffice. Lze jej spustit jako samostatnou aplikaci či například z KWordu.\n\n"}
{"id": "159568", "url": "https://cs.wikipedia.org/wiki?curid=159568", "title": "Kexi", "text": "Kexi\n\nKexi je open source nástroj na návrh a implementaci databází z kancelářského balíku Calligra. Jedná se o produkt, který je konkurenční k Microsoft Access z balíku Microsoft Office. Kexi umožňuje propojení s databázovými servery MySQL či PostgreSQL, ale umí též pracovat se zabudovanou databázovou knihovnou SQLite.\n\n"}
{"id": "159569", "url": "https://cs.wikipedia.org/wiki?curid=159569", "title": "Smaragd", "text": "Smaragd\n\nSmaragd, chemický vzorec Be(Al,Cr)SiO (hlinitokřemičitan berylnatý), je šesterečný minerál. Jeho název je pravděpodobně semitského původu. Smaragd je nejznámější a nejcennější odrůdou minerálu berylu.\n\nSmaragd je nejdražší odrůda berylu s charakteristickou sytě zelenou barvou. Vděčí za ni obsahu chrómu ve struktuře.\n\n\nV klenotnictví se využívá jako drahý kámen (fasetové brusy, kabošony). Mezi nejslavnější šperky se smaragdy patří Náhrdelník španělské inkvizice, Hookerova smaragdová brož nebo Andská královská koruna.\n\nSmaragd (smaragdos) byl poprvé užíván ve starověkém Egyptě, patřil mezi oblíbené kameny již ve Střední říši, za Ptolemaiovců a za královny Kleopatry.\nTermín \"Smaragd\" znamená v sanskrtu marakata, překonavatel obtíží. Indové dělili své smaragdy z Palistánu (údolí Swát) a Rádžástánu na odstíny podle kast. Smaragd měl být pro starověké myslitele kamenem moudrosti, prosperity, praktické logiky a obchodní zdatnosti (budha-ratna). Jadeit, nefrit a smaragd byly tři drahokamy, ze kterých byly vyřezávány sošky Buddhy. Pro perské učence byl smaragd kamenem věčného života v ráji. Také Římané si velmi cenili smaragd, Plinius starší vyzdvihuje jeho barvu.\n\nVýskyt smaragdu je řídký.\n\n\n\n\n"}
{"id": "159572", "url": "https://cs.wikipedia.org/wiki?curid=159572", "title": "KPlato", "text": "KPlato\n\nKPlato je open source nástroj na správu projektů z kancelářského balíku KOffice.\n\n"}
{"id": "159573", "url": "https://cs.wikipedia.org/wiki?curid=159573", "title": "John James Rickard Macleod", "text": "John James Rickard Macleod\n\nJohn James Rickard Macleod (6. září 1876, Clunie – 16. března 1935 Aberdeen) byl skotský fyziolog. V roce 1923 mu byla udělena Nobelova cena za fyziologii a lékařství za objev léčebných účinků inzulinu. Nobelovu cenu získal společně s Frederickem Bantingem. \n"}
{"id": "159575", "url": "https://cs.wikipedia.org/wiki?curid=159575", "title": "Julius Wagner-Jauregg", "text": "Julius Wagner-Jauregg\n\nJulius Wagner von Jauregg (7. března 1857, Wels – 27. září 1940, Vídeň) byl rakouský lékař, neurolog a psychiatr. Jeho děd pocházel z Krnova. Lékařská studie absolvoval ve Vídni. Habilitoval se v roce 1885 (psychiatrie a nervové nemoci), profesorem byl od roku 1893. V roce 1927 mu byla udělena Nobelova cena za fyziologii a medicínu za objev léčení progresivní paralýzy naočkováním malárie (Terapie malárií, 1917). Všiml si totiž, že každý případ zlepšené či odléčené progresivní paralýzy souvisel nějakým způsobem s jinými nemocemi provázenými vysokými teplotami. Tato metoda byla používána až do příchodu antibiotik.\n"}
{"id": "159577", "url": "https://cs.wikipedia.org/wiki?curid=159577", "title": "No Time to Chill", "text": "No Time to Chill\n\nNo Time to Chill je páté studiové album německé skupiny Scooter. Bylo vydáno roku 1998 a je na něm 12 písniček.\n\n"}
{"id": "159580", "url": "https://cs.wikipedia.org/wiki?curid=159580", "title": "Marie Tomášková-Dytrychová", "text": "Marie Tomášková-Dytrychová\n\nMarie Tomášková-Dytrychová (* 1943, Brodek u Přerova) je česká zvonařka, bývalá vedoucí světově známé zvonařské dílny v Brodku u Přerova (Zvonařská dílna Tomášková-Dytrychová).\n\nNarodila se v roce 1943 v Brodku u Přerova. Její otec a zakladatel dílny Josef Dytrych vlastnil původně v Brodku u Přerova pražírnu kávy. Po jejím znárodnění se šikovný a vynalézavý technik pokusil uživit svoji čtyřčlennou rodinu litím klik, a získal tak první kovolitecké zkušenosti.\n\nJosefa Dytrycha ale od mládí fascinovaly zvony. Když jednou mezi brodeckými sousedy přišla řeč na to, jak mizerný zvon obec má, nabídl se, že pro ni ulije nový zvon. Po řadě bezesných nocí se mu nakonec 1. května 1950 dílo podařilo a u zvonařství už zůstal. Na práci a životě v dílně se nutně podílela celá rodina, a tak Marie od svých sedmi let sbírala zkušenosti jako budoucí zvonařka.\n\nKdyž v roce 1965 Josef Dytrych náhle zemřel, rozhodla se jeho žena Laetitia vést dílnu nadále sama. Marie sice už tehdy absolvovala stavební průmyslovku a pracovala ve stavební kanceláři v Přerově, ale práce v dílně se stále více účastnila, od roku 1967 v ní již začala pracovat samostatně a po vystudování oboru výtvarné teorie na Vysoké škole uměleckoprůmyslové v Praze v roce 1985 vedení dílny od své matky převzala.\n\nV dílně pracuje také Mariina sestra Marcela Svobodová-Dytrychová a dcera Leticie Vránová-Dytrychová. Na výzdobě některých zvonů v 80. letech se podílel významný český sochař Otmar Oliva.\n\nDnes patří zvonařská dílna Marie Tomáškové-Dytrychové k největším zvonařským dílnám v Evropě. Zvony, které v ní byly ulity, znějí doslova po celém světě: v Austrálii stejně jako v Japonsku, USA, Polsku, na Ukrajině a Slovensku. Zvláštní zakázkou dílny bylo ulití dvou zvonů jako hudebních nástrojů pro vídeňské filharmoniky. Specialitou Marie Tomáškové-Dytrychové a vrcholem zvonařského umění vůbec je vytváření zvonkoher, protože zde jednotlivé zvony musejí být dokonale vyladěny podle zvolené melodie. Těchto zvonkoher vytvořila Marie Tomášková-Dytrychová už celou řadu, nejnáročnější z nich s 22 zvony putovala do Košic. Pro Košice také ulila svůj dosud největší zvon, vážící více než pět tun. Proslulý je také její zvon z r. 1990 pro papeže Jana Pavla II.\n\nJako zvonařskou značku dílna užívá otisk větvičky túje severské.\n\n\n"}
{"id": "159583", "url": "https://cs.wikipedia.org/wiki?curid=159583", "title": "...And the Beat Goes On!", "text": "...And the Beat Goes On!\n\n…And the Beat Goes On! je debutové album německé hudební skupiny Scooter. Bylo vydáno 3. března 1995. Obsahuje 11 skladeb.\n\nPřední obálka alba je pestrobarevná. Vidíme zde pouze výřezy obličejů členů kapely. Ve spodní části obrázku jsou jakési piktogramy graficky znázorňující vybrané skladby z alba. Návrhem designu obalu byl pověřen Marc Schilkowski.\n\nNa začátku a na konci každé skladby (případně i v průběhu) hraje umělý pokřik fanoušků navozující koncertní atmosféru. Na albu se nenachází první singl skupiny Vallée de Larmes. Skladba Faster Harder Scooter je remixem na singl Hyper Hyper, nejedná se o stejnojmenný singl z roku 1999. Singly Hyper Hyper a Move Your Ass! jsou zde v prodloužené verzi. Album obsahuje také B-sidy ze singlů Vallée de Larmes (Cosmos - verze s vokály) a Hyper Hyper (Rhapsody in E).\n\nStyl písniček je silně ovlivněn hudebními žánry rave a happy hardcore. Spíše než souvislé texty, jsou v písničkách náhodné hlášky a výkřiky frontmana. Skladby jsou celkově delší oproti následujícím albům.\n\nAlbum vyšlo také na LP.\n\nAlbu předcházely singly „Hyper Hyper“ a „Move Your Ass!“. Poté následovaly singly „Friends“ a „Endless Summer“.\n\nV roce 2013 vyšla rozšířená a digitálně upravená trojdisková reedice \"...And the Beat Goes On! (20 Years of Hardcore Expanded Edition)\":\n\n\"Původní album\"\n\n\n"}
{"id": "159584", "url": "https://cs.wikipedia.org/wiki?curid=159584", "title": "Glycin", "text": "Glycin\n\nGlycin (Gly, G) je aminokyselina s nepolárním postranním řetězcem. Na rozdíl od ostatních nepolárních aminokyselin (Ala, Val, Leu,Ile, Pro, Met, Phe, Trp) však není jeho celkový charakter příliš nepolární. Jedná se o nejjednodušší z 23 proteinogenních aminokyselin: Glycin jako jediná biogenní aminokyselina není opticky aktivní, neboť kvůli přítomnosti dvou vodíků na α uhlíku má rovinu symetrie (nemůže se tedy rozlišit D- a L-glycin). Z důvodu krátkého postranního řetězce se může glycin vázat na místa, na která jiné aminokyseliny ze sterických důvodů nemohou. Například pouze glycin může být vnitřní aminokyselinou kolagenové šroubovice.\n\nGlycin je velmi evolučně stabilní na důležitých místech některých proteinů (například, v cytochromu c, myoglobinu, a hemoglobinu), neboť mutace měnící tuto aminokyselinu za jinou s větším postranním řetězcem výrazně pozměňují strukturu proteinu. Dalším příkladem je aktivním centrum proteázy chymotrypsinu, který štěpí enzymy za objemnými aminokyselinami typu fenylalanin, tryptofan, tyrosin, a proto i tady má záměna glycinu vážné důsledky. Enzym neschopný katalýzy je vyřazen z činnosti v proteazomu.\n\nGlycin má stejný sumární vzorec jako nitroethan.\n\nVětšina proteinů obsahuje relativně malé množství glycinu. Důležitou výjimkou je kolagen, který se skládá z glycinu z jedné třetiny. Důvod spočívá v tom, že další přibližně třetinu kolagenního vlákna zaujímá lysin a hydroxylysin. Obě tyto aminokyseliny mají omezené možnosti rotace a glycin tak vyrovnává deformační vliv těchto aminokyselin na strukturu kolagenního vlákna.\n\nVe velkém množství se glycin nachází také v elastinu.\n\nKódují ho kodóny GGU, GGC, GGA a GGG.\n\nGlycin je inhibiční neuropřenašeč v CNS, obzvláště v míše, mozkovém kmeni a v sítnici. V míše je většina inhibičních interneuronů glycinergních. Aktivací glycinových ionotropních receptorů na postsynaptické membráně se otevírají iontové kanály a chloridové ionty vstupují do neuronu, což působí hyperpolarizaci a takzvaný inhibiční postsynaptický potenciál (IPSP). Strychnin je antagonista ionotropních glycinových receptorů. Glycin je společně s glutamátem ligandem (konagonista) NMDA receptorů. Na rozdíl od inhibičních účinků v míše, např. inhibice antagonistických svalů v reflexních obloucích, na NMDA glutaminergních receptorech má glycin účinky excitační. LD50 glycinu je 7930 mg/kg pro potkana (orálně) a smrt je způsobena hyperexcitabilitou nervové soustavy.\n\nGlycin není esenciální aminokyselina, to znamená, že tělo si je schopné syntetizovat potřebné množství samo bez nutnosti jeho výskytu v potravě.\nBiosyntéza probíhá z aminokyseliny serin, který je vyráběn z 3-fosfoglycerátu.\nU většiny organismů tuto reakci katalyzuje enzym serin hydroxymethyltransferáza s pomocí kofaktoru pyridoxalfosfátu (pyridoxal je druh vitamínu B6).\n\nV játrech obratlovců je syntéza glycinu katalyzována enzymem glycinsyntáza(neboli GDC - komplex glycin dekarboxylázy). Tato reakce je reverzibilní:\n\nGlycin je degradován třemi různými cestami. V živočiších převažuje cesta skrze enzym glycindekaboxyláza (stejný enzym jako ten účastnící se biosyntézy). Tato cesta je zpětná reakce biosyntézy:\n\nDruhá cesta je dvoukroková. První krok je zpětná reakce biosyntézy z serinu enzymem serinhydroxymethyltransferáza. Serin je pak přeměněn na pyruvát enzymem serin dehydratáza.\n\nVe třetí cestě je glycin přeměněn na glyoxylát pomocí D-aminokyselina oxidázy. Glyoxylát je pak oxidován jaterní laktát dehydrogenázou na oxalát v NAD-závislé reakci.\n\nV roce 1994 skupina astronomů z University of Illinois v Urbana-Champaign vedená Lewisem Snyderem ohlásila objev molekul glycinu ve vesmírném prostoru. Následujícími analýzami se ukázalo, že tento objev nemůže být potvrzen. O devět let později, v r. 2003, Yi-Jehng Kuan z National Taiwan Normal University a Steve Charnley detekovali mezihvězdný glycin ve třech zdrojích mezihvězdné hmoty. Ohlásili identifikaci 27 spektrálních čar glycinu pomocí radioteleskopu. Podle počítačových simulací a laboratorních experimentů, vznikl glycin pravděpodobně tak, že ledové částice obsahující jednoduché organické molekuly byly vystaveny ultrafialovému záření. V říjnu 2004 Snyder a spolupracovníci znovu přezkoumali Kuanův objev glycinu. Snyder dokázal, že glycin nebyl ani v jednom ze tří zdrojů správně detekován.\n\n\n"}
{"id": "159585", "url": "https://cs.wikipedia.org/wiki?curid=159585", "title": "24 Carat Gold", "text": "24 Carat Gold\n\n24 Carat Gold je páté kompilační album německé skupiny Scooter. Je to best-of album, které obsahuje 24 největších hitů skupiny. Bylo vydáno roku 2002. Některé z písní na tomto albu byly digitálně upraveny a některé byly zkráceny, aby se všech 24 vešlo na jedno album.\n"}
{"id": "159588", "url": "https://cs.wikipedia.org/wiki?curid=159588", "title": "Dagmar Hochová", "text": "Dagmar Hochová\n\nDagmar Hochová (10. března 1926 Praha – 16. dubna 2012 Praha) byla česká dokumentární, portrétní a reportážní fotografka.\n\nNarodila se v roce 1926 v Praze. Studovala v letech 1942–1943 na Státní grafické škole v Praze, kde byla žačkou Jaromíra Funkeho a Josefa Ehma. Po krátkém válečném přerušení dokončila školu v ročníku 1945/1946. Poté pracovala v laboratořích firmy Illek a Paul, orientované na reklamní fotografii, a stala se jednou z prvních studentek prof. Karla Plicky na nově založené filmové Akademii múzických umění.\n\nObor filmová fotografie absolvovala roku 1953. Už během studií spolupracovala s časopisy a s nakladatelstvími pro děti, především nakladatelství Albatros. Tato spolupráce ovlivnila její celoživotní zaměření na reportážní a dokumentární fotografii. Proslula svými cykly \"Děti\", \"Síla věku\", \"Dvojice\", \"Svátky\" a slavnosti. Její fotoaparát zachytil životní okamžiky malých a přehlížených, děti, staré lidi a jeptišky. Jako fotografku ji to vždy přitahovalo na místa, kde se něco dělo.\n\nPhDr. Marie Klimešová o Hochové na konci dubna 2001 řekla: \"Dáša Hochová dětem rozumí. Ani na okamžik je nevnímá jako objekt jakéhosi sentimentu; děti jí jsou vždy partnery a ona je nadšena, když v nich nalézá životaschopnost, která jim v budoucnu pomůže rozvinout se v dospělou osobnost. Sleduje je mnohdy s radostnou jízlivostí, s porozuměním pro jejich přirozenou nenucenost, zároveň jim ale svou vitální přítomností dává podnět ke zvlášť pádnému projevení své podstaty.\"\n\nJejí dílo se vymyká dobové tvorbě nejen nekonformností námětů a tvrdošíjností v hledání a odkrývání lidských okamžiků, ale i programovou rezignací na zažité a osvědčené tvůrčí konvence. Nerespektovala žádná kompoziční pravidla, pohrdala aranžováním scén a fotografovaných lidí či objektů, nesnášela umělé osvětlení, zejména bleskové světlo, nezajímala jí technická preciznost. Hlavní pro ni byla síla výpovědi o člověku a té pak podřizovala vše.\n\nVe své tvorbě se také zabývala podobností dvojčat. Stejným tématem se zabývali fotografky a fotografové Tereza Vlčková (cyklus \"Two\" - \"Dvojice\"), Loretta Lux (\"Sasha and Ruby\"), Rineke Dijkstra (\"Chen a Efrat\"), Diane Arbus (\"Identická dvojčata\"), August Sander, Mary Ellen Mark, Wendy McMurdo nebo Chantal Michel.\n\nV posledním desetiletí svého života se spíše soustřeďovala na bilancování svého rozsáhlého díla. Dostalo se jí satisfakce za dlouhá léta, kdy její nejlepší fotografické cykly končily v šuplíku. Od roku 1994 začala vydávat ve spolupráci s nakladatelstvím Kuklík knižní rekapitulaci svého fotografického díla.\nZa vlastní finanční prostředky získané v restituci připravila sama, bez editorské pomoci, bilanční trilogii - \"Deset, dvacet, třicet, už jdu\", \"Čas oponou trhl\" a \"Síla věku\".\n\nV Nakladatelství Torst publikovala v roce 2001 zatím svou poslední knihu fotografických portrétů českých spisovatelů nazvanou \"Konec chleba, počátek kamení\".\nV letech 1990–1992 byla poslankyní České národní rady. V roce 2001 jí byla za vynikající umělecké výsledky udělena medaile Za zásluhy.\n\nZa svou zásadní práci považovala snímek \"Proti zdi\" z roku 1960, portrét dvou kluků, kteří vší vervou skáčou proti oprýskané stěně a kopou do ní. Je na něm vidět jejich nespoutaná snaha překonat překážku, i když moc dobře vědí, že si o ni leda tak zničí boty.\n\n\n\n\n"}
{"id": "159591", "url": "https://cs.wikipedia.org/wiki?curid=159591", "title": "Dominantní septakord", "text": "Dominantní septakord\n\nDominantní septakord je pojem z oboru hudební teorie označující nejčastěji používaný typ čtyřzvuku (v evropské hudbě).\n\nJedná se o akord obsahující kromě svého základního tónu ještě velkou tercii, čistou kvintu a malou septimu. Z hlediska terciového systému je dominantní septakord rozšířením durového kvintakordu.\n\nDominantní septakord je značen velkým písmenem názvu základního tónu, který je doplněn o horní index \"7\" (ten se obecně používá ke značení malé septimy):\n\nNásledující tabulka obsahuje složení dominantního septakordu od jednotlivých základních tónů:\n\nJak napovídá již název akordu, je nejčastějším použitím dominantního septakordu funkce dominanty. Lze jej jako dominantu použít v durové i mollové (pro harmonickou a melodickou mollovou stupnici) tónině. Jedná se po durovém kvintakordu a mollovém kvintakordu o třetí nejčastěji používaný akord a to jak v lidové hudbě, populární hudbě a country, tak v klasické vážné hudbě.\n\nKromě toho je dominantní septakord „kostrou“ církevního mixolydického modu.\n\n"}
{"id": "159593", "url": "https://cs.wikipedia.org/wiki?curid=159593", "title": "Triumvirát", "text": "Triumvirát\n\nTriumvirát (lat. \"triumviratus\", od \"trium virorum\", „(vláda) tří mužů“) znamenal ve starověkém Římě obecně trojčlennou komisi, v užším smyslu spojenectví tří mocných politických nebo vojenských vůdců. Zejména triumvirát Octavianus – Antonius – Lepidus (43–33 př. n. l.) na přechodu od republiky k císařství. \n\nV současném (často ironickém) použití trojice představitelů, kteří vystupují a jednají společně.\n\nSoučasní historici nazývají Prvním triumvirátem neformální politické spojenectví dvou soupeřících vojevůdců, Julia Caesara a Pompeia Velikého, kteří reprezentovali populární senátorskou stranu s extrémně bohatým obchodníkem Markem Liciniem Crassem. V důsledku tohoto spojenectví byl roku 59 př. n. l. Caesar zvolen konsulem a Pompeius si vzal Caesarovu dceru Iulii. Po upevnění triumvirské dohody roku 56 v Lucce byli konsuly roku 55 Pompeius a Crassus. Crassus však roku 53 zahynul v boji a roku 49 byl Pompeius zvolen jediným konsulem, prakticky už samovládcem. V letech 49–44 vypukla mezi Pompeiovými a Caesarovými přívrženci válka, v níž byl Pompeius roku 48 Caesarem v Řecku poražen a v Egyptě, kam uprchl, zavražděn. Roku 44 př. n. l. byl římskými republikány zavražděn Caesar. \n\nDruhý triumvirát začal jako dohoda tří soupeřů o moc – Octaviana Augusta, Marka Antonia a Marka Aemilia Lepida – uzákoněná roku 43 př. n. l. na dobu deseti let. Po porážce republikánů u Filipp roku 42 se Markus Antonius zdržoval hlavně v Alexandrii u Kleopatry, kdežto Octavianus vládl na západě. Roku 36 zbavil Octavianus Lepida moci a se souhlasem senátu válčil proti Antoniovi a Kleopatře. Gaius Octavianus Augustus zvítězil nad Markem Antoniem a Kleopatrou (Kleopatra později spáchala sebevraždu). Gaia Octaviana Augusta požádal senát, aby se vrátil jako normální občan bez vojska. Gaius Octavianus přijal tuto nabídku, ale konzul mu pak řekl (napsal), že bez něho nemůže Řím existovat a tak se stal Císařem Gaius Octavianus Augustus.\n\nVládnoucí trojice se ve světových dějinách vyskytovaly a vyskytují poměrně často, například jako vláda „Tří excelencí“ za dynastie Han v Číně (202 př. n. l. – 9 n. l.). Za Francouzské revoluce vykonával moc „Výbor pro veřejné blaho“ – trojice Robespierre, Saint-Just a Couthon – a po revoluci byla vláda svěřena trojici konsulů, než se jí chopil „první konsul“ Napoleon I.\n\n\n"}
{"id": "159597", "url": "https://cs.wikipedia.org/wiki?curid=159597", "title": "Gymnázium Brno, třída Kapitána Jaroše", "text": "Gymnázium Brno, třída Kapitána Jaroše\n\nGymnázium Brno, třída Kapitána Jaroše 14 (lidově „Jaroška“) je spolu s olomouckým gymnáziem nejstarším gymnáziem s českým vyučovacím jazykem na Moravě. Školu vystudovalo mnoho osobností, které se později výrazně prosadily ve svém oboru a v současné době patří gymnázium k těm nejprestižnějším v České republice. Od osmdesátých let minulého století je známé především jako škola se zaměřením na matematiku. Současným ředitelem gymnázia je RNDr. Jiří Herman, Ph.D.\n\n\n\n\n\n\n\n"}
{"id": "159598", "url": "https://cs.wikipedia.org/wiki?curid=159598", "title": "Yes (hudební skupina)", "text": "Yes (hudební skupina)\n\nYes je anglická rocková skupina, která je představitelem hudebního směru nazývaného progressive rock.\n\nSkupina byla založena v Londýně v roce 1968 zpěvákem Jonem Andersonem a baskytaristou Chrisem Squirem. Anderson už nahrál singl s The Warriors, beatovou skupinou založenou jeho bratrem Tonym, a později ještě nazpíval několik singlů pro značku Parlophone Records pod pseudonymem Hans Christian. Byl také krátce členem skupiny Gun. Squire byl členem skupiny The Syn a jeho styl hry na basovou kytaru byl výrazně ovlivněn Johnem Entwistlem, členem skupiny The Who.\n\nJejich první debutové album, nazvané \"Yes\", bylo vydáno 25. července 1969. Harmonické vokály dvojice Anderson - Squire se okamžitě staly poznávacím znamením a obchodní značkou zvuku skupiny.\n\n\n"}
{"id": "159599", "url": "https://cs.wikipedia.org/wiki?curid=159599", "title": "Tramvajová doprava v Drážďanech", "text": "Tramvajová doprava v Drážďanech\n\nTramvajová doprava představuje v hlavním městě Saska, Drážďanech, páteř celé městské dopravy. \n\nProvozovatelem celého tramvajového provozu, stejně jako i autobusového, je společnost Dresdner Verkehrsbetriebe (DVB); jejími barvami je žlutá a černá – tento nátěr mají též i všechny městské tramvaje.\n\nJedná se o velkou síť, délka tratí dosahuje 134 km, což je jen o 9 km méně než v Praze. Počet linek je ale nižší (12 v roce 2019) – v síti je zaveden systém páteřních linek a většinu tratí tak obsluhuje jedna až dvě linky, pouze v centrálních úsecích mezi Postplatz, Straßburger Platz a hlavním nádražím jsou to 3–4 linky. Centrem celé sítě je hlavní náměstí Postplatz, kde je možný přestup mezi mnohými linkami. \n\nI přes velikost města není plánován systém metra či podpovrchové tramvaje. Jedním z důvodů je i fakt, že byla většina sítě vybudována rychlodrážním způsobem (velká část Drážďan představují relativně nová sídliště); na rozdíl od ostatních měst se zde tedy nachází jen málo úzkých ulic, kde by byla cestovní rychlost nízká.\n\nSíť je provozována na ojedinělém rozchodu 1450 mm.\n\nDo provozu jsou nasazovány až sedmičlánkové tramvaje o délce až 45 m (odpovídá tří tramvajím typu Tatra T3 spřaženým v soupravě), jedná se o tramvaje typů (NGT6DD, NGT8DD, NGT D12DD), či soupravy tramvají typu Tatra T4D a Tatra B4D.\n\nVšechny tramvaje vypravuje celkem několik vozoven, z nichž jedna (Trachenberge) funguje i jako dopravní muzeum.\n\nZvláštností vozového parku je dvojice souprav nákladních tramvají CarGoTram od výrobce Schalker Eisenhütte, které od roku 2001 zásobují továrnu Volkswagenu téměř v centru města, kam není povolen vjezd nákladních automobilů. Výběrové řízení z roku 1999 na dodávku nákladních tramvají původně vyhrálo ČKD Dopravní systémy s vozy typu TNA2 (motorové) a BNA2 (vlečné), kvůli dlouhodobým finančním potížím firmy a následně vyhlášenému konkurzu ale ČKD před podepsáním kontraktu ze soutěže odstoupilo.\n\n\n"}
{"id": "159603", "url": "https://cs.wikipedia.org/wiki?curid=159603", "title": "Július Satinský", "text": "Július Satinský\n\nJúlius Satinský (20. srpna 1941 Bratislava – 29. prosince 2002 Bratislava) byl slovenský herec, komik, dramatik, spisovatel a autor literatury pro děti.\n\nJúlius Satinský se narodil a celé dětství prožil v Bratislavě. Jeho rodina zde bydlela v Dunajské ulici. K Bratislavě měl velmi blízký vztah. Ovládal mnoho cizích jazyků. Herecké sklony se u něj projevovaly už v mladém věku a v roce 1958 vyhrál recitační soutěž \"Hviezdoslavův Kubín\". Později vystudoval pedagogiku na střední pedagogické škole, profesi učitele však nikdy nevykonával. Jeho velkou touhou bylo herectví, na jehož studium nebyl přijat. Na Vysoké škole múzických umění studoval v letech 1962–1966 dramaturgii a jako dramaturg v letech 1964–1967 pracoval v Československé televizi v Bratislavě. Od roku 1959 spolu s Milanem Lasicou vystupovali jako komická dvojice v autorských pořadech. Účinkovali v \"Tatra revue\" a v \"Divadelnom štúdiu\" (Divadlo Na korze). Po roce 1968, v období normalizace, naráželi i s partnerem Milanem Lasicou na množství překážek a po zákazu činnosti na Slovensku působili dva roky v moravském divadle \"Večerní Brno\" a v letech 1972–1978 v operetě Nové scény v Bratislavě. V roce 1978 přestoupil do činohry Nové scény.\n\nByl univerzální a tvořivou osobností a svůj talent rozvinul i jako autor velkého množství scének, dialogů, celovečerních programů, je též autorem několika knih s tematikou jemu blízkých vzpomínek na Bratislavu, oblíbených knih pro děti. Byl také přispěvatelem do mnoha novin a časopisů. Snad nejpopulárnější byl kabaretní program \"Ktosi je za dverami\", ve kterém vystupoval společně s Milanem Lasicou. Spolu tu glosovali aktuální témata.\n\nJeho první manželkou byla členka Baletu Slovenského národního divadla, tanečnice Lúčnice a překladatelka z angličtiny a španělštiny Oľga Lajdová. V roce 1985 (po 20 letech manželství) zemřela – utonula při koupání v Karibském moři na Amerických Panenských ostrovech, kde je také pohřbena. Se svou druhou manželkou (od roku 1985) MUDr. Vierou Satinskou (* 1955) měl dceru Lucii a syna Jána. V roce 1989 mu byl udělen titul zasloužilý umělec. Slovenská astronomická společnost po něm pojmenovala planetku 15946 Satinský objevenou 8. ledna 1998 Adránem Galádem a Alexandrem Pravdou na Astronomické a geofyzikální observatoři Modra-Piesky.\n\nIn memoriam byl v roce 2003 vyznamenán slovenskou Medailí Za zásluhy. V roce 1997 získal společně s Milanem Lasicou Krištáľové krídlo za celoživotné dílo. V roce 2003 byl vyznamenán českou Medailí Za zásluhy I. stupně \"in memoriam\".\n\nByl člověk konzervativního smýšlení a známý monarchista, netajil se svou nostalgií po světě zaniklého Rakouska-Uherska.\n\n\n\n\n\n\n\n\n\n"}
{"id": "159604", "url": "https://cs.wikipedia.org/wiki?curid=159604", "title": "Desktopové prostředí", "text": "Desktopové prostředí\n\nDesktopové prostředí ( \"desktop environment\") zahrnuje GUI a typicky poskytuje prvky jako pracovní plochu a pozadí, ikony, panely a funkce jako přetahování pomocí myši.\n"}
{"id": "159605", "url": "https://cs.wikipedia.org/wiki?curid=159605", "title": "Ruda", "text": "Ruda\n\nRuda ( ) označuje v geologii takový minerál nebo horninu, který obsahuje ekonomicky významný podíl chemických prvků, většinou kovů, umožňující jejich průmyslovou těžbu nejčastěji za účelem vytváření zisku.\n\nRudy se dají rozdělit na monometalické a polymetalické, dále na rudy železa a rudy barevných (neželezných) kovů.\n\nRudné minerály pocházejí většinou ze skupin oxidů, sulfidů, silikátů, nebo i čistých prvků.\n\nRuda musí obsahovat takové prvky, které jsou cenné, jsou v ekonomicky využitelných koncentracích a jsou získatelné pomocí dostupných technologií.\n\nLožiska mohou obsahovat takový rozsah mineralizace, který v určité době nemusí být díky technologii nebo ekonomickým podmínkám využitelný. Tato situace se však v závislosti na změnách cen, potřeb průmyslu nebo vojenského využití suroviny může změnit. Například stará ložiska zlata považovaná za „vytěžená“ jsou díky dnešním technologiím a stálé potřebě zlata i jeho vysokým cenám znovu exploatována.\n\n"}
{"id": "159616", "url": "https://cs.wikipedia.org/wiki?curid=159616", "title": "Josef Tomeš", "text": "Josef Tomeš\n\nJosef Tomeš (* 18. ledna 1954 Praha) je český historik, který se zaměřuje především na novodobé české dějiny.\n\nJosef Tomeš je absolventem historie a filosofie na Filozofické fakultě Univerzity Karlovy, kde studoval v letech 1973–78. Mezi lety 1978 a 1993 byl zaměstnancem Encyklopedického institutu ČSAV. Později pracoval jako šéfredaktor encyklopedické sekce nakladatelství Paseka a od roku 2001 je zaměstnán v Masarykově ústavu AV ČR. Josef Tomeš je též předsedou Společnosti Viktora Dyka.\n\nV jeho pracích převažují texty encyklopedického charakteru a monografie a sborníky o osobnostech českých a československých dějin.\n\nPůsobí v pořadu České televize \"Historie.cs\". Vystupuje také na kulturních podvečerech (v divadle Kolowrat, Klubu techniků, Poslanecké sněmovně, Senátu v Praze), které pořádá Masarykovo demokratické hnutí.\n\n\n"}
{"id": "159617", "url": "https://cs.wikipedia.org/wiki?curid=159617", "title": "Jiří Pernes", "text": "Jiří Pernes\n\nJiří Pernes (* 4. července 1948 Svitavy) je český historik, politik moravské národnosti, v roce 2010 (od dubna do května) působil jako ředitel Ústavu pro studium totalitních režimů.\n\nVystudoval v letech 1966 až 1972 český jazyk a dějepis na Filosofické fakultě University Jana Evangelisty Purkyně (dnešní Masarykova univerzita) v Brně a v letech 1978 až 1980 na téže škole postgraduální studium muzeologie. V roce 1996 získal vědecký titul Dr. (ekvivalent Ph.D.) a v roce 2008 se habilitoval s prací \"Krize komunistického režimu v Československu v 50. letech 20. století\" na Filozoficko-přírodovědecké fakultě Slezské univerzity v Opavě a stal se docentem pro obor Historie se zaměřením na české a československé dějiny.\n\nOd roku 1977 pracoval v několika muzeích (mj. v muzeu v Slavkově u Brna, kde byl i ředitelem), v letech 1990–1992 byl ředitelem Moravského zemského muzea v Brně. Od roku 1994 je zaměstnán v Ústavu pro soudobé dějiny AV ČR a mezi lety 2003 až 2017 byl vedoucím jeho brněnské pobočky. Je též externím vyučujícím na Masarykově univerzitě, působí mimo jiné i na Universitě Jana Evangelisty Purkyně v Ústí nad Labem.\n\nMezi lety 2008 až 2010 zastával post předsedy Vědecké rady Ústavu pro studium totalitních režimů. V únoru 2010 byl Jiří Pernes zvolen na místo ředitele Ústavu pro studium totalitních režimů, kde od 1. dubna téhož roku nahradil Pavla Žáčka. Dne 12. května 2010 byl pro podezření z plagiátorství Radou ústavu z pozice ředitele ke dni 13. května 2010 odvolán.\n\nJako historik se odborně zaměřuje zejména na moravské, české, československé a středoevropské moderní a soudobé dějiny. Mezi předměty jeho zájmu patří zejména dějiny pozdního období existence habsburské monarchie a Rakousko-Uherska, dějiny osobností z řad Habsburků a z oblasti soudobých dějin pak zejména dějiny Československa 50. a 60. let a dějiny jeho politických elit. Zabýval se také dějinami čs. exilu po roce 1948. Známým se stal také jako host, odborný poradce a spolutvůrce dokumentárních pořadů a jako autor velkého množství přehledových a popularizačních prací. Pro jeho odborná díla je typický akcent na politické dějiny s přesahy k dějinám společnosti, dále pak velký důraz na čtivost textu a na představení široké palety faktografických detailů a dobových souvislostí.\n\nV roce 1994 byl zvolen jako člen ODA do brněnského zastupitelstva. V roce 1996 neúspěšně kandidoval za tutéž stranu do senátu v obvodu č. 58 - Brno-město. Dnes je členem politické strany Moravané a v krajských volbách v roce 2008 byl jejím lídrem pro Jihomoravský kraj. Za tuto stranu též kandidoval ve volbách do Evropského parlamentu v roce 2009. Měl také působit v odborné historické komisi ČSSD. Ve volbách do Evropského parlamentu v roce 2014 kandidoval na 3. místě kandidátky strany Moravané, ale neuspěl.\n\nVe volbách do Senátu PČR v roce 2016 kandidoval jako člen strany Moravané za koalici stran ODS a Moravané v obvodu č. 58 – Brno-město. Se ziskem 9,63 % hlasů skončil na 5. místě a do druhého kola nepostoupil. V souběžných krajských volbách v roce 2016 kandidoval jako člen strany Moravané také do Zastupitelstva Jihomoravského kraje, ale rovněž neuspěl.\n\nVe volbách do Evropského parlamentu v květnu 2019 kandidoval na 3. místě kandidátky strany Moravané, ale nebyl zvolen.\n\nPo zvolení ředitelem Ústavu pro studium totalitních režimů byla na Jiřího Pernese upřena značná pozornost médií. Byla zveřejněna informace, že Pernes byl rok studentem Večerní univerzity marxismu-leninismu. Tuto informace neuvedl do svého životopisu pro výběrové řízení a sám tvrdí, že ji nepovažuje za důležitou.\n\nPřed svým nástupem na VUML připravil knihu o dějinách Slavkova, která vyšla v roce 1987 a obsahuje část velebící úlohu komunistů v únoru 1948 a po něm. Pernes přiznává, že je autorem knihy, ale tvrdí, že kapitolu o událostech roku 1948 napsal někdo jiný, pravděpodobně regionální výbor KSČ.\n\nZ plagiátorství byl obviněn u své knihy \"Svět Lidových novin 1893-1993\", kde využil diplomovou práci Blanky Maškové \"Arnošt Heinrich a Lidové noviny\" z roku 1958. Opsal celé odstavce i kapitoly, aniž v citacích přiznal autorství Blance Maškové. Upozornila na to v roce 2009 ve své diplomové práci na Masarykově univerzitě v Brně studentka Libuše Janáčková. Z plagiátorství byl obviněn i u své knihy \"Emanuel Moravec: až na dno zrady\", kde využil diplomovou práci Josefa Vytlačila.\nV tomto případě však Komise pro etiku vědecké práce Akademie věd ČR pod předsednictvím Heleny Illnerové 12. července 2010 konstatovala, že \"„posuzovanou práci Jiřího Pernese Až na dno zrady: Emanuel Moravec není možné jako celek považovat za plagiát ve smyslu definice obsažené v normě ISO 5127-2003“\", neboť \"„Jiří Pernes nezastírá a naopak opakovaně uvádí, že znal a použil ve své práci i diplomovou práci Josefa Vytlačila. Přestože jeho kniha jako dílo popularizační nepoužívá klasický poznámkový aparát, na několika místech na práci Josefa Vytlačila přímo odkazuje“\".\n\nPo zvolení do čela Ústavu pro studium totalitních režimů bylo zveřejněno, že Pernes byl veden jako kandidát tajné spolupráce Státní bezpečnosti; lustrační zákony se však na tuto kategorii osob nevztahují, neboť o záměrech StB nemusely vůbec vědět.\n\n\n"}
{"id": "159621", "url": "https://cs.wikipedia.org/wiki?curid=159621", "title": "Brno-Bosonohy", "text": "Brno-Bosonohy\n\nBrno-Bosonohy je městská část na jihozápadě statutárního města Brna. Je tvořena městskou čtvrtí Bosonohy (německy \"\"), původně samostatnou obcí, která byla k Brnu připojena v roce 1971. Její katastrální území má rozlohu 7,15 km². Samosprávná městská část vznikla 24. listopadu 1990. Žije zde přibližně 2500 obyvatel.\n\nPro účely senátních voleb je území městské části Brno-Bosonohy zařazeno do volebního obvodu číslo 59.\n\nBosonohami protéká potok Leskava, od níž je odvozen název někdejší obce Lískovce. Bosonohy si dodnes zachovávají charakter větší vesnice, jejímž centrem je někdejší náves, dnes zvaná Bosonožské náměstí. Na tomto náměstí se vedle zdejší radnice nachází také zdejší kaple Sv. Floriána, dále pak pomník obětem světových válek a zdejší památné stromořadí. Hlavní dopravní tepnou Bosonoh je však ulice Pražská, na níž se napojují další ulice, k nimž vedle Bosonožského náměstí náleží ulice Hoštická, Chironova, Mlaty, Ostopovická, Průjezdní, Sedla, Skalní, Troubská a Zájezdní. Na východě území městské části se nachází někdejší start a cíl starého Masarykova okruhu.\n\nNa severu a západě katastru městské části se nacházejí lesy, přičemž na západě je to Bosonožský hájek chráněný jako přírodní rezervace.\n\nPřestože jižním okrajem katastru Bosonoh prochází dálnice D1 z Prahy do Brna, nemají na ni obyvatelé Bosonoh z území městské části žádné přímé napojení. Podobně je tomu i v případě západně položené silnice, vedoucí ze sousední blízké obce Troubska, po níž se lze dostat do sousední městské části Brna-Žebětína či nedaleké městské části Brna-Bystrce. Tato silnice se ještě na katastru Bosonoh napojuje na trasu nedokončené Hitlerovy exteritoriální dálnice a pokračuje pak po ní až do Bystrce. Samotné Bosonohy mají přímé silniční spojení s městskými částí Brno-Kohoutovice a Brno-Starý Lískovec, jakož i s výše zmíněnou obcí Troubsko, s níž ji spojují autobusové linky čísel 401 a 402 Integrovaného dopravního systému Jihomoravského kraje. Dopravní spojení se středem města zajišťuje Dopravní podnik města Brna prostřednictvím autobusových linek 69 a N96 (noční linka), které zde mají konečnou zastávku. Staví zde také autobusová linka 51 spojující Bystrc se zastávkou Nemocnice Bohunice. Jižním okrajem katastru městské části prochází železniční trať z Brna do Náměšti nad Oslavou a dál, avšak na území Brna-Bosonoh se na ní nenachází žádná zastávka.\n\nÚzemí městské části Brno-Bosonohy hraničí na severu s městskými částmi Brno-Žebětín a Brno-Kohoutovice, na východě s městskou částí Brno-Nový Lískovec, na jihovýchodě s městskou částí Brno-Starý Lískovec a obcí Ostopovice, na jihu a jihozápadě s obcí Troubsko, a na západě s obcí Popůvky.\n\nJedny z nejstarších dokladů osídlení katastru dnešních Bosonoh se našly na zalesněném kopci Hradisko, nacházejícím se severozápadně od bosonožské zástavby. Kromě pozůstatků po někdejším hradisku zde byly nalezeny předměty z doby halštatské a kultury jevišovické z pozdní doby kamenné.\n\nPrvní písemná zmínka o Bosonohách je z roku 1237. Podle archivních zmínek lze však vznik Bosonoh posunout asi k roku 1195. Bosonohy vešly do povědomí řady lidí i díky tomu, že se zde nacházel start a cíl původního Masarykova okruhu, jehož trasa obcí procházela. Katastrem Bosonoh prochází část trasy nedokončené „Hitlerovy“ exteritoriální dálnice Vídeň - Vratislav, z níž jsou zde dobře patrné části dálničního tělesa ve formě náspů. V letech 1942-1944 se v domě autodopravce Jana a Františky Secových (ulice Hoštická, dům 417/2) ukrýval klíčový odbojový velitel Vojtěch Luža. V obci je na náměstí před kaplí pomník padlým za druhé světové války, kde kromě místních občanů figuruje také jeho jméno. Koncem 60. let 20. století došlo k úpravě katastrálních hranic obce Bosonohy, při níž byly mimo jiné k Brnu připojeny pozemky na severním okraji bosonožského katastru v okolí dnešní Pavlovské ulice v moderním katastru Kohoutovic. V 80. letech byla část zdejšího tělesa výše zmíněné exteritoriální dálnice využita pro výstavbu silnice do Bystrce.\n\nK Brnu byly Bosonohy připojeny 26. listopadu 1971, přičemž byly poté do 31. prosince 1975 samostatnou městskou částí Brna s vlastním místním národním výborem. Nejprve nesla název Brno XV-Bosonohy, od 1. května 1972 jen Brno-Bosonohy. Od 1. ledna 1976 do 23. listopadu 1990 pak byly Bosonohy součástí městského obvodu Brno I. Poté zde vznikla samosprávná městská část Brno-Bosonohy.\n\n\n"}
{"id": "159634", "url": "https://cs.wikipedia.org/wiki?curid=159634", "title": "Behrmannovo zobrazení", "text": "Behrmannovo zobrazení\n\nBehrmannovo zobrazení je plochojevné válcové kartografické zobrazení. Jeho autorem je německý geograf Walter Behrmann, který ho poprvé publikoval v Berlíně v roce 1910. Behrmannovo zobrazení je speciálním případem Lambertova válcového ekvivalentního zobrazení se dvěma nezkreslenými rovnoběžkami o zeměpisné šířce 30°.\n\nOznačme formula_1 souřadnice libovolného bodu na kouli, formula_2 zeměpisnou délku základního poledníku a formula_3 poloměr Země. Odpovídající pravoúhlé souřadnice formula_4 určíme ze vztahu:\n\n"}
{"id": "159635", "url": "https://cs.wikipedia.org/wiki?curid=159635", "title": "Ernst Abbe", "text": "Ernst Abbe\n\nErnst Karl Abbe (23. leden 1840 Eisenach – 14. leden 1905 Jena) byl německý fyzik, astronom a sociální reformátor.\n\nErnst Abbe pocházel z chudé rodiny, studovat mohl jen za pomoci stipendií, doktorát získal v roce 1861 na univerzitě v Göttingenu. Od roku 1863 přednášel na univerzitě v Jeně, kde byl od roku 1870 profesorem.\n\nJe zakladatelem teorie optických přístrojů a také jejich konstruktérem (např. Abbeho komparátor, Abbeho kondenzor, Abbeho refraktometr). Svou, tj. Abbeho teorií z roku 1873 začal novou epochu konstruování mikroskopů. V roce 1866 vyvinul apochromatické objektivy.\n\nSpolečně s Carlem Zeissem a Otto Schottem položil základy moderní optiky a vyvinul mnoho optických přístrojů. V roce 1889 se stal jediným vlastníkem firmy Carl Zeiss a uskutečnil zde své dlouho plánované sociální reformy (Nadace Carla Zeisse). Rozhodujícím způsobem se podílel také na vzniku firmy \"Jenaer Glaswerk Schott & Gen\" (dnes Schott AG).\n\nV roce 1878 se stal ředitelem astronomické a meteorologické observatoře. Je po něm pojmenováno Abbeovo číslo, udávající disperzní mohutnost daného průhledného prostředí v oblasti viditelného světla.\n\nJeho jméno nese asteroid (5224) Abbe a také kráter Abbe na odvrácené straně Měsíce.\n\n\n"}
{"id": "159636", "url": "https://cs.wikipedia.org/wiki?curid=159636", "title": "Thomas Abbt", "text": "Thomas Abbt\n\nThomas Abbt (25. listopadu 1738, Ulm – 3. listopadu 1766, Bückeburg) byl německý filosof osvícenství, matematik, spisovatel a profesor.\n\nNarodil se jako syn parukáře. Po dokončení gymnázia v Ulmu studoval od roku 1756 na univerzitě v Hallu filozofii a matematiku. V roce 1760 se stal profesorem filozofie na Alma Mater Viadrina; na podzim 1761 přijal místo profesora matematiky v Rintelnu. V období 1761 až 1762 vyučoval v Berlíně.\n\nV Berlíně se seznámil s Friedrichem Nicolaiem a Mosesem Mendelssohnem. Pod pseudonymem *B* spolupracoval na \"Briefe, die neueste Litteratur betreffend\", které vycházely ve 24 dílech v období 1733 až 1765. Asi rok pobýval ve Francii a při zpáteční cestě navštívil ve Ferney Voltaira.\n\nKoncem roku 1765 ho hrabě Wilhelm Schaumburg-Lippe jmenoval dvorním radou. \n\nThomas Abbt zemřel na komplikace způsobené hemeroidy. Jeho písemná pozůstalost je uložena ve státním archivu Bückeburg.\n\n\n\n\n"}
{"id": "159638", "url": "https://cs.wikipedia.org/wiki?curid=159638", "title": "Václav Klán", "text": "Václav Klán\n\nVáclav Klán (patrně 5. listopadu 1839 Černošice – 23. července 1903 České Budějovice) byl písařem u okresního soudu ve Zbraslavi a později realitním podnikatelem. Na základě jeho investice a podnikatelského plánu došlo na přelomu 19. a 20. století k výstavbě rodinných domků v lese mezi středočeskými Úvaly, Šestajovicemi, Újezdem nad Lesy a Běchovicemi. Toto sídlo, dnes městská část Prahy, bylo pojmenováno Klánovice a stalo se v období první československé republiky oblíbeným místem pro rekreaci pražské společenské „smetánky“.\n\nVáclav Klán na začátku 70. let 19. století pracoval jako písař u okresního soudu ve Zbraslavi. Tehdy mu jeho vzdálená teta odkázala kus skalnatého pozemku u Radotína, který později odkoupila těžební společnost s cílem těžit zde vápenec. Díky tehdejšímu rozmachu stavebnictví v oblasti Smíchova a potřebě kvalitních stavebních materiálů obdržel Klán za prodej své skály pohádkovou částku.\n\nZa peníze získané prodejem radotínské skály Klán koupil statek v Modřanech, kde krátký čas hospodařil. Později projevili o jeho pozemky zájem Schwarzenbergové, kteří zde chtěli postavit parní pilu. Klán opět svůj majetek výhodně prodal a přestěhoval se do Prahy.\n\nRok 1873 byl z hospodářského hlediska pro Rakousko-Uhersko krizový. Byl nedostatek volných peněz, bohatší vrstvy se je snažily získat prodejem pozemků a díky tomu jejich ceny prudce klesly. Klán, který měl peněz dost, začal levně skupovat pozemky, jejichž cena se během pár měsíců znásobila.\n\nV první polovině 70. let 19. století koupil část lesa u Šestajovic, který nechal vykácet a začal zde prodávat nově vytvořená pole. Roku 1874 koupil v dražbě od Studijního fondu z Tuchoměřic les Vidrholec ve výměře 13 km² za cenu 52 000 zlatých.\n\nŠlo o velmi dobrou spekulaci - Klán věděl, že pozemky budou mít velkou cenu, jelikož lesem již od roku 1845 vedla železniční trať a právě se zde začala budovat silnice spojující okresy Brandýs nad Labem a Říčany (dnešní silnice Újezd-Šestajovice). Klán zažádal o povolení k parcelaci a o zřízení železniční zastávky. Povolení dostal v roce 1878, zastávka Jirny-Koloděje byla zřízena o pět let později.\n\nV roce 1878 se v Klánovicích začaly stavět první domy. V roce 1899 byl založen tak zvaný Okrašlovací spolek, který se mj. zasloužil o zbudování pískových chodníků. O dvanáct let později (1911) zde byla postavena kaple Nanebebevzetí Panny Marie, zavedeno osvětlení a otevřena pošta.\n\nNa začátku první světové války stálo v obci 90 vil, 7 restaurací a velký pension. 40 let poté, co Václav Klán získal pozemky na Vidrholci (1914) byly Klánovice nejoblíbenější vilovou čtvrtí v pražském okolí.\n\nPo roce 1918 získaly Klánovice status nezávislé obce. V té době šéf pražské stavitelské firmy Rudolf Utěšil vypracoval návrh na úpravu obce i blízkého lesa. V roce 1924 zbudoval na svých pozemcích moderní lázně, které se staly nejznámějším objektem meziválečných Klánovic. Na konci 30. let byla zahájena výstavba golfového hřiště Golf Clubu Praha.\n\nPo výstavbě Klánovic však Klána opustilo podnikatelské štěstí. Nevyšlo mu několik investic a krachem skončila i rozsáhlá koupě pozemků v Dalmácii. Finančně se zcela vyčerpal a zemřel v chudobě v Českých Budějovicích dne 23. července 1903 na srdeční vadu.\n\n"}
{"id": "159645", "url": "https://cs.wikipedia.org/wiki?curid=159645", "title": "Paul Ehrlich", "text": "Paul Ehrlich\n\nPaul Ehrlich (14. března 1854, Strzelin u Vratislavi – 20. srpna 1915, Bad Homburg vor der Höhe) byl německý chemik, lékař, serolog a imunolog. Objevil účinnou zbraň proti infekcím: salvarsan. Za své objevy obdržel v roce 1908 Nobelovu cenu.\n\nKdyž už bylo známo, že infekce způsobují mikroby (bakterie), bylo důležité je poznávat pod mikroskopem, rozeznávat také jejich stav a bezpečnost. Bylo zapotřebí je učinit pod mikroskopem viditelnými. A tady pomohlo jejich barvení. Ehrlich tomu věnoval velikou pozornost. Nejen že vynalezl různé druhy barvení (zejména v roce 1883 objevil spolehlivé barvení bacila tuberkulózy), ale sledoval specifické účinky barviv.\n\nMetodiku barvení krve považoval za velmi důležitou a hodně se jí zabýval. O tom svědčí jeho spis „Příspěvky k barevné analýze v histologii a klinice krve“. Z výsledků usoudil, že zde by mohla být cesta k léčbě infekcí. Ehrlich také klasifikoval leukocyty (bílé krvinky schopné ničit mikroby) a zabýval se i leukemiemi, což je druh zhoubných nádorů vznikajících z krvetvorných orgánů a provázených obrovským zvýšením počtu a deformacemi bílých krvinek.\n\nV letech 1897 až 1904 se Ehrlich zabýval vlastnostmi lidského séra a vztahy antigenu (škodliviny) a antilátky (protilátky). Sledoval zákonitosti imunity. V letech 1907 až 1910 hledal se svými spolupracovníky neškodná barviva, jež by pomáhala proti infekcím. Po dlouhém hledání našli salvarsan, jenž se stal lékem proti syfilis (skoro proti všem jejím formám) až do objevu penicilinu.\n\nZa objev salvarsanu dostal Ehrlich Nobelovu cenu.\n"}
{"id": "159646", "url": "https://cs.wikipedia.org/wiki?curid=159646", "title": "Hausdorffův prostor", "text": "Hausdorffův prostor\n\nV topologii a příbuzných matematických oborech se Hausdorffovým, separovaným neboli T prostorem rozumí topologický prostor, kde různé body mají disjunktní okolí. Je to jeden z několika oddělovacích axiomů a to dokonce ten nejpoužívanější. Plyne z něj mnoho přirozených vlastností, třeba jednoznačnost limit.\n\nHausdorffovy prostory jsou pojmenovány po Felixi Hausdorffovi, jednom ze zakladatelů topologie. Jeho původní definice topologického prostoru (z roku 1914) obsahuje právě tuto podmínku jako axiom.\n\nTopologický prostor (\"X\",\"τ\") se nazývá \"Hausdorffův\", pokud pro každé dva různé body \"x\" a \"y\" prostoru \"X\", existují taková okolí \"U\" bodu \"x\" a \"V\" bodu \"y\", že \"U\" ∩ \"V\" = formula_1. Tato podmínka je třetí separační axiom a někdy se tedy označuje \"T\" (první dva axiomy jsou T a T).\n\nEkvivalentní definice je, že prostor \"X\" je Hausdorffův, právě když diagonála Δ = {(\"x\",\"x\") | \"x\" ∈ \"X\"} je uzavřená v topologickém součinu \"X\" × \"X\".\n\nTřetí ekvivalentní podmínka říká, že každá jednobodová podmnožina prostoru \"X\" je průnikem všech uzavřených okolí bodu \"x\".\n\nNejběžnějšími příklady Hausdorffových prostorů jsou metrické prostory – každý metrický prostor je Hausdorffův (dokonce je i normální neboli T). Tedy třeba reálná čísla s běžnou topologií definovanou pomocí absolutní hodnoty jsou důležitý příklad. Vlastně skoro všechny prostory, o kterých mluví matematická analýza jsou Hausdorffovy, protože je to u nich explicitně zmíněno v definici (příkladem jsou variety), nebo jsou metrické.\n\nZ obecných topologických prostorů T podmínku splňuje třeba diskrétní prostor, nebo všechny prostory, jejichž topologie je určena lineárním uspořádáním (báze topologie jsou otevřené intervaly formula_2). Také o kompaktních prostorech se často předpokládá, že jsou i Hausdorffovy, ačkoliv o kompaktnosti má smysl mluvit i bez této podmínky.\n\nNejjednodušším příkladem T prostoru, který není Hausdorffův je (nekonečný) prostor s kokonečnou topologií – otevřené množiny jsou právě kokonečné množiny (tj. takové jejíž doplněk je konečný). Kokonečná topologie se dá charakterizovat i tak, že uzavřené jsou všechny konečné množiny. Snadno se ověří, že tento prostor splňuje definici topologie a jen o trošku složitější je nahlédnout, že není T.\n\nPodprostory a součiny Hausdorffových prostorů jsou opět Hausdorffovy. Pro faktorprostory to ale neplatí (dokonce \"každý\" topologický prostor je faktorprostorem Hausdorffova prostoru).\n\nJedna z hezkých vlastností Hausdorffových prostorů je, že všechny kompaktní podmnožiny jsou uzavřené (to ovšem neplatí nutně pro všechny T prostory).\n\nDůležitá vlastnost je, že máme-li dvě libovolná spojitá zobrazení formula_3 do Hausdorffova prostoru \"Y\", pak množina formula_4 je uzavřená v prostoru \"X\". Tato podmínka je dokonce ekvivalentní s definicí, neboť si za prostor \"Y\" můžeme zvolit \"X\" × \"X\" a za \"f\" a \"g\" projekce na první, respektive druhou souřadnici a dostaneme, že diagonála \"Δ\" je uzavřená v prostoru \"X\" × \"X\".\n\nPokud se v poslední podmínce budou zobrazení \"f\" a \"g\" shodovat na husté podmnožině prostoru \"X\", tak se nutně už musí shodovat na celém \"X\", čímž dostaneme další zajímavou vlastnost Hausdorffových prostorů. Jinak se dá také popsat takto: Je-li \"f\": \"D\" → \"Y\" spojité zobrazení, kde \"D\" je hustá podmnožina \"X\" a \"Y\" Hausdorffův, tak existuje jediné zobrazení \"F\": \"X\" → \"Y\", které rozšiřuje \"f\" (tedy \"F\"(\"x\") = \"f\"(\"x\") pro každé \"x\" z \"D\").\n\n\nR. Engelking, General Topology, PWN Warszawa 1977 \n"}
{"id": "159658", "url": "https://cs.wikipedia.org/wiki?curid=159658", "title": "Örs vezér tere (stanice metra v Budapešti)", "text": "Örs vezér tere (stanice metra v Budapešti)\n\nÖrs vezér tere (pojmenována dle starověkého vojevůdce Örse) je jedna z mála povrchových stanic Budapešťského metra. Nachází se na lince M2, je její západní konečnou. V provozu je již od roku 1970.\n\nStanice se nachází na západním okraji centra města; významná je hlavně tím, že je zde umožněn přestup na příměstskou železnici HÉV, dále se zde nachází terminál autobusových linek a obchodní centra Árkád a Sugár. Postavena byla velice skromně; její nástupiště je zastřešené jen v místě, kde stojí cestující. Vlaky se obracejí pomocí kolejových přejezdů, jež se nacházejí před stanicí (obdobný způsob, jako byl například ve stanici metra Florenc do roku 1984. V místě je umožněn přestup na tramvajové linky 3, 62 a 62A.\n\n"}
{"id": "159664", "url": "https://cs.wikipedia.org/wiki?curid=159664", "title": "Cottage", "text": "Cottage\n\nCottage (čti kotidž) je tvarohový sýr mírné příchuti. Je vysušený, ale ne stlačený, takže v něm zůstává stopa syrovátky. V průběhu zpracování je sýr obvykle omýván kvůli odstranění kyselosti, což mu dává nasládlou chuť tvarohového sýru. Není ani uležený, ani barvený. Různé druhy cottage se připravují z mléka s různým množstvím tuku. \n\nSýr cottage se konzumuje nejčastěji samotný, s ovocem a cukrem, se solí a pepřem, v salátech nebo jako surovina při přípravě lasagní nebo různých druhů dezertů. Sýr cottage podávaný s ovocem je častou přílohou v některých restauracích.\n\nNázev pochází z anglického výrazu pro domácí tvarohový sýr – \"cottage cheese\". Tento název byl poprvé použit roce 1848. Věří se, že se původně vyráběl v domácnostech z nejrůznějších druhů mléka, které zbylo po výrobě másla.\n\nVe Švédsku se tomuto typu sýru říká převážně \"keso\", podle nejznámější švédské značky tohoto sýra.\n\nVelikostí sýřeniny se označuje velikost „kousků“ v sýru cottage. Dva hlavní typy sýru cottage jsou cottage s malými kousky, což je kyselejší varianta vyrobená bez syřidla a s velkými kousky, což je méně kyselá varianta se syřidlem. Syřidlo je přírodní komplex enzymů, které urychlují srážení a zabraňují rozpadu tvarohu. Přidáním se snižuje doba výroby sýru a výsledkem je méně kyselý sýr s velkými kousky a dochází také k redukci zbytkového tvarohu, který se dále nevyužívá.\n\n113 g tohoto sýru se 4 % tuku obsahuje asi 120 kalorií, 5 g tuku (3 g nasycených tuků), 3 g sacharidů a 14 g bílkovin. Obsahuje také přibližně 500 mg sodíku, 70 mg vápníku a 20 mg cholesterolu.\n\nNěkteří výrobci vyrábějí také nízkotučné či odtučněné varianty tohoto sýru. Kvůli kompenzaci nevýrazné chuti u nízkotučných a odtučněných variant se přidává větší množství cukru.\n\nSýr cottage je oblíbeným jídlem lidí na dietě a kulturistů pro svůj vysoký obsah kaseinu při poměrně nízkém obsahu tuku.\n\n"}
{"id": "159666", "url": "https://cs.wikipedia.org/wiki?curid=159666", "title": "The Stadium Techno Experience", "text": "The Stadium Techno Experience\n\nThe Stadium Techno Experience je deváté studiové album německé hudební skupiny Scooter. Bylo vydáno roku 2003 a obsahuje 12 skladeb. Přebal alba je pocta albu The White Room z roku 1991 od The KLF.\n\n"}
{"id": "159667", "url": "https://cs.wikipedia.org/wiki?curid=159667", "title": "Balalajka", "text": "Balalajka\n\nBalalajka (rusky: балала́йка, \"balalajka\") je strunný nástroj ruského původu s trojdílnou rezonanční skříní, která má charakteristický trojúhelníkový tvar. Nástroj má 3 struny (někdy 6 v páru). Hmatník je opatřen pražci.\n\nV dnešní době se vyskytují v 6 velikostech:\n\nNejběžnější sólový nástroj je \"prima\", laděná E-E-A. Někdy je balalajka laděna „kytarovým stylem“ G-H-D (podobně jako tři nejtenčí struny ruské kytary), hra je pak pro ruské kytaristy jednodušší, i když je tenhle způsob ladění nerad viděn. \n\nPiccolo, prima a sekunda mají struny vyrobeny ze střev; v dnešní době se ale začíná používat i nylon.\n\n\n"}
{"id": "159669", "url": "https://cs.wikipedia.org/wiki?curid=159669", "title": "Mind the Gap", "text": "Mind the Gap\n\nMind the Gap je desáté studiové německé skupiny Scooter. Bylo vydáno roku 2004 a obsahuje 13 skladeb.\n\n"}
{"id": "159670", "url": "https://cs.wikipedia.org/wiki?curid=159670", "title": "Povstání ve varšavském ghettu", "text": "Povstání ve varšavském ghettu\n\nPovstání ve varšavském ghettu byl ozbrojený konflikt mezi Wehrmachtem a varšavskými Židy v průběhu druhé světové války. Hlavní boje začaly 19. dubna 1943, houževnatý židovský odpor zlomil 16. května 1943 až SS-Brigadeführer (později Gruppenführer) Jürgen Stroop.\n\nJiž od roku 1940 nacisté soustřeďovali více než tři milióny polských židů do extrémně přeplněných ghett v různých polských městech. 15. října 1940 bylo založeno největší varšavské ghetto, kdy se na 2,4 % rozlohy Varšavy muselo tísnit cca 30 % obyvatel – 380 000. Mnoho lidí zemřelo na následky nemocí a vyhladovění ještě před začátkem deportací do koncentračních táborů.\n\nV létě roku 1942 bylo 300 000 obyvatel ghetta posláno do vyhlazovacího tábora Treblinka. Židovští obyvatelé nechtěli podnikat žádné protiakce, protože se zprvu domnívali, že byli jejich příbuzní vysláni pouze do pracovních táborů. Posléze do ghetta pronikly zvěsti, že Treblinka je vyhlazovacím táborem a v důsledku toho se zbývající židovští obyvatelé rozhodli bojovat. Za tímto účelem založili odbojové organizace Żydowska Organizacja Bojowa (ŻOB) a Żydowski Związek Wojskowy (ZZW).\n\nVysocí němečtí představitelé chtěli zrušit varšavské ghetto původně do konce roku 1942, bylo to však přeloženo na rok 1943. 18. ledna 1943 vpochodovalo 1 000 německých vojáků do ghetta, nikdo ze Židů se ale již k deportaci nehlásil a Němci byli až do 22. ledna partyzánským způsobem přepadáváni. Přestože měla zbraň pouze desetina Židů, podařilo se jim německé vojáky zahnat, židovské ztráty však dosahovaly až 80 %. Deportace na čas přestaly, ale obyvatelé ghetta si byli vědomi, že je další ozbrojený konflikt nevyhnutelný a začali se na něj intenzivně připravovat.\n\nBylo postaveno mnoho úkrytů a bunkrů, které byly navzájem propojeny kanalizační sítí nebo rozvodem vody či elektřiny. Každý bojovník měl revolver s 10–15 náboji a několik granátů nebo Molotovových koktejlů. Panoval však nedostatek těžších zbraní – Židé měli jen několik pušek a 1–3 kulomety (různé zdroje udávají různá čísla). Panoval také všeobecný nedostatek munice. Němci byli naopak vybaveni obrněnými vozidly, plamenomety a dělostřelectvem.\n\nPodpora z vnějšku byla omezená, ale polské odbojové organizace Zemská armáda (Armia Krajowa, AK) a komunistická Lidová garda (Gwardia Ludowa, GL) útočily na německé jednotky poblíž ghetta a pokoušely se pašovat dovnitř zbraně. Některým židovským partyzánům se také podařilo s polskou pomocí uprchnout ven z ghetta varšavskými stokami.\n\nNa večer 18. dubna 1943 bylo ghetto obklíčeno německým vojskem a polskou policií, na 19. duben (židovský svátek pesach) měla začít likvidace ghetta. V pět hodin ráno vpochodovali do ghetta němečtí vojáci pod vedením oberführera Ferdinanda von Sammern-Frankenegg. Vojáci byli zaskočeni nečekaným útokem Židů ozbrojených pistolemi, granáty a Molotovovými koktejly. Židé také navzájem propojili všechny domy, takže představovali nesnadný cíl. V poledne velení operace převzal SS-Gruppenführer Jürgen Stroop. Němci se na večer byli nuceni stáhnout.\n\nCílem útoku Němců bylo Muranowského náměstí, kde Židé předchozí den vyvěsili polskou vlajku a vlajku s Davidovou hvězdou. Židé také úspěšně odpálili nastraženou bombu, která způsobila Němcům velké ztráty; Němcům se podařilo urputný odpor částečně zlomit až s použitím plamenometů. Večer se Němci opět z oblasti stáhli.\n\nNěmci se zaměřili na taktiku vypalování domů plamenomety. Židovské velitelství na Muranowského náměstí bylo po čtyřech dnech dobyto, většina obránců byla již mrtvá nebo zraněná; asi dvaceti lidem se podařilo z ghetta uprchnout. Vůdce povstání – Mordechaj Anielewicz si musel najít jiné místo, odkud by mohl koordinovat boje. 23. dubna bylo velitelství přesunuto na ulici Miła č. 18; v důsledku nedostatku střeliva byli Židé nuceni změnit taktiku – zprvu na Němce útočili z domů, nyní se stáhli do podzemních bunkrů a prováděli jen cílené akce. Jürgen Stroop také zakázal svým vojákům pochod v zástupu, což znesnadňovalo židovské protiakce.\n\nKe konci dubna byla většina bunkrů a skrýší odhalena, hodně domů vypáleno nebo srovnáno se zemí. Mnoho bojovníků spáchalo sebevraždu (včetně vůdce povstání Anielewicze). Několika stovkám Židů se ke konci bojů podařilo z ghetta uprchnout.\n\nZničením synagogy 16. května byly boje oficiálně ukončeny, přesto ještě po mnoha měsících podnikali zbylí přeživší Židé útoky na německé hlídky. Z těch, kterým se podařilo z ghetta utéct, se stali partyzáni, často ale byli na útěku zastřeleni nebo prozrazeni. Někteří se nadále ukrývali ve Varšavě a bojovali po boku Poláků při Varšavském povstání v roce 1944.\n\nPřesné údaje o ztrátách je nesnadné zjistit na obou stranách. Na židovské straně se uvádí cca 1 000 bojovníků, z nichž přibližně tři čtvrtiny padly. Počet vojáků na německé straně se také obtížně určuje, protože Wehrmacht spolupracoval s polskou policií; padlo nejspíše okolo 300–500 německých vojáků. Jürgen Stroop v oficiálním hlášení uvedl pouze 17 zabitých a 93 zraněných vojáků.\n\nBojovníkům byl ve Varšavě vybudován pomník. Během prosince 1970 jej navštívil Willy Brandt, tehdejší německý kancléř. Když položil věnec a urovnal na něm stuhy, poklekl před památníkem na zem a mlčky sepnul ruce. Událost představovala zklidňující zlom v té době napjatých vztazích mezi Západním Německem a Polskem.\n\n\n"}
{"id": "159672", "url": "https://cs.wikipedia.org/wiki?curid=159672", "title": "Francis Galton", "text": "Francis Galton\n\nSir Francis Galton (16. února 1822 Sparkbrook poblíž Birminghamu – 17. ledna 1911 Haslemere) byl anglický vědec, činný v mnoha oborech: psychologii a antropologii, statistice, geografii a dalších. V matematice rozpracoval metody statistického zpracování výsledků pozorování (především metodu vypočítání korelací mezi proměnnými); zavedl koeficient korelace; Galton je zakladatelem eugeniky. Je po něm pojmenována i vysokofrekvenční píšťala, užívaná pro výcvik psů, tzv. Galtonova píšťala. Galton byl bratrancem Charlese Darwina. V roce 1871 zavedl termín anticyklóna.\n\n\n"}
{"id": "159676", "url": "https://cs.wikipedia.org/wiki?curid=159676", "title": "Wicked!", "text": "Wicked!\n\nWicked! je třetí studiové album německé skupiny Scooter. Bylo vydáno roku 1996 a je na něm 11 písniček. Album obsahuje také videoklip ke skladbě „I'm Raving“. Album obsahuje také formulář pro objednání oblečení a předmětů s logem skupiny.\n\nV roce 2013 vyšla rozšířená dvojdisková verze \"Wicked! (20 Years Of Hardcore Expanded Edition)\".\n\n"}
{"id": "159677", "url": "https://cs.wikipedia.org/wiki?curid=159677", "title": "Arthur Aikin", "text": "Arthur Aikin\n\nArthur Aikin (19. květen 1773 Warrington, Anglie – 15. duben 1854 Londýn) byl anglický chemik, geolog a vědecký spisovatel.\n\n"}
{"id": "159679", "url": "https://cs.wikipedia.org/wiki?curid=159679", "title": "Nová Lhota (Kluky)", "text": "Nová Lhota (Kluky)\n\nNová Lhota () je část obce Kluky v okrese Kutná Hora ve Středočeském kraji.\n\nPrvní zmínka o Nové Lhotě pochází z roku 1381. Místní tvrz byla postavena v letech 1565–1587 Janem mladším Salavou z Lípy.\n\n"}
{"id": "159680", "url": "https://cs.wikipedia.org/wiki?curid=159680", "title": "Rychločtení", "text": "Rychločtení\n\nRychločtení je speciální metoda vnímání textu očima a jeho myšlenkové zpracování, při němž dochází současně se zvyšováním rychlosti i k lepšímu zapamatování přečteného a k lepšímu odlišení podstatného a druhořadého. Zde se synonymicky pro pojem „rychločtení“ používá též pojmu „rychlé čtení“.\n\nŠirším pojmem než pojem „rychločtení“ je pojem „racionální čtení“, který se používá pro celý souhrn způsobů, strategií a taktik vnímání textových informací (různé obtížnosti) očima a jeho myšlenkové zpracování. Zjednodušeně: racionální čtení = rychlovyhledávání + rychločtení + rychlostudium.\nMetoda rychločtení (= rychlého čtení) účinně a do značné míry řeší problém, že bez ní je každé zrychlení čtení neškoleného čtenáře provázeno větší povrchností čtení, a každé obsahové prohloubení je provázeno snížením rychlosti. Rychločtení se dá ovládnout metodou samouků z knih, CD nebo softwaru anebo na výcvikovém kurzu trvajícím zhruba 20 hodin (3 dny). Velmi dobře se hodí například k zvládání každodenní záplavy e-mailů, pro manažery, studenty a jiné duševně pracující. \n\nPojmy „rychločtení“ a „racionální čtení“ byly neprávem zapsanými slovními ochrannými známkami, jejichž majitelem byl David Gruber. V roce 2014 Úřad pro průmyslové vlastnictví prohlásil obě známky za neplatné z důvodů neschopnosti odlišit soutěžitele na trhu. Potvrdil tak, že oba pojmy bylo možné volně používat i v době, kdy byly známky zapsané.\n\nNovodobé pokusy číst rychleji a více si z textu pamatovat se datují od konce 20. let minulého století. Začaly v USA. Psychologické výzkumy s tachystoskopem prokázaly, že s pomocí určitého tréninku dokáže průměrný člověk rozpoznat obrázky, které se objevovaly na obrazovce pouhou 1/500 sekundy (2 ms). Ačkoliv obrázky použité v USA byly pouze černobílé obrysy letadel, měl tento výzkum dopad na výzkum čtení. Za první moderní knihu o americkém rychločtení se považuje dílo Waltera B. Pitkina \"The Art of Rapid Reading\" z roku 1929. Kurzům se věnovaly především Harvard University a University of Texas v Austinu.\nBěhem druhé světové války se americké metody rozšířily i do Evropy a rozšířila se obliba různých přístrojů a pomůcek. Učitelka Evelyn Woodová z University of Utah vyšla v 50. a 60. letech z pomocných pohybů rukou a zahájila, rozvinula a zpopularizovala komerční kurzy pod názvem Evelyn Wood Speed Reading Dynamics. Těchto kurzů se účastnili i zaměstnanci Bílého domu. Různé varianty rychločtení se rozvíjely i v jiných státech. Jedna a tatáž metoda (s různými menšími rozdíly) byla vždy založena hlavně na očně technických dovednostech – např. širokém zrakovém rozpětí, zmenšování počtu fixací na řádek, potlačování regresí a subvokalizací, snaze o čtení stránky textu jen svisle shora dolů atp. Mozkové dovednosti (tj. „aby i hlava brala text rychleji, když už oko jej bere rychleji“) byly až sekundární, často i podružné. Tyto zahraniční metody se nazývaly a nazývají např. Speedreading, Rapid Reading, Power Reading, Dynamic Reading, Advanced Reading, Schnellesen, Optimales Lesen, Bystroje čtěnije, Intěgralnoje čtenije atp.\n\nV jediném českém knižním překladu těchto zahraničních metod z roku 1972 – v publikaci německého autora Wolfganga Zielke \"Čteme rychleji, čteme lépe\". byl překladateli zvolen termín „rychlé čtení“ nebo synonymický termín „rychločtení“. I některé řídké české pokusy o zkoumání a aplikace této metody do 80. let minulého století používaly pojmů „rychločtení“, „rychlé čtení“.\n\nV bývalé ČSSR se těmto metodám věnoval na Slovensku profesor slovenštiny Univerzity Komenského Bratislava Jozef Mistrík.\n\nV 80. letech 20. století zpopularizoval rychločtení David Gruber, jehož kurzy rychločtení vycházely kromě tehdy populárního Mladého světa také v Technickém týdeníku, Květech, slovenském \"Svetu\" nebo oborovém časopise \"Čtenář\". \n\nOd tohoto období se problematice rychločtení (= rychlého čtení) věnuje David Gruber nepřetržitě. Vedl do současné doby stovky těchto svých autorských kurzů, mnohé přednášky, poradenství, konzultace, koučování. Vycházejí o něm a o jeho rychločtení časopisecké články, rozhlasové a televizní pořady. Mimo knih a kurzů nabízí i rychločtenářský software a audioknihu. V roce 2011 natočil o rychlém čtení i další vícedílný televizní seriál v soukromé televizní stanici Metropol TV.\n\nGruberovy kurzy jsou specifické užíváním tzv. psychovzorců, kapitoly o efektivním studiu angličtiny, komplex trénování paměti s tzv. „paměťovou asociační listinou“, know-how k vyhmátnutí podstaty textu, metodu NEANA, metodu párového synergického čtení, řadu prezentačních a komunikačních dovedností aj. Gruberova podoba kurzu byla založena hlavně na efektivnější práci mozku při zpracování textových informací. Výcvik v lepší práci očí zde zůstal zachován, ale už jen v okrajové míře. \n\nV roce 2012 vznikla v ČR online aplikace na výuku rychlého čtení pod názvem Rozečti.se, která vyhrála soutěž Nápad roku. Tato aplikace je nabízena týmem kolem Michala Zwingera, Michala Hudečka a docenta Richarda Papíka. \n\n"}
{"id": "159681", "url": "https://cs.wikipedia.org/wiki?curid=159681", "title": "Technický výkres", "text": "Technický výkres\n\nTechnický výkres je výkres používaný převážně ve strojírenství, elektrotechnice a stavebnictví, kreslený pokud možno ve vhodně zvoleném měřítku a obsahující všechny informace nutné pro výrobu konkrétní součásti, stroje, stavby apod.\n\n\nTechnický výkres zobrazuje hotové dílo a konstruktér jej tvoří především s ohledem na funkci díla. Určit sled kroků k dosažení výsledku - zpracovat výrobní postup - je úkolem technologa. Konstruktér přitom musí mít dostatečné vědomosti o výrobních postupech, aby dílo šlo podle výkresu zhotovit (podobně, jako skladatel nenapíše klavírní part, který nejde zahrát), a mít představu o nákladech na dílo, i když je sám nevyčisluje.\n\nTechnický výkres není realistickým zobrazením díla, ale používá se zjednodušování, symboly, značky apod. Hlavní zásady kreslení výkresů jsou určeny technickou normou (v ČR je to ČSN 01 3000 Strojnické výkresy). Výrobní výkresy se musí kreslit jednotně, aby byly vždy jednoznačné pro každého, kdo podle nich pracuje. Výkres, který by umožňoval více možností výsledného tvaru nebo rozměrů součásti, je vadný.\n\nStrojnické a elektrotechnické výkresy se v ČR kreslí na normalizovaných formátech řady A.\n\nMěřítko je poměr mezi rozměry obrazu na výkresu a rozměry skutečného předmětu. Vhodným měřítkem lze zmenšit obraz rozměrného a jednoduchého předmětu, nebo naopak zvětšit obraz předmětu příliš drobného. Kromě kreslení ve skutečné velikosti (M 1 : 1) jsou preferována následující měřítka:\n\nMěřítko se zapisuje na výkresu do příslušné rubriky rohového razítka. Jestliže jsou některé části výkresu kresleny v jiném měřítku, tato část výkresu je označena samostatným měřítkem. Například M 2 : 1.\n\nPlošná zobrazení skutečných trojrozměrných předmětů musí být přiměřeně názorná, ne příliš obtížná pro porozumění, ani pro vlastní kreslení. Obrázky nakresleného předmětu mají být výrazné, s velkým rozdílem tloušťky obrysových a ostatních čar. K zobrazení předmětu se užívají promítání:\n\n\nKótování je způsob udávání velikosti předmětu nakresleného na výrobním výkresu. Pro určení rozměrů výrobku jsou rozhodující rozměry udané kótami, bez zřetele na měřítko, v němž je výkres nakreslen. Rozměry se nesmějí z výkresu odměřovat.\n\nKóty udávají rozměry v milimetrech, ale bez značky \"mm\". Úhly kótujeme ve stupních, minutách a vteřinách. Kótovací čáry jsou s kótovaným rozměrem rovnoběžné, pomocné čáry jsou k němu zpravidla kolmé.\n\nDrsnost povrchu obrobených ploch se značí číselnou hodnotou drsnosti „R“ v mikrometrech. Značka mikrometru se však nepřipisuje. Ta se zapisuje na obrysovou čáru znázorňující obráběnou plochu, nebo na prodlouženou pomocnou čáru.\n\nPodle značek drsnosti povrchu výrobní technolog – nebo sám dělník – určuje technologický postup výroby:\n\nDuté součásti s členitým vnitřním tvarem nakreslené jen v pohledu by měly mnoho neviditelných čar (neviditelné hrany objektů jsou kresleny čárkovaně a zpravidla se nekótují). Kótování by bylo nepřehledné a znemožňovalo by čtení výkresu. Proto se takové součásti kreslí v řezech. Řezů používáme i u součástí žebrovaných, přírubových, nebo u nespojitého průřezu ve své délce (např. Kliková hřídel). Pomyslně rozřezaný materiál je označen šrafováním. Druhy řezů:\n\nSkládají se z půdorysných řezů pro každé podlaží a svislých řezů. Půdorysné řezy nazývané půdorysy se vedou okny a všemi otvory v podlaží. Délkové kóty se uvídějí v milimetrech, výškové v metrech na tři desetinná místa.\n\n"}
{"id": "159682", "url": "https://cs.wikipedia.org/wiki?curid=159682", "title": "Racionální čtení", "text": "Racionální čtení\n\nRacionální čtení je komplexem vnímání textových i jiných informací a jejich myšlenkového zpracování. Zahrnuje techniky rychlovyhledávání, rychločtení a rychlostudia. Zahrnuje též rekreační čtení – pro mimopracovní situace. \n\nKomplex technik racionálního čtení vznikal jako jeho reakce na polemiku u dříve popularizovaného rychločtení. Největším omezením rychločtení je fakt, že touto technikou se nedá číst vždy všechno. Rychločtením se dá zpracovávat text jen tehdy, je-li cíl četby nanejvýš střední (tj. cíl „informovat se do střední hloubky“, nikoliv už cíl „důkladně nastudovat“) a je-li čtený text nanejvýš střední obtížnosti (tj. například běžný pracovní e-mail nebo článek v popularizujícím časopise, nikoliv už vysoce odborný článek nebo článek v cizím jazyce, nedostatečně ovládaném čtenářem). Rychločtením se také nedá přistupovat k četbě pro zážitek, prožitek, emoční obohacení čtenáře – tedy k četbě drtivé většiny beletrie, poezie apod.\nRychločtením také není nutné zpracovávat text v situacích, kdy není nutno číst text slovo od slova celý.\n\nNěkteré zbraně jsou společné pro všechny čtenářské situace. Například\n\nDalší zásady platí už jen pro pracovní způsoby čtení (tedy ne pro rekreační čtení). Obecně například:\n\nTakovýchto a dalších obecných pracovních zásad je asi třicet pro všechny druhy racionálního čtení. \n\nNapříklad: Při rychlovyhledávání je na rozdíl od ostatních dvou druhů racionálního čtení možné přeskakovat, vynechávat určité pasáže textu. Věda o rychlovyhledávání se soustředí na to, jak s maximem přeskočeného textu utrpět minimum ztráty relevantních informací. Zabývá se rozložením hustoty a důležitosti informací v textu – a radí vypouštět ty pasáže, kde bývá hustota nejnižší. A naopak zpomalovat u těch pasáží, kde je informační hustota nejvyšší.\n\nNapříklad: Při rychlostudiu je na rozdíl od rychločtení možno (ba nutno) artikulovat, tedy mluvit. Jsou možné (ba nutné) tělesné pohyby – ruka si dělá různé druhy výpisků. Je možno (ba někdy nutno) se v textu vracet. (Když nedojde k uspokojivému nastudování po pěti přečteních, není jiné pomoci než studovat danou pasáž pošesté; metody rychlostudia se nezaměřují na úplné odstranění opakované četby, ale na rozumné omezení počtu opakování.)\n\n\n"}
{"id": "159685", "url": "https://cs.wikipedia.org/wiki?curid=159685", "title": "Ekonomika Slovenska", "text": "Ekonomika Slovenska\n\nEkonomika Slovenska patří mezi úspěšné ekonomiky zemí, jež v roce 2004 vstoupily do Evropské unie a v 90. letech 20. století zažily transformaci z ekonomiky socialistického centrálního plánování na hospodářství volného trhu. V roce 2015 dosahoval HDP na osobu v paritě kupní síly 30 300 USD, což představuje 76 % průměru EU. Slovensko je v posledních letech pravidelně jednou z nejrychleji rostoucích ekonomik zemí EU. Po Česku a Slovinsku je třetí nejsilnější ekonomikou postkomunistických zemí.\n\nKdyž 1. ledna 1993 vzniklo samostatné Slovensko, jednalo se o zemi, v níž už plně probíhal proces transformace hospodářství. Země byla, stejně jako právě vzniknuvší Česko, též postižená nevhodnou a zcela neudržitelnou strukturou průmyslu, orientovanou hlavně na průmysl těžký (Východoslovenské železárny). Slovensko tvořilo zhruba 30 procent průmyslové produkce celé federace.\n\nV prvních letech nezávislosti však reformy zpomalily, především kvůli politice tehdejší vlády Vladimíra Mečiara, jež byla ze zahraničí kritizována a způsobila mírné zaostávání země v její integraci do mezinárodních struktur (NATO, EU). Objevila se hlavně korupce, jež zasáhla mnohé tehdejší privatizace a vzrostl státní dluh (převážně díky vysokým státním výdajům). Zatímco roku 1995 rostl slovenský hrubý domácí produkt o 6,5 % ročně; na konci 90. let, stejně jako v jiných zemích Střední Evropy, došlo k propadu; růst za rok 1999 činil již jen 1,3 %. Země byla nedůvěryhodná pro mezinárodní organizace, které jí tak neposkytovaly žádné úvěry. Přesto po skončení Mečiarovy vlády byly celkové dluhy země nejnižší ze všech států v okolí.\n\nRoku 1998 přišla však změna, vlády se ujala široká koalice stran, kterou spojoval odpor k praktikám předchozí vlády. Ekonomika se mírně stabilizovala, zvýšila se však inflace i nezaměstnanost. Růst HDP se pohyboval v této době kolem 4,4 % (nově se na růstu podílely již služby).\n\nTuto vládu následovala v letech 2002 - 2006 vláda pravicové čtyřkoalice tvořené stranami SDKÚ, KDH, SMK a ANO. Za její vlády, se opět zvýšil ekonomický růst (v roce 2006 v některých čtvrtletích až 9 %; meziroční čísla se však pohybují někde mezi 6-8 %, od roku 1999 se průběžně zvyšují) a země vstoupila do Evropské unie i NATO. Zavedena byla též i velmi diskutovaná rovná daň (jejím hlavním výsledkem bylo snížení celkové daňové zátěže přímými daněmi) a objevili se někteří zahraniční investoři, z nichž mezi nejvýznamnější patří automobilky (např. Kia). Nezaměstnanost, jež dosahovala dvouciferných čísel začala rychle klesat. Další novinkou byl také i nový zákon o obchodním rejstříku, podle něhož se do něj nová společnost může zapsat do pěti dnů (tedy další usnadnění soukromého podnikání). Daňová přiznání bylo možné podávat také i v elektronické podobě.\n\nEkonomický růst tak na Slovensku dosahuje sice nejvyšších čísel; velkým problémem však i nadále zůstávají velké rozdíly v životní úrovni jednotlivých regionů. V Bratislavě a Bratislavském kraji dosahuje HDP na obyvatele 167 % průměru EU, v regionech na východě republiky nejméně pak 51 %. Některé ekonomické reformy, jež odstartovaly velmi prudký růst a pokles nezaměstnanosti, však byly levicovými stranami (SMER, HZDS) ostře kritizovány, především za to, že došlo ke snížení životní úrovně některých obyvatel, převážně chudších. V roce 2006 ve volbách zvítězila levice, kterou volil sever a východ republiky. Přestože slíbila zrušit rovnou daň, nakonec se k tomu vláda neodhodlala. V roce 2010 se znovu ujala vlády pravice a začala další ekonomické reformy.\n\n\nHospodářské ukazatele\n\n\nHlavní vývozní komodity:\n\nautomobily (25,9%); strojní a elektrické zařízení (21,3%); kovy (14,6%); chemické prostředky (10,1%)\n\nHlavní dovozní komodity:\n\ndopravní prostředky (41,1%); vyspělé technologické produkty (19,3%); paliva (12,3%)\n\nSlovenský průmysl je z 39% závislý na výrobě automobilů. V roce 2011 se na Slovensku vyrobilo 639 tisíc aut, čímž byl historický rekord z předkrizového roku 2008 překonán o 65 tisíc aut. V přepoču na obyvatele se tak Slovensko stalo evropskou jedničkou, neboť se tam vyrobilo 119 aut na tisíc obyvatel, druhé je Česko se 114 vyrobenými vozy na tisíc obyvatel (celkem 1,19 milionu vozů) a třetí Slovinsko s 85 auty na tisíc obyvatel (celkem 169 tisíc aut). Své závody na Slovensku mají automobilky Volkswagen (Volkswagen Slovakia), PSA Peugeot Citroën a Kia Motors. Volkswagen přišel do země už v roce 1991 a od té doby do roku 2012 vyrobil více než 2,5 milionu vozidel modelů Volkswagen Touareg, Audi Q7 nebo Škoda Citigo. Bratislavský provoz zaměstnává více než sedm tisíc pracovníků. Společnost Kia Motors Corporation vybudovala v letech 2004 až 2006 závod Kia Motors Slovakia jako svůj první výrobní závod Evropě. Výroba automobilů a motorů pro osobní automobily tam byla spuštěna v prosinci 2006. Na začátku roku 2012 slovenský závod vyrobil svůj miliontý automobil. Kia na Slovensku v současnosti zaměstnává více než 3900 pracovníků a vyrábí automobily Kia cee’d ve třech karosářských provedeních, dále pak sportovně-užitkový model Sportage a MPV Venga. Na konci roku 2011 automobilový průmysl celkem na Slovensku zaměstnával 75 tisíc lidí.\n\nVýznamný je rovněž elektrotechnický průmysl. V roce 2002 v Galantě v prostorech bývalého nábytkářského závodu ZNZ - Slovenské nábytkárske závody začal působit Samsung Electronics Slovakia. Činnost firmy je zaměřená na výrobu LCD a LED televízorů, LCD monitorů, HDD a Blu-ray přehrávačů a satelitních přijímačů. Samsung v Galantě v roce 2012 zaměstnával téměř 3 tisíce zaměstnanců a výškou svých tržeb se řadil ke třem největším nefinančním podnikům Slovenska. V Nitře v letech 2006 − 2007 postavila závod na výrobu televizorů s plochou obrazovkou z tekutých krystalů (LCD), kanálových voličů a desek plošných spojů do televizorů japonská společnost Sony. V roce 2010 Prodala Sony závod s 2500 zaměstnanci tchajwanskému Foxconnu.\n\nSlovenský cestovní ruch zaznamenal prudký propad v roce 2009, kdy počet ubytovaných cizinců v zemi klesl o čtvrtinu. Kromě dopadů globální krize tento výsledek způsobilo také oslabení měn okolních zemí vůči euru, což turistům z České republiky, Polska či Maďarska pobyt na Slovensku prodražilo. V roce 2013 se na Slovensku ubytovalo 1,67 milionu zahraničních hostů a výsledky cestovního ruchu na Slovensku za tento rok dosáhly druhé nejvyšší úrovně v historii Slovenska, jen těsně zaostaly za předkrizovým rekordním rokem 2008. V roce 2014 zájem zahraničních turistů o Slovensko poprvé od roku 2009 opadl, a to o více než desetinu. K tomuto výsledku podle odborníků přispělo teplé počasí a nedostatek přírodního sněhu v zimní turistické sezóně, jakož i deštivé počasí v letních měsících.\n\n\n"}
{"id": "159686", "url": "https://cs.wikipedia.org/wiki?curid=159686", "title": "Canadian War Museum", "text": "Canadian War Museum\n\nCanadian War Museum (francouzsky: Le Musée canadien de la guerre) sídlí v Ottawě ve státě Ontario.\nInstituce vzdává hold kanadským veteránům a připomíná válečné konflikty, kterých se kanadští vojáci v historii zúčastnili. Museum je součástí \"National museums of Canada\".\n\n\"Canadian War Museum\" dokládá historii konfliktů od předkolumbovského období až po Válku v zálivu a kanadské mírové úsilí v operacích OSN. Vlastní rozsáhlou sbírku artefaktů a vojenské techniky. K nejznámějším exponátům patří zejména Hitlerova limuzína Mercedes Typ 770, tank T-72 Nationale Volksarmee NDR či 88mm kanón Flak.\n\nMuzeum bylo založeno v roce 1880 jako sbírka vojenských artefaktů v majetku kanadské federální vlády. Organizována byla důstojníky – příslušníky posádky pevnosti v Ottawě.\n\nMuzeum bylo oficiálně založeno v roce 1942, ale až do roku 1967 nemělo svou vlastní budovu. Tehdy převzalo bývalou budovu archívu na \"Sussex Drive\", mezi \"Královskou kanadskou mincovnou\" a budoucí Kanadskou Národní galerií. Tento komplex budov byl však brzy příliš malý a část exponátů musela být uložena v depozitářích skladiště \"Vimy House\". Obě budovy byly pro veřejnost uzavřeny v roce 2004.\n\nV devadesátých letech vláda rozhodla o přemístění expozic do nových prostor ve východní části Ottawy, blízko Canada Aviation Museum. Poloha tohoto plánovaného komplexu byla kritizována pro velkou vzdálenost od centra města a jeho hlavních pamětihodností.\nProto bylo vybráno nové „prominentní“ místo na břehu řeky Ottawa blízko \"Parliament Hill\" a ostatních národních institucí. Nové umístění dovoluje i pořádání ceremoniálních pochodů od muzea k \"Národnímu válečnému památníku\".\n\nNové expozice byly otevřeny s velkou \"slávou\" v květnu 2005. Většina expozic je umístěna v přízemních prostorách a prohlídka tvoří jediný okruh rozdělený tematicky do čtyř sekcí.\n\nTato část představuje nejstarší dějiny Kanady, od bojů mezi původními obyvateli, později od objevu Evropany a bojů proti domorodým obyvatelům až k bojům o nezávislost a britsko-americké válce.\n\nSekce popisující období let 1885 až 1931, začíná Búrskými válkami v Jižní Africe a pokračuje první světovou válkou s částmi Západní fronta, Zákopová válka, \"Bitva u Vimy\" a \"Operace Passchendale\", \"Drahé vítězství\" a \"Důsledky války\".\nV této sekci jsou promítány dva filmy, jeden je o Vimy, druhá o důsledcích války.\n\nExpozice let 1931 až 1945, začínající \"Nástupem diktátorů\" pokračující k druhé světové válce. Jsou zde zahrnuty počátky vlády Adolfa Hitlera, Mussoliniho, a generála Tódžó.\n\nPři prohlídce získají návštěvníci informace o bojích v Atlantiku, Pacifiku, na \"domácí frontě\", vylodění v Dieppe, letecké bitvě o Británii, italském tažení a invazi do Normandie.\nPoslední dvě části jsou nazvány \"Osvobození a vítězství\" a \"návrat domů\".\nUprostřed expozice „Normandie“ je velký průhled do \"LeBreton Gallery\", umístěné v nižším patře.\n\nSekce od roku 1945 se dělí na části \"Od světové války k válce studené\", Korejská válka, NATO, NORAD, \"Operace OSN\" a \"Soumrak studené války\". Během prohlídky jsou promítány krátké filmy dokumentující moderní mírové úsilí i válečné konflikty. Poslední část je věnována událostem 11. září 2001 a válce v Iráku i pádu Saddáma Husajna.\n\nČást NATO zahrnuje i simulované válečné hry a návštěvníci mají možnost porovnat své schopnosti se současnými vojenskými požadavky.\n\nGalerie v nejnižší části představuje velké množství vojenské techniky:\n\nV muzeu se také nachází \"Military History Research Centre\" umožňující studium historie kanadské armády a její účasti ve všech misích do větší hloubky.\n\nŘediteli muzea byli:\n"}
{"id": "159687", "url": "https://cs.wikipedia.org/wiki?curid=159687", "title": "Nikolaj Ježov", "text": "Nikolaj Ježov\n\nNikolaj Ivanovič Ježov (1. května 1895, Petrohrad – 4. února 1940, Moskva; díky malému vzrůstu, pouhých 151 cm, přezdívaný \"krvavý skrček\") byl sovětský politik. V letech 1936–1938 byl šéfem NKVD (ministrem vnitra) a tím i všemocné sovětské policie během tzv. Velkého teroru – někdy nazývaného „ježovština“. Nakonec byl však i on, jako nepohodlný, zbaven funkce a zastřelen.\n\nPodle oficiálních životopisů se narodil v Petrohradu, podle různých náznaků se však mohl narodit také v polské oblasti Suwalki, blízko ukrajinských a běloruských hranic. Měl malou, nevýraznou postavu, později tak kontrastující s jeho brutalitou. Nijak nevynikal inteligencí a získal pouze základní vzdělání. V letech 1909 až 1915 byl zaměstnán jako pomocník krejčího a jako dělník v továrně. Mezi roky 1915 a 1917 sloužil v ruské armádě. Několik měsíců před Říjnovou revolucí se připojil k bolševikům. Za ruské občanské války bojoval v Rudé armádě. Po únoru 1922 pracoval v politickém aparátu komunistické strany, většinou jako sekretář různých regionálních výborů strany. V roce 1927 byl přeřazen do distribučního a účetního oddělení komunistické strany a později se stal šéfem tohoto úřadu. Od roku 1929 do roku 1930 byl náměstkem lidového komisaře zemědělství. V prosinci 1930 byl jmenován hlavou několika oddělení strany: oddělení speciálních záležitostí, personálního a průmyslového oddělení. V roce 1934 byl zvolen do Ústředního výboru VKS(b) a od února 1935 do března 1939 byl také předsedou Ústřední komise stranické kontroly (velmi mocný a obávaný orgán, který prováděl čistky ve straně).\n\nJeho loajalita ke Stalinovi byla bezmezná, což mu v době vzestupu nových kádrů nahrazujících staré bolševiky umožnilo strmý vzestup vzhůru. Fanaticky podporoval čistky a v roce 1935 napsal článek, ve kterém argumentoval, že politická opozice musí nakonec vést k násilí a terorismu. V předvečer Velkého teroru potřeboval Stalin někoho, kdo by s bezmeznou loajalitou vykonával jeho příkazy, a proto zbavil funkce (a později nechal popravit) šéfa NKVD Jagodu (ačkoli i on byl stalinista a tvrdý likvidátor „trockistů“) a nahradil ho právě Ježovem. Kromě toho se Ježov stal členem předsednictva ÚV.\n\nV roce 1936 se Ježov dostal téměř na vrchol pyramidy výkonné moci v SSSR, když se stal lidovým komisařem vnitřních věcí (NKVD), tj. ministrem vnitra. Jako šéf všemocné policie měl za úkol provádět generální čistku v celé sovětské společnosti – především ve straně, v armádě, ve státní správě a mezi elitou.\nNejprve však byl přeorganizován samotný NKVD. Ježov zlikvidoval (většinou i fyzicky) staré kádry (činnost rozvědky byla paralyzována) a nahradil je svými lidmi, kteří se ničeho neštítili. Další předehrou k čistkám bylo zlegalizování fyzického násilí při výsleších proti nejnebezpečnějším zločincům – tedy proti nepřátelům lidu.\n\nVrchol čistek probíhal v letech 1937 a 1938 a Ježov byl jejich hlavním vykonavatelem, avšak strůjcem a zadavatelem v pozadí byl pochopitelně Stalin. Díky Stalinově taktice se většina samotných obětí domnívala, že za všechno může NKVD v čele s Ježovem a Stalin vůbec netuší, co se ve státě děje. Vrcholem Ježovovy kariéry byla oslava 20. výročí sovětské policie dne 20. prosince 1937, kde byl Ježov oslavován a veleben jako Stalinův nadaný žák.\n\nPředzvěstí Ježovova politického pádu bylo jeho jmenování na post lidového komisaře lodní dopravy (duben 1938). Tehdejší praxí bylo, že nepohodlná osoba byla nejprve přeřazena na nevýznamnou funkci a po opadnutí zájmu zlikvidována. Ježov však zatím stále byl i šéfem NKVD. Stalin ale musel již dříve rozhodnout o odstranění Ježova, který měl ruce od krve a věděl příliš mnoho. Nejprve se koncem srpna 1938 dostal na místo Ježovova zástupce Stalinův chráněnec Lavrentij Berija. 11. listopadu 1938 byl Ježov zbaven funkce lidového komisaře vnitřních věcí (NKVD) a 25. listopadu ho Berija nahradil. 3. března 1939 byl Ježov zbaven všech svých funkcí a 10. dubna zatčen. Odmítl se přiznat, že chystal spiknutí proti Stalinovi. 4. února 1940 byl zastřelen. Dopadl tedy stejně jako jeho předchůdce Genrich Jagoda i jeho nástupce Berija o více než 13 let později. \n"}
{"id": "159688", "url": "https://cs.wikipedia.org/wiki?curid=159688", "title": "Ivo ze Chartres", "text": "Ivo ze Chartres\n\nSvatý Ivo ze Chartres (franc. \"Yves de Chartres\"; asi 1040 – 1117) byl biskup působící v letech 1090–1117 v Chartres.\n\nStudoval nejprve v Paříži s později v klášteře Bec v Normandii. Zde se setkal s Anselmem Canterburským.\nNení známo, kdy byl tento světec kanonizován.\n\n"}
{"id": "159690", "url": "https://cs.wikipedia.org/wiki?curid=159690", "title": "Hadrián z Římsů", "text": "Hadrián z Římsů\n\nHadrián z Římsů je jedna z nejúspěšnějších divadelních her Václava Klimenta Klicpery. Její první verze, která se ovšem nezachovala, vznikla roku 1817 a nejspíše se jednalo pouze o frašku malého rozsahu. Autor hru znovu přepracoval v roce 1821, kdy jí dal podobu, v jaké ji známe dnes.\n\nV době jeho začátků byly velice rozšířeny veselohry německého střihu, které se snažily pouze rozesmát diváka a používaly k tomu dosti obhroublé a primitivní prostředky. Takové hry Klicpera kritizoval a zároveň přicházel se svým novým pojetím. Klicperova veselohra se snaží s vtipem kritizovat, útočit, ale také vychovávat a poučovat.\n\nTakovouto veselohrou je i \"Hadrián z Římsů\", kde se Klicpera vysmívá především feudálnímu světu statečných rytířů, jenž byl v té době opěvován a vyzdvihován mnoha divadelními hrami (přitom i Klicpera sám psal takovéto rytířské hry, takže Hadriánem z Římsů paroduje i mnohá vlastní díla).\n\nZápletka hry je vystavena na tzv. „kuklení“, tedy záměně osob. Je známo, že tuto formu používal autor až příliš často a v příliš mnoha hrách (především veselohrách), kterým jistá šablonovitost děje tím způsobená, dosti uškodila. U této hry však kuklení použil velmi dovedně a rafinovaně. Nejde zde totiž o klasickou záměnu dvou osob, ale vyskytují se zde celkem tři Hadriánové, z nichž paradoxně ten skutečný se jeví být nejméně důvěryhodným. Tento třetí Hadrián zde také plní úlohu deus ex machina, což je také prvek, který se u veseloher tohoto autora vyskytoval až příliš často.\n\nPostavy ve hře dokázal Klicpera vykreslit bravurně. V některých jeho charakterech můžeme poznat jejich předobrazy z komedie dell'arte. Hlavní hrdina Soběbor je lstivý a mazaný jako Harlekýn, ústřední dvojice milenců Želmír a Růměna pak připomínají Pierota s Kolombínou.\n\nNa postavách je také vidět výsměch rytířskému světu. Všechny věkem staré postavy představují skomírající feudalismus a všechny jsou k smíchu. Hadrián je neduživý a churavějící ubožák, který neustále potřebuje bylinkové odvary a jiné léky na svoje nemoci. Vysloužilý žoldnéř Srpoš je zase neotesanec hledící si jen svého korbele a rytíř Světislav, pán Čelákovského hradu, se sestrou Jenovéfou na tom nejsou o moc lépe. Mladí jsou však již jiní. Nemají potřebu dodržovat feudální zvyky a tradice (například Růměna si chce vzít obyčejného chasníka, do kterého se zamilovala, což je pro jejího otce, Světislava, nepřípustné).\n\nHadrián z Římsů se již dočkal mnoha divadelních nastudování a je to jedna z mála Klicperových her, které se dají hrát i dnes.\n\n\n\n"}
{"id": "159692", "url": "https://cs.wikipedia.org/wiki?curid=159692", "title": "Západní Lothian", "text": "Západní Lothian\n\nZápadní Lothian (, ) je správní oblast Skotska, ležící západně od města Edinburgh. Stejně jako ostatní správní jednotky vznikla v roce 1996, kdy se utvořilo nové správní rozdělení.\n\n\n"}
{"id": "159693", "url": "https://cs.wikipedia.org/wiki?curid=159693", "title": "Arto Salminen", "text": "Arto Salminen\n\nArto Salminen (22. října 1959, Helsinki - 15. listopadu 2005, Hausjärvi) byl finský spisovatel.\nPracoval též jako novinář a řidič taxi. Napsal šest románů, ve kterých s množstvím černého humoru kritizoval současné jevy finské společnosti, finskou politiku, bulvární tisk, reality show apod. Jeho knihy se částečně staly ve Finsku kultem a obdržely výborné recenze, ačkoli se obtížněji prodávaly.\n\nSalminen obdržel Cenu Koskenkorva v roce 1998 a Cenu Olvi v roce 2004.\nZemřel na náhlý infarkt v listopadu 2005.\n\n\n"}
{"id": "159698", "url": "https://cs.wikipedia.org/wiki?curid=159698", "title": "Střední Lothian", "text": "Střední Lothian\n\nStřední Lothian (\"Meadhan Lodainn\" ve Skotské gaelštině) je jedna ze třiceti dvou správních oblastí Skotska.\n\n\n Župa Komárom-Esztergom\n"}
{"id": "159699", "url": "https://cs.wikipedia.org/wiki?curid=159699", "title": "Ukradené Vánoce", "text": "Ukradené Vánoce\n\nUkradené Vánoce (v anglickém originále \"Tim Burton's The Nightmare Before Christmas\") je americký loutkový animovaný muzikál z roku 1993, jehož název je do češtiny překládaný také blíže originálu jako Předvánoční noční můra. Film byl vytvořen technikou stop motion a režie se ujal animátor Henry Selick, který vycházel z veršů a obrázků Tima Burtona. Tim Burton sám v roce 2005 na poetiku \"Ukradených Vánoc\" navázal filmem \"Mrtvá nevěsta Tima Burtona\".\n\nDanny Elfman napsal písně a hudbu ve filmu a poskytl hlas v písních Jacka Skellingtona. Své hlasy rovněž poskytli Chris Sarandon, Catherine O'Hara, William Hickey, Ken Page, Paul Reubens, Glenn Shadix a Ed Ivory.\n\nNámět filmu vychází z básně, kterou Tim Burton napsal v roce 1982, když pracoval jako animátor v Disneyho studiích. Po úspěchu filmu \"Vincent\" v tom samém roce Burton začal zvažovat přípravu Ukradených Vánoc jako buď krátkého filmu nebo půlhodinového televizního speciálu, ale s těmito snahami neuspěl. V dalších letech se Burton v myšlenkách k projektu vracel a v roce 1990 uzavřel konktrakt s Walt Disney Studios. Produkce začala v červenci 1991 ve městěSan Francisco; film produkovala společnost Touchstone Pictures, protože studio pokládalo film za \"příliš temných a děsivý pro děti\".\n\nFilm se dočkal úspěšného diváckého i kritického přijetí a vydělal 75 milionů dolarů (během prvního uvedení). Rovněž byl zkonvertován do 3D formátu a dočkal se znovuuvedení do kin v tomto formátu.\n\nKrál halloweenských strašidel Jack Skellington (Chris Sarandon, zpěv Danny Elfman) je mrzutý, protože jeho existence se mu zdá prázdná a je znuděný. V jeho kouzelném světě připravují každý rok Halloween stejným způsobem. Při procházce lesem se Jack dostane do Vánočního města a je okouzlen. \n\nJack si usmyslí, že příští Vánoce si vezmou na starost halloweenská strašidla. Nemůže ale přijít na kloub vánoční poetice, ačkoliv používá i vědecké metody. Do děje zasáhne i Sally, hadrová panenka zamilovaná do Jacka, kterého varuje, že takové Vánoce neskončí dobře. Vánoce se ale strašidlům poněkud vymknou z ruky. Děti vybalují umrlčí lebky, živé plyšové hady a žravé netopýry.\n\n"}
{"id": "159701", "url": "https://cs.wikipedia.org/wiki?curid=159701", "title": "Magdalena (Machar)", "text": "Magdalena (Machar)\n\nMagdalena je veršovaný román J. S. Machara. Machar tento román vydal roku 1893, psal jej během vykonávání práce úředníka ve Vídni. Román je psán nerýmovaným trochejským čtyřstopým veršem.\n\nPříběh pojednává o mladém muži jménem Jiří. Je to typický zástupce tehdejšího měšťáka. Pochází ze zámožné mlynářské rodiny a nemusí tedy příliš pracovat. Své večery tráví nejčastěji s přáteli Na Příkopech. Ve své znuděnosti a pohodlnosti stále touží po nějakém novém vzrušení. Jednoho dne jako obvykle navštíví jeden z pražských vykřičených domů.\n\nV salonu pochybné pověsti v V. pražské čtvrti je veselo a rušno. Hosté hrají, tančí a zpívají. Jiří tam sedí s mladičkou dívkou a je mu jí upřímně líto. Lucy přišla teprve nedávno do domu zkázy a nezvykla dosud hrozným poměrům. Vypravuje Jiřímu svůj osud. Je dcerou učitele, který úplně zpustl a byl propuštěn ze služby; byla vychovatelkou, pak prodavačkou, konečně ji otec umístil v tomto domě hanby a žije z jejich úspor. Jiřího dojímá její vypravování a počne Lucy navštěvovat v domě častěji. Dá se říci, že je svým romantickým vztahem k prostitutce nadšen. Vypravuje o něm svým kamarádům a neustále ho v mysli hýčká a krášlí. Nakonec se rozhodne vysvobodit nebohou Lucy ze spárů jejího nešťastného povolání a po domluvě se svou dobrou starou tetou ji svěřuje její péči.\n\nLucy se nejprve před starou paní stydí, ale posléze se mezi nimi vytvoří silné pouto, které připomíná až vztah mezi matkou a dcerou. Lucyině štěstí však začne překážet její temná minulost. Domovník přichází s dotazem, zda paní ví, koho si vzala k sobě. Po čase přijde i nasupený hulvátský otec, který chce, aby mu dcera zase vydělávala na jeho mizernou existenci. Jiříka si dobírají i jeho přátelé, takže se rozhodne odejít s tetou i dívkou pryč z Prahy do malého města, kde má dům po svém otci. Je vidět, že autor je s maloměstským životem obeznámen, neboť ho dokáže vykreslit velmi poutavě a věrohodně.\n\nZvědavost lidí je v takovém městě ještě větší. Klepy se brzo začínají šířit a Lucy se znovu musí konfrontovat se svojí minulostí. Přední klevetnicí města je zde paní purkmistrová. Ta se scházívá s dalšími dámami na pravidelných pomlouvacích seancích. Do jedné z nich naneštěstí vpadne i samotný Lucynin otec. Vypoví vše o Lucy, aby se tím snad i částečně pomstil za to, že mu odešla. Spolek se urychleně sejde, aby tuto situaci řádně „projednal“. Nakonec se celé město otočí k Lucy zády. Maloměstská honorace se cítí být uražena a pohoršena, cudné dámy a jejich dcery se okázale štítí děvčete, vyhýbají se mu, pánové se záhadně usmívají. Lucy trpí, hubne a chřadne. Jedinou útěchou jí kromě staré tety je mladý souchotinář (bývalý kamarád a spolužák Jiřího), kterého předtím potkala při jednom z „výletů“ buržoazie. Tento člověk, těžce sužovaný svou nemocí a jasnou vyhlídkou na smrt, jenž mu však na druhou stranu dává možnost vidět svět v jasném světle, který pochází z úplně jiných vrstev než Lucy, jí jednou řekne, že:\n\n\"Buržoazie nic neodpouští, nezapomene. Oh chtěl bych dožít přec se oné chvíle, až ten prohnilý svět jeho s všemi prolhanými řády, šalbou, klamem, blbstvím, zlobou, až to bude padat v trosky.“ Pak zas, jakby viděl směšnost svého vzteku, tiše hovořil: „Tak chtěl bych popohnat ty proudy časů o nějakých dvacet roků! Za dvacet let bude jinak… Za dvacet let byla byste tady šťastna… za dvacet let i já bych umíral nerad… Dnes oba jsme odsouzeni, oba ztraceni… A celkem“ tenhle život!… Je to jedno, jak to žijem… Je to něco provisorního…snad potom bude něco… snad ne – kdo ví?\"\n\nTento Lucyin přítel však své nemoci nakonec podlehne a zanechá ji na světě samotnou s jejími starostmi.\n\nJiří se začne politicky angažovat, kandiduje na poslance a má před svatbou s Aničkou, dcerou berního úředníka. To vše vyžaduje jeho dobrou pověst. Na svou šlechetnost již dávno zapomněl. Osvojil si maloměstskou morálku tak dokonale, že je sám k Lucy dotěrný. Zklamané a zatracené dívce nezbude nic jiného, než se vrátit zpět do Prahy. Nakonec zažene myšlenky na svou smrt a rozhodne se vrátit tam, kde jedině bude mít jistotu vlídného přijetí – zpět do vykřičeného domu.\n\nNázev knihy je odkazem na biblickou postavu Máří Magdaleny, prostitutky, která se rozhodla následovat Ježíšovo učení. Tu však společnost pro její minulost zavrhla. Machar je jedním z mála autorů své doby, který se zabývá problematikou ženské otázky.\n\nRomán je hojně prokládán autorovými vsuvkami. Jsou to pasáže, kde Machar počíná mluvit přímo ke svému čtenáři. Rozebírá například i své literární postupy a vyjadřuje se k mnohému dalšímu.\n\nNa motivy Magdaleny byl natočen v roce 1921 první český hudební film. Hudbu složil hudební skladatel Karel Weis. Weisova hudba byla při premiéře hrána orchestrem živě, za současného promítání němého snímku.\n\nJednalo se o rozsáhlou kompozici, která zabírala 90 minut čistého času a film umělecky povznesla. Poprvé v historii české kinematografie vystihovala filmový děj i charakter jednotlivých postav. Byla napsána v duchu romantické programní hudby s využitím techniky leitmotivů. Skladba je částečně zachována v tištěném klavírním výtahu, partitura čítající 1000 stran není dosud nalezena. Filmová Magdalena včetně hudby zapadla z důvodů nedostatečné atraktivity snímku. Nezanedbatelnou příčinou byl též spor skladatele Karla Weise s filmovou společností o autorské honoráře.\n\n"}
{"id": "159704", "url": "https://cs.wikipedia.org/wiki?curid=159704", "title": "Domeček pro panenky", "text": "Domeček pro panenky\n\nDrama Domeček pro panenky (v originálu \"Et Dukkehjem\", ve starších překladech \"Domov loutek\"), často také uváděné pod názvem \"Nora\" podle hlavní hrdinky, je pokládáno za přelomové dílo Henrika Ibsena. Hra byla napsána v roce 1879 a byla vydána v prosinci téhož roku ve vydavatelství F. Hegel&Sön v počtu 8 000 výtisků. Poprvé ji uvedlo Královské divadlo v Kodani 21. prosince 1879. Drama má osm postav. Hlavními postavami jsou, kromě Nory, její manžel Torvald Helmer, doktor Rank, Nils Krogstad a Kristina Lindová. Hra se skládá ze tří dějství a odehrává se během vánočních svátků v bytě Helmerových.\n\nPo úvodním dialogu Nory a jejího manžela, který se týká finanční situace před Vánocemi v podobě milostného laškování, přichází Nořina dávná přítelkyně Kristina Lindová, s níž se Nora neviděla skoro deset let. Od Nory se dozvíme, že její manžel se právě stal ředitelem Akciové banky. Nora se zároveň svěří Kristině, že díky penězům, které opatřila, dokázala zachránit ohrožené zdraví svého manžela, na což je velmi pyšná. Před Torvaldem se jí ale vše podařilo utajit. Přichází Helmer a domlouvá se s Kristinou, že ji zaměstná.\n\nPozději se u nich na návštěvě objevuje také Nils Krogstad, který přichází Noru žádat, aby se za něho přimluvila u svého manžela, protože mu z jeho strany hrozí výpověď vzhledem k jeho pochybné minulosti. Nora dluží Krogstadovi peníze, které si od něj vypůjčila. Krogstad ovšem navíc ví, že Nora zfalšovala podpis svého otce pod dlužním úpisem, a hodlá ji vydírat. Po Krogstadově odchodu se Nora pokusí přesvědčit manžela, aby Krogstada nevyhazoval, ten jí ale vysvětlí, že tak nečestný člověk nemůže zůstat zaměstnaný v Akciové bance.\n\nNořina snaha ještě manžela přesvědčit, aby Krogstada z banky nevyhazoval, se míjí účinkem. Helmer už Krogstadovi poslal výpověď. Doktor Rank, který posléze přichází, se Noře svěřuje se svými zdravotními potížemi. Naznačuje jí, že brzy zemře. Později přichází Krogstad a žádá Noru, aby zařídila, že získá v bance vyšší pracovní pozici, než měl dosud. Vyhrožuje, že jinak předá Helmerovi dopis, ve kterém je popsán Nořin poklesek. Nora Krogstada odmítá. Ten po chvíli odchází a vhazuje dopis do schránky na chodbě. Nora probere situaci s Kristinou. Kristina se nabídne, že se Krogstada pokusí přesvědčit, aby vzal svůj dopis zpět.\n\nZačíná dialogem Krogstada s Kristinou. Vyjde najevo, že se spolu znají, měli spolu dokonce poměr, který však Kristina ukončila, a nyní mu nabízí jeho obnovení. Jakmile Helmer otevře poštovní schránku, nalezne tam kromě dopisu i vizitku doktora Ranka s černým křížem. Hned poté otevře dopis od Krogstada, Nora chce odejít, ale Helmer zamkne dveře. Obviní Noru, že ho chtěla zničit. Vzápětí přináší služebná další dopis – v něm se Krogstad Helmerovým omlouvá a zasílá Nořin dlužní úpis. Helmer si oddychne a je ochoten na všechno zapomenout. Nora si však s Torvaldem poprvé vážně promluví a vysvětlí mu, že jejich manželství nikdy nebylo plnohodnotným vztahem. Prohlásí, že musí odejít, aby se mohla vychovat. Drama končí Nořiným odchodem.\nIbsen se ve hře kriticky dotýká společenského postavení ženy, která je muži podřízena jak ekonomicky, tak na základě zákonů a konvencí vytvořených muži. Nora se kvůli tomu nemohla stát skutečným „člověkem“, protože byla donucena žít život manželky a matky nikoliv svůj vlastní. Nořin odchod z domova je jedinou možností, jak může získat vlastní identitu.\n\nHru do češtiny poprvé přeložila přes německý jazyk Eliška Pešková (manželka Pavla Švandy ze Semčic). V současné době existuje sedm překladů (od Elišky Peškové, Jakuba Arbese, Huga Kosterky, Bedřicha Šalouna, Karla Krause a Jana Raka, Jiřího Dalíka a Lubo Mauera, Františka Fröhlicha). Drama u nás bylo poprvé uvedeno Divadelní společností Pavla Švandy ze Semčic v Prozatímním divadle v Brně v roce 1887 pod názvem Vánoce.\n\nSeznam divadelních adaptací v Česku:\n\nSamotná hra také inspirovala další tvůrce. Vzniklo několik dramat sledujících další Nořiny osudy. Nejznámější je hra rakouské autorky Elfriede Jelinekové \"Co se stalo, když Nora opustila manžela aneb opory společnosti\" (Was geschah, nachdem Nora ihren Mann verlassen hatte; oder Stützen der Gesellschaften, 1977). Český překlad Jitky Ježkové je z roku 1993.\n"}
{"id": "159708", "url": "https://cs.wikipedia.org/wiki?curid=159708", "title": "Seznam hudebníků a skupin z Glasgow", "text": "Seznam hudebníků a skupin z Glasgow\n\nSeznam hudebníků a skupin z Glasgow:\n"}
{"id": "159709", "url": "https://cs.wikipedia.org/wiki?curid=159709", "title": "Trygve Lie", "text": "Trygve Lie\n\nTrygve Halvdan Lie (16. července 1896 – 30. prosince 1968) byl norský politik. V letech 1946 až 1952 byl prvním generálním tajemníkem OSN.\n\nLie se narodil v Oslu, jeho otec Martin opustil jeho rodinu a odjel pracovat jako tesař do USA. V roce 1911 se T. Lie stal členem Norské dělnické strany a brzy na to se stal jejím hlavním tajemníkem. Vzal si Hjørdis Jørgensen, se kterou měli tři dcery – Sissel, Guri a Mette.\n\n2. února 1946 se stal prvním generálním tajemníkem OSN. Před ním vykonával funkci úřadujícího generálního tajemníka Gladwyn Jebb.\n\nPodporoval vznik Izraele a Indonésie. Chtěl, aby se sovětské vojenské síly stáhly z Íránu. Rovněž nechtěl, aby se Španělsko stalo členem Organizace spojených národů, protože nesouhlasil s politikou španělského diktátora Franca.\n\nByl kritizován za nezvládnutí vyjednávání ve věci Berlínské blokády. Přes námitky SSSR mu byl úřad prodloužen do roku 1950, ale SSSR ho odmítla uznat jako tajemníka OSN v druhém období. Po obvinění americkým senátorem Josephem McCarthym odstoupil z funkce 10. listopadu 1952.\n"}
{"id": "159714", "url": "https://cs.wikipedia.org/wiki?curid=159714", "title": "Regulace cen", "text": "Regulace cen\n\nRegulace cen je stanovení nebo přímé usměrňování výše ceny státními orgány. Výši některých cen tedy nemohou stanovit přímo poskytovatelé služby, či výrobci zboží, ale cenu nebo její maximální či minimální výši stanoví úřad či zákon. S regulací cen je spjata také státní cenová kontrola, která sleduje nejen respektování regulace, ale i plnění dalších povinností daných cenovým zákonem.\n\nRegulace se používá jako protiváha tam, kde existuje tzv. přirozený monopol, kdy jsou na nákup zboží vynakládány prostředky z veřejných rozpočtů (zdravotnictví, pronájmy nemovitostí ve veřejném zájmu, mléko pro školáky), kde se omezuje spotřeba tzv. spotřební daní (pevné ceny cigaret) a podobně.\n\nNávrhy právních předpisů mohou mít za cíl liberalizaci trhu. Zákon 526/1990 Sb., o cenách dále znemožňuje zneužití výhodnějšího hospodářského postavení prodávajícího nebo kupujícího k tomu, aby vyžádal vyšší (nebo kupující nižší) cenu než cenu obvyklou. Postižitelnost takového spekulativního jednání je příkladem nepřímé regulace.\n\nV Československu existovala právně regulace veškerých cen až do roku 1991; stanoveny byly přesně výše cen veškerého zboží (obdobně tomu bylo i v jiných lidově demokratických zemích a v SSSR). Tím byla vyloučena cenová konkurence mezi jednotlivými podniky.\n\nJedním z předpisů bylo nařízení vlády Československé socialistické republiky č. 112/1985 Sb., o státním řízení cen (předtím nařízení vlády č. 136/1973 Sb.) a prováděcí vyhláška 113/1985 Sb. Z povinnosti jednotných cen bylo vyňato zboží z dovozu nebo na vývoz, zboží vyráběné socialistickými organizacemi, které byly přímo řízeny ústředními státními orgány nebo národními výbory, dále ceny v kompetenci jednotlivých národních výborů, objemově nevýznamné výrobky vedlejší pomocné a přidružené výroby nebo k vnitřní spotřebě uvnitř organizace nebo resortu a smluvní ceny.\n\n§ 56 vyhlášky č. 113/1985 Sb. stanovil rovněž způsob zaokrouhlování cen při jejich tvorbě, a to zvlášť pro maloobchodní ceny a zvlášť pro jiné druhy cen. Maloobchodní ceny do 1 Kčs měly být zaokrouhlovány na celé pětihaléře, ceny do 5 Kčs na celé desetihaléře, do 20 Kčs na padesátihaléře, do 100 Kčs na koruny, do 500 Kčs na pětikoruny a vyšší ceny na celé desetikoruny. U velkoobchodních a dalších cen byla povinnost zaokrouhlování odstupňována jemněji.\n\nMezi první kroky k uvolnění cen patřily vyhlášky č. 22/1990 Sb., o tvorbě a kontrole cen, a 35/1990 Sb., o smluvních cenách, které vydal Federální cenový úřad společně s ministerstvy financí, cen a mezd obou národních republik.\n\nV České republice možnosti státní regulace cen cenovými nebo místními orgány upravuje Zákon o cenách (526/1990 Sb). Místní orgán může stanovit jen maximální cenu, ostatní způsoby regulace jsou vyhrazeny cenovým orgánům. Rozlišuje tyto způsoby regulace, které lze navzájem kombinovat:\n\nPříslušnými místními orgány jsou kraje a obce, maximální cenu mohou stanovit svým nařízením, které předepsaným způsobem zveřejňují. Příslušné cenové orgány jsou stanoveny kompetenčním zákonem, přičemž Ministerstvo financí zveřejňuje své regulační předpisy v Cenovém věstníku, Ministerstvo zdravotnictví ve Věstníku Ministerstva zdravotnictví, Energetický regulační úřad v Energetickém regulačním věstníku a Český telekomunikační úřad v Poštovním věstníku; vydání těchto předpisů se také oznamuje ve Sbírce zákonů.\n\nZaokrouhlení cen při konečném účtování k nejbližší platné nominální hodnotě zákonných peněz v oběhu umožňuje § 3 písm. c) zákona o ochraně spotřebitele (634/1992 Sb.)\n\nPůsobnost státních orgánů včetně orgánů přenesené působnosti stanoví zákon č. 265/1991 Sb., o působnosti orgánů České republiky v oblasti cen.\n\nMinisterstvo financí zařazuje regulované druhy zboží a služeb do takzvaného \"Seznamu zboží s regulovanými cenami\", součást Cenového věstníku, podle § 10 zákona č. 526/1990 Sb., o cenách. Od 1. ledna 2015 je Cenový věstník vydáván pouze v elektronické formě. \n\nK tomuto seznamu lze vyhledat i judikáty.\n\nSeznam zboží je vydáván obvykle začátkem roku jako Výměr MF. \nRegulují se např. ceny těchto komodit: \ncigarety, elektrická energie, energetické posudky a audity, hřbitovní služby (pronájem a užívání hrobového místa), léčivé přípravky, mléčné výrobky pro žáky, nájemné, nemovitosti hrazené ze státního rozpočtu, odtahová služba, parkovné, revize komínů (spalinové cesty), služby autobusových nádraží, elektronických komunikací, krematorií, stomatologické výrobky, taxislužba, tepelná energie, užití železniční infrastruktury, veřejná hromadná doprava, voda (povrchová, pitná a odpadní převzatá do kanalizace), zdravotní výkony, zdravotnické prostředky, zemní plyn.\n\nV roce 2006 Evropská unie plánuje zavést regulaci cen u mezistátního volání a zlepšit tak podmínky klientů telekomunikačních služeb.\n\n\n"}
{"id": "159718", "url": "https://cs.wikipedia.org/wiki?curid=159718", "title": "Su-čou", "text": "Su-čou\n\nSu-čou (; starověké jméno: Wu ()) je město a městská prefektura s dlouhou historií, leží v oblasti dolního toku řeky Jang-c’-ťiang a březích jezera Tchaj v provincii Ťiang-su v Čínské lidové republice. Město je známé pro své krásné kamenné mosty, pagody a pečlivě navržené zahrady, které se staly vyhledávanou turistickou atrakcí. Su-čou bylo také, počínaje obdobím vlády dynastie Sung (960–1279), důležitým centrem produkce čínského hedvábnictví; toto významné postavení si udrželo dodnes. Je rovněž součástí oblasti zvané Zlatý trojúhelník. V roce 2004 dosahoval HDP na hlavu hodnoty 66 826 jüanů (tj. přibližně 7 649 USD), páté nejvyšší mezi 659 velkými čínskými městy.\n\nSu-čou, kolébka kultury Wu, je jedním z nejstarších měst v údolí řeky Jang-c’-ťiang.\n\nPřed třemi a půl tisíci lety, během období vlády dynastie Šang, žily na území tehdy ještě neexistujícího města Su-čou kmeny, které se nazývaly „Kou Wu“.\n\nV roce 514 př. n. l., v období Jar a podzimů, král Che Lu (), vládce státu Wu, založil „Che Luovo velké město“, které se stalo hlavním městem jeho říše. V roce 496 př. n. l. byl Che Lu pohřben v Chu-čchiou (Tygří pahorek, ).\nV roce 473 př. n. l. byl stát Wu poražen státem Jüe, dalším z východočínských království, které bylo v roce 306 př. n. l. anektováno státem Čchu. Zlatá éra Su-čou byla u konce. Pozůstatky této kultury zastupují ruiny dva a půl tisíce let staré zdi a brány (brána Pchan).\n\nV období dynastie Čchin bylo město známo jako okres Wu a v roce 209 př. n. l. se stalo místem povstání vedeného Siang Jüem (), které přispělo k pádu Čchinů.\n\nV roce 589 n. l., v období dynastie Suej, bylo město přejmenováno na Su-čou. S dokončením Velkého kanálu získalo Su-čou strategickou pozici na hlavní obchodní cestě. Bylo centrem průmyslu a obchodu jihovýchodního pobřeží Číny.\n\nV roce 825, během vlády dynastie Tchang, postavil velký básník Paj Ťü-i () Šan-tchangský kanál (), kterým propojil Su-čou a Chu-čchiou.\n\nV roce 1035 byl velkým básníkem a spisovatelem Fan Čung-jenem () založen Konfuciův chrám, jenž se stal místem konání císařských úřednických zkoušek.\n\nV únoru roku 1130 ze severu postupující armáda dynastie Ťin město vyrabovala a zmasakrovala. Následovaly invaze Mongolů, jež proběhla roku 1275, a zničení královského města (v centru města obehnaného hradbami) na počátku vlády dynastie Ming roku 1367.\n\nPoté však město opět prosperovalo. Mnohé ze slavných soukromých zahrad byly vybudovány příslušníky nižší šlechty za dynastií Ming a Čching. V roce 1860 však město postihla další pohroma, když se města zmocnili příslušníci povstání Tchaj-pchingů. Až v listopadu 1863 Vždy vítězná armáda Charlese Gordona město od tchaj-pchingských povstalců osvobodila.\n\nDalší krize město postihla během japonské invaze do Číny v roce 1937. Mnohé ze zahrad byly v průběhu války zdevastovány. Počátkem 50. let byly zrestaurovány a přivedeny zpět k životu zahrady Čuo-čeng jüan (Zahrada pokorného služebníka státu), Tung jüan (Východní zahrada) a další.\n\nV roce 1981 bylo toto prastaré město čínskou vládou označeno za jedno ze čtyř měst (spolu s Pekingem, Chang-čou a Kuej-linem), v nichž má být ochrana historického a kulturního dědictví a přírodní scenérie prioritou. Od té doby se Su-čou se svými předměstskými ekonomickými projekty vyvinulo v jedno z nejvíce prosperujících měst v Číně.\n\nKlasické zahrady v Su-čou byly zařazeny na seznam světového kulturního dědictví UNESCO v letech 1997 a 2000.\n\n\n\n\n\nSu-čou se nachází na železnici spojující Šanghaj a Nanking, dvě hlavní města čínských provincií, do kterých jezdí vlaky ze Su-čou každou hodinu. Nádraží v Su-čou je jedním z nejrušnějších osobních železničních stanic v Číně, denně v něm staví 139 vlaků. Jízda vlakem do Šanghaje trvá 45 minut a do Nankingu hodinu a půl. Automobilem je Su-čou dostupné ze tří různých dálnic. Po vodě je Su-čou spojeno s Čang-ťia-kangem, Lu-č’, Liou-ťia a Čchang-šou.\n\nPřestože se v okolí města nacházejí dvě civilní letiště – \"Su-nan Šuo-fang\" a \"Kuang-fu United Airlines\", většina letecké dopravy je realizována přes Šanghaj, která je od města vzdálena jen hodinu cesty autem.\n\n\n\n\n\n"}
{"id": "159720", "url": "https://cs.wikipedia.org/wiki?curid=159720", "title": "Jišuv", "text": "Jišuv\n\nJišuv (: , doslova „\"obyvatelstvo, osídlení\"“ nebo „\"místo kultury a civilizovaných způsobů\"“, celým názvem ; \"ha-Jišuv ha-Jehudi be-Erec Jisra'el\", „Židovské osídlení v zemi Izraelské“) je termín sionistického hnutí, který před zřízením Státu Izrael v roce 1948 označoval obyvatele na území Palestiny. Obyvatelé a noví osadníci byli kolektivně označování jako jišuv. Tento termín začal být používán v 80. letech 19. století, kdy na území Palestiny žilo zhruba 25 000 Židů. Používal se až do roku 1948, kdy se na území Palestiny nacházelo před založením státu Izrael přibližně 700 000 Židů.\n\nJišuv lze rozdělit na „starý jišuv“ a „nový jišuv“:\n\n\n\n"}
{"id": "159723", "url": "https://cs.wikipedia.org/wiki?curid=159723", "title": "Tuva Novotny", "text": "Tuva Novotny\n\nTuva Moa Matilda Karolina Novotny-Hedström (* 21. prosince 1979 Stockholm) je švédská herečka.\n\nV 16 letech dostala svou první roli v televizním seriálu \"Skilda världar\", jako Nora. Po dvou letech se chtěla věnovat také něčemu jinému a odešla do Prahy, odkud pochází její otec, aby tam studovala herectví na DAMU. Místo něj se ale rozhodla pro studium češtiny, kterou mluví od svého dětství, ale po půl roce se vrátila do Švédska.\n\nPo pokračováni v seriálu \"Skilda världar\" začala dostávat nabídky jiných rolí.\n\nJméno Tuva ji rodiče dali podle Americké indiánské knihy, kde \"tuva nasavi\" znamená střed vesmíru. Její matka je známá švédská sochařka, Barbro Hedström.\n\n\n\n"}
{"id": "159725", "url": "https://cs.wikipedia.org/wiki?curid=159725", "title": "Acre (stát)", "text": "Acre (stát)\n\nAcre je spolkový stát v Brazílii. Nachází se v nejzápadnější části jejího území, v Amazonii a náleží do Severního regionu. Jeho název je odvozen od stejnojmenné řeky, která jeho územím protéká.\n\nAcre hraničí na jihu s Peru, na jihovýchodě s bolivijským departementem Pando, na severu s brazilským státem Amazonas a má krátkou hranici i s dalším státem, Rondônia. Jeho hlavní a největší město je Rio Branco, ležící v jihovýchodní části země. Většina území státu je zalesněná tropickými pralesy, v nichž žijí stále ještě domorodí obyvatelé. Acre je velmi známé také tím, že vyváží kaučuk. Na ploše o rozloze 152 522 km² tu žije celkem 686 652 obyvatel. Se vzdálenou, východní částí země je Río Branco spojeno jedinou silnicí, železniční tratě tu neexistují. Území je převážně rovinaté, pouze na západě, u peruánské hranice, se nachází pohoří Serra do Divisor, které je národním parkem. Jeho nejvyšší vrchol dosahuje 609 metrů nad mořem.\n\nLetecký průzkum odhalil v okolí města Xapuri geoglyfy vypovídající o existenci vyspělé předkolumbovské civilizace. V 19. století bylo Acre součástí Bolívie, postupně zde však početně převládli brazilští sběrači kaučuku. Ti vyvolali v roce 1899 povstání a vyhlásili samostatnou Republiku Acre. Následovala série ozbrojených střetnutí, kterou ukončila 17. listopadu 1903 Petrópoliská smlouva, v níž se Bolivijci území vzdali výměnou za menší kus země v povodí řeky Madeira a finanční kompenzaci. V roce 1904 bylo Acre připojeno k Brazílii a 15. června 1962 se stalo dvacátým druhým státem Brazílie. V roce 1986 stanula na postu guvernéra Iolanda Flemingová jako první žena v brazilské historii. V roce 2008 došlo k úpravě hranice se státem Amazonas, po které se Acre rozrostlo o 11 583 km². Drancování místního přírodního bohatství způsobilo vzrůst silného environmentalistického hnutí, jehož představiteli byli Chico Mendes a Marina Silva.\n\nStát Acre je rozdělen do 22 obcí. Největší města státu s počtem obyvatel k 1. červnu 2004:\n\n\nPodíl odvětví na HDP:\nVývoz:\nPodíl Acre na ekonomice Brazílie je 0,2 %.\n\n\n\n"}
{"id": "159728", "url": "https://cs.wikipedia.org/wiki?curid=159728", "title": "CZ.NIC", "text": "CZ.NIC\n\nCZ.NIC z.s.p.o. je zájmové sdružení právnických osob založené předními poskytovateli internetových služeb v roce 1998.\n\nHlavní činností sdružení je provozování registru doménových jmen .cz a 0.2.4.e164.arpa (ENUM), zabezpečování provozu domény nejvyšší úrovně CZ a osvěta v oblasti doménových jmen. V současné době se zaměstnanci sdružení intenzivně věnují rozšiřování technologie DNSSEC, rozvoji systému správy domén a služby mojeID či podpoře nových technologií a projektů prospěšných pro internetovou infrastrukturu v České republice.\n\nSdružení CZ.NIC na základě zplnomocnění Ministerstvem vnitra ČR provozuje národní bezpečnostní tým CSIRT.CZ, který se od ledna 2011 podílí na řešení incidentů týkajících se kybernetické bezpečnosti v sítích provozovaných v České republice.\n\nSdružení provozuje specializované výukové centrum s názvem Akademie CZ.NIC a založilo vlastní výzkumnou organizaci Laboratoře CZ.NIC. Jejich cílem je mj. řešit problémy spojené s internetovou bezpečností a vývoj vlastních nástrojů pro rozvoj internetové infrastruktury. \n\nSdružení CZ.NIC je členem organizace EURid, spravující evropskou doménu EU, a dalších podobně zaměřených mezinárodních společností (CENTR, ccNSO a další).\n\nProjekt Turris je služba, která pomáhá uživatelům s ochranou domácí sítě pomocí speciálního routeru. Ten kromě funkcí běžného domácího routeru umí také analyzovat provoz mezi Internetem a domácí sítí a identifikovat podezřelé datové toky. Při jejich detekci pak, podobně jako strážní věž (lat. turris – odtud název projektu), upozorní centrálu Turris na možný útok. Centrála systému umožňuje porovnat data z mnoha připojených routerů Turris a vyhodnotit nebezpečnost detekovaného provozu. V případě, že je odhalen útok, jsou vytvořeny aktualizace, které jsou distribuovány do celé sítě Turris a pomáhají tak chránit všechny její uživatele.\n\nZ projektu Turris přímo vznikly routery Turris Omnia a Turris Mox, jejichž vývoj byl financován pomocí crowdfundingu.\n\nNa začátku roku 2008 CZ.NIC odstartoval zkušební provoz zabezpečovací technologie DNSSEC; ostré spuštění v doménách .CZ se uskutečnilo na podzim roku 2008. Česká republika byla teprve pátou zemí, která tuto bezpečnostní technologii zavedla. V současnosti patří česká národní doména s 35 procenty zabezpečených domén mezi gTLD s nejvyšším využitím DNSSEC.\n\nOd roku 2004 sdružení věnuje pozornost systému doménových jmen s diakritikou – IDN. V souvislosti s tím CZ.NIC provozuje projekt „Háčkyčárky.cz“, na kterém si uživatelé internetu mohou vyzkoušet, zda jsou jejich prohlížeče a systémy na diakritiku v doménách připraveny.\n\nFRED (Free Registry for ENUM and Domain) je registrační systém pro správu domén, který vyvinuli zaměstnanci CZ.NIC jako open source. Pro správu domén byl poprvé nasazen v roce 2006, a to konkrétně pro správu českých ENUM domén; v následujícím roce začal být FRED využíván pro doménu .CZ. Zájemci o tento systém najdou více informací, včetně instalačních balíčků, na internetové adrese http://fred.nic.cz. Software mohou volně používat, modifikovat ho a dále šířit za podmínek stanovených patřičnou licencí. Registrační systém FRED využívá od září 2008 také západoafrická Angola, kterou v roce 2009 následovala Tanzanie a o rok později Faerské ostrovy, Kostarika a Estonsko. Na začátku roku 2014 se přidaly také Albánie a Makedonie. V testovacím provozu běží v několika dalších zemích.\n\nOpen source routovací démon BIRD vznikl na půdě Matematicko-fyzikální fakulty Univerzity Karlovy jako seminární práce tří studentů (byl mezi nimi i současný výkonný ředitel CZ.NIC Ondřej Filip). K jeho významnému rozvoji došlo v roce 2009, kdy se BIRD stal jednou z prvních aktivit Laboratoří CZ.NIC. Tento routovací démon je jedním z nejpoužívanějších řešení v peeringových centrech na celém světě; jeho schopnosti využívají například americký PAIX, moskevský MSK-IX, frankfurtský DE-CIX, či Londýnský LINX. Právě zástupci posledně jmenovaného směrovacího uzlu udělili BIRDovi v roce 2010 významné ocenění LINX Award 2010.\n\nMojeID je služba, která dává uživatelům českého Internetu možnost používat pro přihlašování na různé internetové stránky a k různým webovým službám jednotné přihlašovací údaje (uživatelské jméno a heslo). MojeID je možné využívat u všech služeb, jejichž provozovatelé podporují přímo službu mojeID či alespoň technologii OpenID. Služba umožňuje udržovat údaje uživatelů na jednom bezpečném místě a stále aktuální. \n\nV porovnání s OpenID má ale mojeID jednu zásadní přednost a tou jsou různé stupně ověření identit. V prvním stupni je ověřeno, že uživatel má skutečně přístup do uvedené e-mailové schránky a k mobilnímu telefonu, které zadal při registraci. V druhém stupni si může uživatel požádat o zaslání dalšího ověřovacího kódu na svoji poštovní adresu. Nejvyšším stupněm ověření je potom takzvaná validace, při které dojde k ověření identity uživatele buď na základě osobní návštěvy v CZ.NIC nebo pomocí platného elektronického podpisu, či úředně ověřené písemné žádosti.\n\nmojeID v rámci domény .CZ nyní využívá a nabízí velké množství e-shopů, zpravodajských serverů, ale přidávají se i obce, které autentifikační systém využívají například při rychlých průzkumech či hlasování mezi obyvateli. \n\nKnot DNS je výkonný ryze autoritativní DNS server podporující všechny hlavní funkce protokolu DNS včetně transferů zón, dynamických updatů a DNSSEC rozšíření. Hlavními přednostmi tohoto open source řešení jsou výkon, škálovatelnost, rychlost a možnost přidávat a odebírat zóny za běhu bez výpadku v provozu serveru. Knot DNS byl představen české i mezinárodní veřejnosti v listopadu roku 2011. O čtyři měsíce později vydal CZ.NIC jeho první ostrou verzi.\n\nNa základě dohody mezi Ministerstvem vnitra ČR a sdružením CZ.NIC provozuje správce domény .cz od ledna 2011 národní bezpečnostní tým CSIRT.CZ. Ten se podílí na řešení incidentů týkajících se kybernetické bezpečnosti v sítích provozovaných v České republice. \n\nSpecializované výukové centrum nabízí zájemcům možnost odborného vzdělávání v oblasti internetu a internetových technologií. Lektory Akademie CZ.NIC jsou zaměstnanci sdružení, vysokoškolští pedagogové nebo odborníci z praxe. Akademie CZ.NIC provozuje tři výuková centra – v Praze, Brně a Ostravě. \n\nVývojové a výzkumné pracoviště sdružení CZ.NIC, které se zabývá výzkumem v oblasti internetu, internetovými protokoly, analýzami síťových provozů, pasivním i aktivním monitoringem a návrhem prototypů pro další vývoj v rámci CZ.NIC. Náplň práce Laboratoří CZ.NIC je zaměřena na prospěch lokální internetové komunity, nicméně přesah její práce je mezinárodní. \n\nSeriál Jak na Internet je jedním z osvětových projektů sdružení CZ.NIC, správce národní domény .cz a provozovatele služby mojeID. Cílem tohoto projektu je přiblížit Internet s jeho možnostmi, klady, ale také zápory co nejširší skupině občanů České republiky. Diváci se tak budou moci seznámit s tématy, jako jsou například internetové identity, historie Internetu nebo komunikace přes Internet. \n\nDomény se v Česku registrují již od roku 1991. Tehdy to byly dnes již neexistující domény .cs pro tehdejší Československo. Registraci mělo na starosti výpočetní centrum při VŠCHT v Praze. Dnešní česká doména .cz přišla až s rozpadem Československa v roce 1993. Původní pravidla pro přidělování domén byla poměrně rigidní, což odpovídalo trendu doby. Správce tehdy zároveň pokrýval i náklady na provoz registračního systému a registrace a užívání doménových jmen druhé úrovně byly bezplatné. \n\nVýznam internetu postupně rostl i v České republice a s ním i počet požadavků na registraci nových doménových jmen. To sebou logicky přineslo tlak na uvolnění pravidel. První zásadní zlom v tomto ohledu přišel v roce 1997 – registrovat doménová jména od té doby mohou i fyzické osoby a také se přestává zkoumat vztah žadatele k registrovanému doménovému jménu. \n\nSe zvyšujícím se počtem doménových jmen, silnější pozicí internetu v komerční sféře a také vzrůstajícími náklady na provoz systému bylo nutné proces registrace institucionalizovat. Proto v roce 1998 významní poskytovatelé internetových služeb zastoupení ve sdružení NIX.CZ z. s. p. o. založili zájmové sdružení právnických osob CZ.NIC, z. s. p. o. V září 1999 CZ.NIC oficiálně převzal správu domény .CZ. Současně s tím se zpoplatnila registrace doménových jmen druhé úrovně. V období od září 1999 do roku 2003 docházelo k dalším úpravám a uvolňování pravidel registrace. Například se zavedl systém tzv. speciálních žádostí jako obrana proti spekulantům a v roce 2002 se umožnily registrace domén i bez funkčních jmenných serverů. Uvolnily se i do té doby blokované názvy domén shodné s koncovkami jiných domén nejvyšší úrovně.\n\nPůvodně CZ.NIC plnil jak roli správce registru, tak i registrátora. Zásadní změnu v tomto ohledu přinesl rok 2002, kdy došlo k přechodu na efektivnější decentralizovanou správu domény. Do procesu registrace doménových jmen se díky tomu mohly zapojit další subjekty. Cílem tohoto opatření bylo především oddělit technické zabezpečení provozu registračního systému od obsluhy koncových držitelů doménových jmen a zavést do procesu registrace konkurenční prostředí, které přinese lepší služby a snižování cen.\n\nDecentralizovaný systém správy domény .cz začal fungovat na podzim roku 2003 a okamžitě do něj začali vstupovat první komerční registrátoři. Decentralizovaný systém přinesl kromě tržního prostředí a zlevnění i další zajímavé změny. Uživatelé dostali možnost registrovat domény i na dobu delší než jeden rok (maximálně 10 let), zároveň došlo k zásadnímu zabezpečení systému zejména v oblasti práv koncových držitelů. S decentralizací a souvisejícím zpřístupněním domén veřejnosti se začaly stále častěji objevovat případy doménových sporů. Sdružení v roce 2004 proto do Pravidel registrace zavedlo tzv. rozhodčí doložku. Ta umožňuje řešit spory prostřednictvím Rozhodčího soudu při Hospodářské komoře a Agrární komoře ČR. Součástí registrace se tak stalo i přijetí závazku respektovat rozhodnutí, která z řízení u Rozhodčího soudu vzejdou, což průběh sporů zjednodušilo a urychlilo.\n\nV průběhu roku 2005 sdružení CZ.NIC rozhodlo, že systém registrace a správy domén bude provozovat vlastními silami. Do této doby byla správa systému outsourcovaná. Cílem změny bylo především zajištění větší pružnosti při změnách v systému a také snížení nákladů na jeho provoz. Decentralizovaný Systém Domén nové generace (DSDng) odstartoval 1. října 2007. Přinesl okamžitý pokles velkoobchodní ceny, zjednodušení pravidel pro registraci domén .CZ a výrazný růst v počtu registrovaných domén. Po půl roce měl český internet 400 000 domén a tempo nárůstu bylo oproti předchozímu roku dvojnásobné. DSDng stojí na softwaru FRED, který vyvinuli zaměstnanci CZ.NIC jako open source. Od září 2008 systém převzala západoafrická Angola, kterou v roce 2009 následovala Tanzanie a o rok později Faerské ostrovy, Kostarika a Estonsko.\n\n"}
{"id": "159736", "url": "https://cs.wikipedia.org/wiki?curid=159736", "title": "Maďarská republika rad", "text": "Maďarská republika rad\n\nMaďarská republika rad nebo Maďarská sovětská republika (Maďarsky: \"Magyarországi Tanácsköztársaság\") byla dočasným státním útvarem existujícím od 21. března do 1. srpna 1919. Jednalo se o komunistický stát s diktaturou proletariátu, který vznikl z Maďarské demokratické republiky. V čele Maďarské republiky rad stál komunista Béla Kun.\n\nRevoluční vláda znárodnila továrny, doly a banky. Konfiskovala půdu nad 57 hektarů a řídila Maďarskou Rudou armádu. Vláda rovněž prosazovala zestátnění kultury a školství, zavedla stanné právo a revoluční teror s fyzickou likvidací odpůrců (450 osob).\n\nNespokojeny s tímto vývojem vystoupily proti MRR státy budoucí Malé dohody a zahájily společnou intervenci (Rumunské království 16. dubna, ČSR 27. dubna). Maďarská Rudá armáda přešla dne 20. května do protiútoku a obsadila území jižního Slovenska, kde vytvořila 16. června Slovenskou republiku rad. Československé vojsko proti této ofenzívě na území ČSR zakročilo a okupované území bylo získáno zpět. Do protiofenzivy se zapojily i české spolky Sokol a DTJ. Sokolové vyslali 4 prapory a DTJ jednu rotu. Rozhodující v boji s maďarskými útočníky byla bitva o Zvolen.\nRumunská vojska následně obsadila Budapešť a 1. srpna 1919 předala Maďarská republika rad vládu do rukou sociálních demokratů. Počátkem listopadu se rumunská vojska stáhla zpět na své území a 16. listopadu 1919 vstoupil v čele národní armády do Budapešti bývalý admirál rakousko-uherského námořnictva Miklós Horthy. Situace byla stabilizována 1. března 1920, kdy parlament vyhlásil Maďarské království, jeho regentem se stal Miklós Horthy.\n\nKomunisté odstranili veškeré tradiční státní symboly. Červeno-bílo-zelenou vlajku nahradila vlajka rudá - symbol proletářské revoluce a funkci státního znaku převzala rudá hvězda.\n\n\n\n\n"}
{"id": "159740", "url": "https://cs.wikipedia.org/wiki?curid=159740", "title": "Loupaná ocel", "text": "Loupaná ocel\n\nLoupaná ocel je ocel finalizovaná zastudena. Loupání znamená odstranění části oceli na povrchu tyče a to rovnoměrně po celém obvodu a délce tyče. Toto se provádí pro odstranění povrchových vad a mikrotrhlin vzniklých při válcování a také pro zlepšení kvality povrchu (drsnost). Loupané tyče mají přesnější rozměrové tolerance oproti válcované oceli (běžně až h9 – tolerance až 0,04 mm).\n"}
{"id": "159743", "url": "https://cs.wikipedia.org/wiki?curid=159743", "title": "Tramvajová doprava v Miskolci", "text": "Tramvajová doprava v Miskolci\n\nTramvajová doprava tvoří v Miskolci významnou část zdejší městské hromadné dopravy. Jedná se však o síť relativně malou.\n\n10. června 1897 vyjela v Miskolci první tramvaj. Bylo to na lince mezi Tiským nádražím a kostelem sv. Anny. Historicky to byla třetí tramvajová síť, zprovozněná na území tehdejšího Uherska (po Budapešti a Bratislavě). Jen první den se novým druhem dopravy svezlo více jak sedm a půl tisíce cestujících (dnes je denní vytížení okolo 90 000). Dopravcem byla firma \"\" (\"Elektrické podniky Miskolce\"). \n\nPrvní linka se ukázala jako úspěch, takže bylo krátce poté rozhodnuto o vystavění druhé. Tato vedla ve směru od náměstí Búza tér k parku Népkert (\"Lidovému parku\"). Nová trať však již tolik vytížena nebyla; pouhé čtyři měsíce po jejím otevření se radnice města ji rozhodla zrušit. K tomu však došlo až teprve v roce 1960. Roku 1910 přibyla i meziměstská trať do nedaleké Hejőcsaby. \n\nAž do roku 1947 zajišťoval tramvajový dopravce též i zásobování elektrickou energií pro Miskolc.\n\nPo druhé světové válce byly hranice města posunuty dále od jeho středu; Miskolc se stal druhým největším městem MLR. Velký význam získaly závody těžkého průmyslu; budována byla panelová sídliště, přibývaly tudíž jak tramvajové, tak i autobusové linky; hlavním jejich úkolem bylo rozvážení dělníků do továren. Dopravcem se stala nově společnost \"\", Miskolcská společnost pro hromadnou dopravu (od roku 1954). \n\nV roce 2006 bylo celkem možné do provozu nasadit až 46 tramvají, v provozu však byly pouze dvě linky.\n\nV listopadu 2011 vyhrála plzeňská Škoda Transportation zakázku na dodávku 31 nových obousměrných nízkopodlažních tramvají, která v letech 2013–2014 dodala vozy Škoda 26T. Na základě ankety mezi obyvateli budou nové soupravy bílo-zelené s motivem květin.\n\nV Miskolci jezdí tramvaje těchto typů:\n\n\n"}
{"id": "159745", "url": "https://cs.wikipedia.org/wiki?curid=159745", "title": "Cannibal Corpse", "text": "Cannibal Corpse\n\nCannibal Corpse je americká death metalová kapela založená v roce 1988. Dodnes vydala 14 studiových alb, jeden box-set a jedno živé album. Skupina vešla ve známost díky jejím hororovým textům a velmi explicitními obaly alb a názvy písní. Je to jedna z prvních death metalových kapel, která se dostala na výsluní.\n\nMezi odpůrce kapely patřili např. americký politik a bývalý prezidentský kandidát Bob Dole a německá křesťanská aktivistka Christa Jenal, které se podařilo dosáhnout toho, že kapela nesměla v Německu hrát skladby z prvních tří LP. Prosadila i zrušení několika koncertů.\n\n\n\n\n\n\n\n\n\n"}
{"id": "159747", "url": "https://cs.wikipedia.org/wiki?curid=159747", "title": "Klobása", "text": "Klobása\n\nKlobása je uzenina z mletého masa, většinou tvrdé konzistence, pikantní, kořeněná a trvanlivá. Dá se konzumovat za studena, většinou se ale ohřívá v horké vodě (případně v páře) nebo se opéká na grilu. Obecně platí, že čím je klobása tvrdší, tím je lepší a trvanlivější. Měkčí se většinou vaří, tvrdé (kvalitnější a dražší) se mohou jíst v menším množství i zastudena. Klobásy se konzumují zpravidla s pečivem jako je chléb nebo houska. Jako příloha se obvykle podávají křen, hořčice nebo kečup.\n\nVýroba klobás je známa od starověku, vyráběli ji starověcí Sumerové, Číňané, Řekové, Římané a další národy. Potravina byla vyráběna zejména z důvodu trvanlivosti, což umožňovalo její dlouhodobější skladování. O této potravině psal např i Homér ve své Odyseji, dramatik Epicharmus nazval jednu ze svých divadelních her \"Klobása\". Klobásy byly známy od nepaměti i v českých zemích, jednak se na venkově vyráběly podomácku, jednak je vyráběli ve městech uzenáři, kteří byli od 13. století v témže cechu s řezníky. Maso se konzervovalo nejen uzením, ale i sušením. V mnoha domácnostech se zejména v zimním období udí klobásy podle tradičních receptur dodnes.\n\nKvalita klobás i ostatních uzenářských výrobků byla vždy pečlivě hlídána, za šizení výrobků docházelo už od středověku až k drastickým trestům. Na konci 19. století byl vydán Rakouský potravinářský kodex, který platil v českých zemích s obměnami až do roku 1948, kdy byl nahrazen státními normami. Všechny tyto předpisy a normy zakazovaly přidávat do masných výrobků jakékoli cizorodé látky s výjimkou soli, koření, vody v povoleném množství při solení nastřikováním, vitamínů či minerálních látek. Počátkem 90. let 20. století však byly tyto normy zrušeny a na českém trhu se začaly objevovat výrobky deklarované jako párky či klobásy, které však obsahují různé náhražky, jako je drůbeží separát, škrob, rostlinné bílkoviny, mouka, zahušťovadla, apod.\n\n\n"}
{"id": "159748", "url": "https://cs.wikipedia.org/wiki?curid=159748", "title": "P.S.", "text": "P.S.\n\nP.S. je česká hudební skupina hrající punk a hardcore. Byla založena v roce 1986 a několikrát přerušila svoji činnost, naposledy v roce 2004. Volným pokračováním P.S. je skupina Living Pudding. Od roku 2008 kapela nepravidelně vystupuje v sestavě Kratos, Zdeněk Petr, Wonid, Daniel deLuxe Král.\n\nBývalí členové: Jan Jukl (kytara, 2/86-88); Václav Girsa (kytara, 2/86-?); Jaroslav Baryk Barabáš (kytara, 1990-93); Petr Štěpánek (kytara); Jaroslav „Wonid“ Cvach (baskytara, zpěv, 1987-88, 1990-cca 11/98, 2007-dosud); Robert Vlček (bicí, 2/86-88); Milan Szanto (bicí, 1990-92); Jan Hladík (bicí, 1992), Jan Čejka – baskytara a další\n\nDema:\n\n"}
{"id": "159755", "url": "https://cs.wikipedia.org/wiki?curid=159755", "title": "Birra Tirana", "text": "Birra Tirana\n\nBirra Tirana je největší albánský pivovar.\n\nPrvní produkce piva v Albánii začala v roce 1938, s výrobou okolo 800 000 litrů za rok. Mezi Albánci nebylo pivo příliš známé, protože tradičními nápoji byly víno a koňak.\n\nV roce 1960 byla založena Birra Tirana, jako závod s výrobou 7 000 000 litrů za rok s ruskou výrobní technologií a kvalifikovanými odborníky z bývalého Sovětského svazu. Produkovali světlé a tmavé pivo v půllitrových lahvích v dřevěných krabicích a také vyráběli padesátilitrové sudy. Dnes je toto pivo k dispozici kdekoliv v Albánii.\n\n"}
{"id": "159757", "url": "https://cs.wikipedia.org/wiki?curid=159757", "title": "Hlavačov", "text": "Hlavačov\n\nHlavačov je název více míst:\n"}
{"id": "159758", "url": "https://cs.wikipedia.org/wiki?curid=159758", "title": "Alfred Moisiu", "text": "Alfred Moisiu\n\nAlfred Mosiu (* 1. prosince 1929 ve Skadaru) byl prezident Albánie od 24. července 2002 do 24. července 2007. Za svůj život získal několik medailí, například Skanderbegův řád II. stupně a III. stupně a Řád rudé hvězdy.\n\nVystudoval v Sovětském svazu; roku 1948 ukončil studium na škole vojenského inženýrství v Petrohradu (tehdy \"Leningradu\"). Do roku 1958 pracoval též ještě v SSSR jako učitel, poté se vrátil zpět do Albánie.\n\nTam pak pracoval na Ministerstvu obrany, později se stal předsedou úřadu, jež dohlížel na výstavbu opevnění v Albánii (v této době vznikly statisíce malých betonových bunkrů po celé zemi pro případ invaze jak ze západu, tak i z východu). V 80. letech se stal Moisiu ministrem obrany, a sám hlavním architektem při budování nových opevnění. Aktivní vojenskou službu Moisiu ukončil jako generál.\n\nDo veřejného života se navrátil v revolučním prosinci 1991, v přechodné vládě do roku 1992 vedl opět resort obrany. Poté pomáhal s transformací albánských ozbrojených sil a jejich přípravou na vstup země do NATO. Roku 1994 založil Albánské severoatlantické sdružení, jehož byl zvolen nakonec prezidentem. O rok později podepsal smlouvu s NATO známou jako Partnerství pro mír, jež je považována za předstupeň vstupu země do této organizace.\n\nSe svou prací však musel skončit v roce 1997, když se k moci dostala socialistická strana. V této době tak organizoval několik celoalbánských konferencí, které se zabývaly otázkou bezpečnosti a obrany Jihovýchodní Evropy, též se diskutovalo o držení zbraní jednotlivými Albánci.\n\nRoku 2002 byl na nátlak mezinárodního společenství zvolen Salim Berishou a Fatem Nanem jako kompromisní kandidát na prezidentský úřad. Nahradil v úřadu Redžepa Meidaniho, jemuž právě končil mandát. Na tuto shodu bylo poukazováno albánskými médii jako na velkou událost; Moisiu zastává od doby svého zvolení relativně neutrální, avšak prozápadní, politický postoj.\n\n"}
{"id": "159763", "url": "https://cs.wikipedia.org/wiki?curid=159763", "title": "Krvavý duben", "text": "Krvavý duben\n\nKrvavý duben (: \"Bloody April\") pro Royal Flying Corps označuje zpravidla měsíc duben v roce 1917, za první světové války během bitvy u Arrasu. \n\nBěhem tohoto období zapříčinil taktický a technologický rozdíl mezi oběma stranami to, že Britové utrpěli ztráty téměř čtyřikrát vyšší než jejich protivník – německé Luftstreitkräfte. Ztráty byly tak katastrofální, že hrozilo, že podkopou morálku zúčastněných perutí britského letectva.\n\nV dubnu Spojenci zahájili společnou velkou ofenzívu, známou jako \"Nivellova ofenzíva\", která však skončila neúspěchem. Britské jednotky útočily u Arrasu v provincii Artois v severní Francii, zatímco francouzské útočily na německé pozice u řeky Aisne. Součástí \"Nivellovy ofenzívy\" bylo i masívní nasazení leteckých jednotek, které zajišťovaly průzkum terénu a řídily dělostřeleckou přípravu.\n\nBitva u Arrasu začala 9. dubna 1917. Na podporu RFC povolala 25 perutí čítajících 365 letounů, třetinu z tohoto počtu tvořila stíhací letadla. V oblasti operovalo \"pouze\" pět německých eskader („Jasta“), ale jejich počet se v průběhu bitvy zvýšil na osm. Celkem tak Němci měli k dispozici okolo 80 stíhacích strojů. Od září 1916, mělo německé letectvo na západní frontě leteckou převahu hlavně díky letounům Albatros D.II a D.III. Albatrosy předčily britské a francouzské stíhačky, které chránily lehce zranitelné průzkumné letouny B.E.2, F.E.2 a dvoumístné pozorovací stroje Sopwith 1½ Strutter. Tyto spojenecké stíhací letouny vycházely z překonané koncepce s tlačnou vrtulí jako například Airco D.H.2 a F.E.8 nebo to byly taktéž zastaralé „tažné“ dvouplošníky jako Nieuport 17 a Martinsyde G.100 \"Elephant\". Pouze letouny SPAD S.VII, Sopwith Pup a Sopwith Triplane se mohly srovnávat a soupeřit s německými. Bylo jich však malé množství a byly rozptýleny po celé frontě.\nNová generace spojeneckých letadel ještě nebyla připravena ke službě, ačkoli 56. peruť RFC s novými letadly S.E.5 se již připravovala na operační působení ve Francii, k němu však došlo až 22. dubna 1917. \nStroje Bristol F.2A 48. perutě si svůj debut odbyly také v průběhu dubna, ale hned při prvním operačním letu byla čtyři ze šesti letadel sestřelena pěti Albatrosy D.III z jednotky \"Jasta 11\" vedené \"Rudým baronem\" Manfredem von Richthofen. \n\nKombinace skvělých německých letadel a obranné taktiky, s méně zkušenými britskými posádkami a strategií RFC pokračovat v útočných hlídkových letech a letech hluboko na území obsazená Němci vyústila v drtivé britské ztráty. Během dubna ztratili Britové 245 letadel, 211 členů posádek bylo zabito nebo pohřešováno a 108 bylo zajato. \nNěmecké letectvo ztratilo ze všech příčin jen 66 letadel. Pro porovnání, během pětiměsíční bitvy na Sommě přišli Britové o 576 členů leteckých posádek. Pod Richthofenovým velením si \"Jasta 11\" v dubnu připsala 89 vítězství – přes třetinu britských ztrát.\n\nKrvavý duben znamenal pro RFC nejčernější měsíc celé války. Ovšem ani takto vysoké ztráty, které německé letectvo uštědřilo svému protivníkovi, nezabránily RFC plnit úkoly, jenž od nich byly požadovány. RFC pokračovaly v podpoře pozemních jednotek průzkumnými lety, pořizováním aktuálních fotografií a rušivými nálety.\n\nZa několik málo měsíců se do služby dostala nová, po technické stránce vyspělejší letadla S.E.5, Sopwith Camel, a SPAD S.XIII ve větších počtech a rychle získala ztracenou vzdušnou převahu nad vyčerpanými německými eskadrami. Ztrát RFC byly čím dál tím menší, zatímco přibývalo ztrát německých.\n"}
{"id": "159765", "url": "https://cs.wikipedia.org/wiki?curid=159765", "title": "U. S. Steel Košice", "text": "U. S. Steel Košice\n\nU. S. Steel Košice, s.r.o., do prosince 2000 Východoslovenské železárny (VSŽ), je největší slovenský podnik na výrobu a zpracování oceli. Tuto společnost vlastní americká společnost United States Steel Corporation prostřednictvím firmy U.S. Steel Global Holdings IB.V. se sídlem v Nizozemsku. Počátkem šedesátých let byl řízením výstavby železáren „na zelené louce“ pověřen čs. vládou Jindřich Zahradník.\nAreál společnosti se nachází v katastru městské části Košic \"Košice-Šaca\". Dopravně je spojen se zbytkem města tramvajovou rychlodrážní tratí.\n\nKromě napojení závodní vlečky na normálněrozchodnou síť Železnic Slovenské republiky je přímo do areálu závodu přivedena širokorozchodná trať z Užhorodu.\n\n\n"}
{"id": "159773", "url": "https://cs.wikipedia.org/wiki?curid=159773", "title": "John Tyler", "text": "John Tyler\n\nJohn Tyler, Jr. (29. března 1790 – 18. ledna 1862) byl desátý prezident Spojených států amerických v letech 1841–1845. Byl zvolen viceprezidentem, prezidentem se stal po smrti Williama H. Harrisona. Byl prvním prezidentem, který se narodil po schválení Deklarace nezávislosti, je znám nejvíce díky anexi Texasu.\n\nMuži z rodu Tylerů měli tradici mít děti v pozdním věku. Prezident John Tyler zplodil 15 dětí; jeho syn Lyon Gardiner Tyler se narodil v roce 1853, když otci bylo 63 let. Syn Lyon pak zplodil Lyona Gardinera Tylera Jr. v roce 1924, a Harrisona Ruffina Tylera v roce 1928. Tito dva vnuci prezidenta Tylera, který se narodil v roce 1790, žijí dodnes.\n\n"}
{"id": "159777", "url": "https://cs.wikipedia.org/wiki?curid=159777", "title": "Deismus", "text": "Deismus\n\nDeismus (z latinského \"deus\" – Bůh) je souhrnné označení pro různé náboženské a světové názory, které vznikly racionalistickou kritikou křesťanství v 17. století v Anglii a v 18. století vyústily do francouzského a německého osvícenství. Angličtí deisté většinou uznávali hlavní metafyzické principy křesťanství (například že je jeden Bůh, který stvořil svět, že člověk má rozum, vlastní svědomí a tedy potřebuje svobodu), ale kritizovali a odmítali všechno, co v něm přesahuje lidské chápání: Boží zjevení, proroctví, zázraky, autoritu církve, někteří i představu posmrtného života. Svět sice je dílo Boží, člověk si v něm však vystačí sám svým rozumem a nepotřebuje žádné nadpřirozené zásahy do jeho zákonitého běhu. Deismus i osvícenství se více spoléhají na individuální lidské možnosti a schopnosti pokroku, prosazují lidskou samostatnost, individuální svobodu a náboženskou toleranci. Podobné názory se ovšem vyskytovaly už ve starověku (Platón, Epikúros, Plútarchos, Cicero), v buddhismu nebo v raném islámu (Averroes) a od 19. století v Evropě převládají. Německý sociolog Max Weber mluvil o procesu „odkouzlení světa“.\n\nSlovo „deismus“ v tomto smyslu poprvé použil kalvínský teolog Pierre Viret roku 1564 jako pejorativní označení svých protivníků, kteří odmítali Boží zjevení a Ježíše Krista. Deistické názory vznikly s rozpadem středověkého světa, s oslabením veřejného vlivu náboženství v renesanci, s objevem antické literatury a filosofie, se zvýšeným zájmem o poznávání světa, se zámořskými objevy i zápasem zejména vzdělaných vrstev o větší svobodu. Už mezi vzdělanci 16. století se rozšířily jako reakce na občanské a náboženské války, vyvolané reformací, a z naléhavé potřeby náboženské tolerance. Erasmus Rotterdamský, Thomas More, Michel de Montaigne, Jean Bodin nebo Hugo Grotius, ti všichni se snažili o rozumové umírnění náboženských sporů.\n\nDeisté zastávali názor, že náboženství, jaké lidská společnost nutně potřebuje, lze založit na rozumovém náhledu, který je všem lidem stejně vrozený, sami se nazývali „svobodnými mysliteli“ (\"freethinkers\") a opírali se o přirozenou teologii a přirozené právo. Jakožto racionalistické a individualistické hnutí nebyl deismus dlouho příliš populární a oslovoval především vzdělance.\n\nBritský deismus začíná dílem Herberta z Cherbury (1581-1648), zastánce přirozeného, rozumově založeného křesťanství a „vrozených idejí“, s nimiž si člověk i společnost mohou vystačit. Jeho latinská kniha „O pravdě“ vyšla poprvé v Paříži roku 1624. Thomas Hobbes (1588-1679) a Baruch Spinoza (1632-1677) k tomu přidali kritiku Bible. Roku 1690 ale vydal John Locke (1632-1704) „Esej o lidském rozumu“, kde právě myšlenku vrozených idejí ostře kritizoval a odmítl. Oporou deistického myšlení tak přestal být rozum a božský zákon a na jejich místo nastoupila přímá a zejména smyslová zkušenost (empirismus).\nTeprve v 18. století se mezi deisty objevují radikální skeptici (David Hume) a materialisté, kteří pak převládli ve francouzském osvícenství (Voltaire, Rousseau, Pierre Bayle, encyklopedisté). Také myšlenka dějinného (automatického) pokroku byla anglickému deismu ještě cizí. Zato měl deismus velký politický význam a byl od počátku spojen se zápasem o občanské svobody a práva. Kritika náboženství a církve, zpočátku zaměřená hlavně na římský katolicismus a papeže, se od poloviny 17. století obrátila i proti Bibli a vyvolala v Británii mnoho polemik. Deisté byli většinou zastánci republikánského zřízení a měli rozhodující vliv na formulaci myšlenky lidských práv i na vznik politického liberalismu.\n\nOd poloviny 18. století zažil deismus v méně racionalistické podobě novou vlnu oživení v Americe. Podstatně ovlivnil nejen vznik Spojených států a jejich ústavu, ale celý duchovní život v USA až do konce 19. století (Thomas Jefferson, James Madison, Henry Wadsworth Longfellow, Ralph Waldo Emerson, Walt Whitman a další).\n\nUnitářské hnutí se odvozuje z amerického deismu, stejně jako \"Světová unie deistů\" (WUD) a deistické myšlenky lze najít ve vyjádřeních mnoha spisovatelů, umělců i vědců – například A. Einsteina.\n\nDeistické myšlení a literaturu v širším smyslu charakterizují některé pojmy, jimiž nahrazovali tradiční pojem Boha:\n\nTrvalejší význam mají v dějinách deismu následující zastánci a představitelé, případně jejich uvedená díla:\n\n\n\n"}
{"id": "159780", "url": "https://cs.wikipedia.org/wiki?curid=159780", "title": "Hagana", "text": "Hagana\n\nHagana (: ההגנה, tj. doslova „obrana“) byla podzemní židovská vojenská organizace, která působila na území Palestiny v době britského mandátu během let 1920–1948. Jedním z jejích hlavních úkolů bylo ochraňovat jišuv (židovské obyvatelstvo na území Palestiny). Tato organizace, založená v roce 1920, byla Brity považována za ilegální.\n\nPředchůdcem Hagany byl ha-Šomer (\"Spolek hlídačů\") založený v roce 1909. Jednalo se o malou skupinku židovských imigrantů, kteří za roční poplatek hlídali osady. Tato skupinka měla do 100 členů.\n\nPředstavitelé jišuvu založili Haganu, aby chránila židovské zemědělské osady, protože se po arabských nepokojích v letech 1920 a 1921 domnívalo, že Britové, kteří získali od Společnosti národů mandát v Palestině, nemají ambici vojensky konfrontovat Araby, kteří v té době útočili na palestinské Židy. V roce 1921 se konal první kurz pro velitele Hagany pořádaný v Tel Avivu a v Kfar Gil'adi. V období mezi lety 1920-1929 Hagana postrádala silné centrální vedení. „Jednotky“ Hagany byly velmi početně omezené a slabě vyzbrojené. Skládaly se převážně z židovských farmářů, kteří začali bránit své farmy a kibucy. Role Hagany se dramaticky změnila po arabských nepokojích v roce 1929, zejména po masakru ve městě Hebron, jenž byl jejich součástí a který vedl k etnickým čistkám a k vystěhování všech Židů z Hebronu. Stala se pak rozsáhlou organizací zahrnující téměř veškerou mládež a dospělé z židovských osad, stejně jako tisíce obyvatel měst. Také získala cizí zbraně a začala rozvíjet dílny na výrobu ručních granátů a jednoduchého vojenského vybavení. Z netrénovaných milicí se tak stala zárodečná armáda.\n\nV roce 1936 bylo v řadách Hagany na 10 000 mobilizovaných mužů a téměř 40 000 rezervistů. Během let 1936–1939, kdy propuklo arabské povstání v Palestině, se Hagana aktivně zapojila do ochrany britských zájmů a potlačení arabské revolty. Do velení Hagany se tehdy zapojil Jicchak Sade, který prosazoval ofenzivní taktiku spočívající v odvetných výpadech proti arabským ozbrojencům. První takový protiúder podnikla pod jeho velením Hagana v červnu 1936, kdy speciální jednotka ha-Nodedet zasáhla v Judských horách v okolí Jeruzalému. K financování rozvoje židovských vojenských sil na sebe židovská komunita v mandátní Palestině roku 1938 uvalila daň kofer ha-jišuv. Její zavedení inicioval zejména sionistický funkcionář Aharon Cizling.\n\nPřestože britské úřady oficiálně Haganu neuznávaly, britské tajné služby s Haganou spolupracovaly. V rámci spolupráce s Brity tak vznikla Židovská osadnická policie (\"Jewish Settlement Police\"), Židovská pomocná policie (\"Jewish Auxiliary Police\") a Speciální noční oddíly (\"Special Night Squads\"). Zkušenosti z bitev získané během velkého povstání byly velice užitečné v roce 1948 v arabsko-izraelské válce (válka o nezávislost).\n\nV roce 1931 se z Hagany odklonilo nejpravicovější křídlo a utvořilo Irgun Tsva'i-Leumi (Národní vojenskou organizaci), lépe známou jako Irgun (nebo jako její hebrejskou zkratku, vyslovovanou jako „ha-Ecel“). Toto křídlo bylo nespokojeno s politikou zdrženlivosti v okamžiku, kdy byli konfrontováni s britským i arabským tlakem. Irgun se rozštěpil v roce 1940 a jeho odnož začala být známá jako Lechi (hebrejská zkratka – Lochamej cherut Jisra'el – známou jako Svobodní bojovníci Izraele – a také díky Britům známou jako „Sternův gang“, pojmenovaný po jejich vůdci Avrahamu Sternovi).\n\nBritové od roku 1939 značně omezovali imigraci Židů do Palestiny . Jako reakci založila Hagana jednotky Palmach (Úderné síly Hagany – Haganah's strike force), které také organizovaly ilegální imigraci Židů do Palestiny. V uplynulé dekádě druhé imigrační vlny (Ha'apala neboli Alija Bet) bylo do Palestiny přivedeno přibližně 100 000 Židů na více než stovce lodí. Palmach také organizoval demonstrace proti britským imigračním kvótám.\n\nHagana spolupracovala v roce 1944 po atentátu na lorda Moynea (britského ministra pro Blízký východ) na chycení, vyslýchání a v některých případech i na deportaci zainteresovaných členů skupiny Lechi. Tato akce, nazvaná \"Saison\" (období lovu) vážně demoralizovala Irgun a omezila jeho aktivity.\n\nPřestože \"Saison\" pozastavil Irgun, neukončil spolupráci mezi Haganou a Sternovou skupinou. Tyto tři skupiny měly odlišné funkce, které sloužily k odsunu Britů z Palestiny a k učinění Palestiny židovským státem. Jak Menachem Begin, velitel Irgunu prohlásil v roce 1944: „\"Ve skutečnosti existuje rozdělení rolí; jedna organizace hájí individuální terorismus (Lechi), jiná vede sporadické vojenské operace (Irgun) a existuje třetí organizace, která se připravuje na svou konečnou roli v rozhodující válce\".“\n\nPřestože sionistické vedení v Palestině rozzlobilo vydání britské Bílé knihy z roku 1939, David Ben Gurion, předseda Židovské agentury určil postup vztahů sionistů s Brity následovně:„\"Budeme bojovat ve válce proti Hitlerovi, jako kdyby nebylo Bílé knihy a budeme bojovat proti Bílé knize, jako by nebylo žádné války\".“ Irgun však zaujal daleko extrémnější postoj, který začal v roce 1944 bombardováním britských zařízení.\n\nV prvních letech 2. světové války požádali Britové Haganu opět o spolupráci, obávajíce se průlomu Osy v severní Africe. Jicchak Sade se v této době podílel na přípravě plánů na případnou obranu severní Palestiny před očekávaným nacistickým útokem. Poté co byl ale Rommel v roce 1942 poražen u El Alameinu, Britové ustoupili od své mohutné podpory Haganě. Britská armáda oznámila v roce 1943 po dlouhé sérii požadavků a zamítavých reakcí vznik židovské brigádní skupiny (Jewish Brigade Group). Jakmile bylo od roku 1940 palestinským židům dovoleno vstoupit do britské armády, bylo to poprvé, kdy výlučně židovská vojenská jednotka sloužila ve válce pod židovskou vlajkou. Židovská brigádní skupina se sestávala z 5 000 vojáků a byla rozmístěna v září 1944 v Itálii. Brigáda byla rozpuštěna v roce 1946.\n\nCelkově sloužilo v britské armádě během války více než 30 000 palestinských židů.\n\n19. května 1941 vytvořila Hagana Palmach (zkratka pro \"Plugot Machac\"), polovojenskou sekci, která se zaměřovala na poskytování výcviku mladým. Nikdy však nebyla velká. V roce 1947 čítala pouze 5 batalionů (zhruba 2000 mužů), ale jejich členové nezískali pouze tělesné a základní vojenské dovednosti, ale také si osvojili vůdcovské schopnosti, které jim jednou budou umožňovat nastoupit na velitelské pozice v budoucí izraelské armádě.\n\nPo válce Hagana pokračovala v protibritských operacích v Palestině, stejně tak jako v osvobozování internovaných imigrantů z tábora Atlit, bombardování silniční sítě, sabotáží radarových zařízení a základen britské policie. Také pokračovala v organizování ilegální imigrace.\n\nDne 28. května 1948, méně než dva týdny po založení státu Izrael 14. května 1948, prozatímní vláda vytvořila Izraelské obranné síly (Israel Defence Forces), které se staly následovníkem Hagany. To také postavilo mimo zákon podporu jakýchkoliv jiných ozbrojených sil. Irgun zpochybnil rozhodnutí, které vedlo ke krátkému střetu mezi Haganou a Irgunem. Nakonec Irgun složil zbraně a Menachem Begin přeměnil své milice na politickou stranu – Cherut.\n\nMezi známé členy Hagany patří: Jicchak Rabin, Ariel Šaron, Rechav'am Ze'evi, Dov Hoz, Moše Dajan, a Dr. Ruth Westheimer.\n\nČeskoslovensko mělo již v předválečné době velmi dobré vztahy se sionistickým hnutím. Hrůzy holocaustu tyto vztahy ještě umocnily. Velice důležitá byla vojenská pomoc, kterou Československo Haganě poskytlo. Jeho významnost připomíná historik a profesor Nálevka z Filozofické fakulty UK:\n\n„\"Není nadsazené tvrdit, že bez této pomoci by tento arabsko-izraelský konflikt dopadl jinak. Faktem je, že představitel Hagany (tajná vojenská organizace, zárodek izraelské armády) podepsal kontrakt o nákupu zbraní, většinou se jednalo o německý kořistní materiál, ještě před únorem 1948, v roce 1947. Ale v té podpoře pokračovala i komunistická vláda po únoru 1948, což bylo dáno celkovou orientací tehdy formujícího se sovětského mocenského tábora, protože Moskva předpokládala, že budoucí Izrael může být prodlouženým nástrojem sovětské politiky ve Středomoří jednak proti Velké Británii i proti tehdy konzervativně orientovaným arabským vládám.\"“\n\nV květnu a červnu 1948, kdy probíhala velká krize izraelského státu, měla československá pomoc stejnou podobu, jaká byla v téže době použita při berlínské blokádě. Blíže ji popisuje profesor Nálevka:\n\n\"„Byl organizován letecký most Žatec-Bari-Haifa, kterým byly ony československé zbraně dopravovány. Na žatecké letiště přistávaly americké Dakoty, samozřejmě pilotované najatými dobrovolníky a často pod vymyšlenými znaky středoamerických států, ale faktem je, že tento most do značné míry předurčil charakter další letní ofenzivy izraelské armády, která zvrátila doposud negativní vývoj.“\"\n\n\n"}
{"id": "159782", "url": "https://cs.wikipedia.org/wiki?curid=159782", "title": "Funkční degradace", "text": "Funkční degradace\n\nFunkční degradace je vlastnost, která umožňuje systému správně fungovat i v případě selhání některé z jeho částí. Snížení funkčnosti, pokud nastane, je v takovém případě úměrné závažnosti selhání, zatímco v případě naivně navržených systémů může i malá porucha způsobit selhání celého systému.\n\nTolerance k chybám je zvláště důležitá v případě vysoce dostupných nebo životně důležitých systémů.\n"}
{"id": "159783", "url": "https://cs.wikipedia.org/wiki?curid=159783", "title": "Pavel Macek", "text": "Pavel Macek\n\nPavel Macek (* 1976) je mistrem čínských bojových umění, šéfinstruktorem školy Practical Hung Kyun a šéfinstruktorem vůdčí české školy silového a kondičního tréninku KB5. Jako Master StrongFirst Instructor reprezentuje v Česku prestižní mezinárodní školu síly StrongFirst. \n\nBojovým uměním (především džúdó) se věnuje od dětství, čínským bojovým uměním od r. 1991. Tradiční Hung Kyun rodiny Lam začíná studovat v Chinatownu kalifornského San Francisca pod vedením Y. C. Wonga Sifu a jeho syna Raymonda. Ve studiu pokračuje pod vedením velmistra Lam Chun Singa, nejmladšího syna hongkongského velmistra Lam Jou. V r. 2002 zakládá školu Practical Hung Kyun, od r. 2003 působí jako hlavní asistent velmistra Lama na jeho evropských výukových kurzech.\n\nPavel Macek je autorem řady překladů (především z čínštiny a angličtiny), článků a odborných statí na téma čínská bojová umění, silový trénink, filosofie a kultura. V r. 1997 působil jako překladatel pro časopis \"Knockout\", v l. 1999-2000 přispíval do časopisu \"Attack\", v letech 2000-2001 pracoval jako odborný poradce televizního pořadu \"Fight Pro\". Jeho asociace rozšířila svoji působnost i do dalších zemích světa a stává se asociací mezinárodní.\n\nV r. 2000 získal zlatou příčku na 1st International Hungga Gungfu Championship, konaném v německém Karlsruhe; v témže roce promoval na Fakultě humanitních studií Univerzity Karlovy diplomovou prací na téma tradičních čínských bojových umění. V r. 2003 spolu s přáteli zakládá internetové diskuzní fórum bojovaumeni.cz, pro který dnes působí jako odborný poradce. V r. 2004 získal se svým bratrem Petrem zlatou medaili na 1. mezinárodním festivalu tradičních čínských bojových umění (provincie Henan,Čína) v kategorii „sparringové sestavy“.\n\nKromě čínských bojových umění se zajímá o silový a kondiční trénink, především cvičení s kettlebell, posilování s vlastní vahou, velkou činkou a jednoručkou. Pavel je pionýrem cvičení s kettlebell v ČR, prvním oficiálně certifikovaným instruktorem prestižní světové asociace StrongFirst a šéfinstruktorem školy KB5.\n\nOdkazy:\n\n"}
{"id": "159791", "url": "https://cs.wikipedia.org/wiki?curid=159791", "title": "DISH", "text": "DISH\n\nDISH je malé město v Texasu ve Spojených státech. Má 345 obyvatel. 16. listopadu 2005 bylo přejmenováno z původního názvu \"Clark\" na dnešní.\n\nMěsto se dříve jmenovalo po svém zakladateli a prvním starostovi Landisi Clarkovi, který ho založil v červnu 2000. Ve volbách v roce 2005 byl však Clark o jeden hlas poražen novým starostou Billem Merrittem.\n\nVýměnou za přejmenování města dostali všichni obyvatelé zdarma příjem základních televizních programů na deset let a digitální videorekordér od poskytovatele satelitní televize DISH Network. Proti přejmenování Clarku nebyl formálně nikdo; dvanáct občanů se dostavilo na zasedání městské rady, aby návrh podpořilo.\n"}
{"id": "159792", "url": "https://cs.wikipedia.org/wiki?curid=159792", "title": "Phoenix", "text": "Phoenix\n\nPhoenix (výslovnost ) je hlavní město státu Arizona na jihozápadě Spojených států amerických. Jedná se zároveň i o největší město Arizony a sídlo okresu Maricopa County. Město bylo založeno 25. února 1881 a v jazycích indiánů bylo nazvané \"Hoozdo\" (doslova horoucí místo) (dle kmene Navajo) a \"Fiinigis\" (dle kmene Apačů). Phoenix je pátým největším městem USA. Rozkládá se na 1230,5 km² a žije zde 1 512 986 obyvatel (k roku 2006). Metropolitní oblast Phoenixu je 13. největší v USA, dle odhadů z roku 2006 zde žilo 4 039 182 obyvatel.\n\nPodle sčítání lidu z roku 2010 zde žilo 1 445 632 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 40,8% populace.\n\nPodle sčítání z roku 2000 bylo ve městě 1 321 045 obyvatel, 865 834 domácností a 407 450 rodin. Hustota zalidnění byla 1 074/km².\n\nJiž okolo roku 700 se v místě dnešního Phoenixu nacházela sídla indiánů kmene Hohokam. Indiáni zde v průběhu vybudovali přes 200 kilometrů zavlažovacích kanálů, díky kterým se stala úrodnou. Část trasy těchto kanálů byla v moderní době použita při budování Arizona Canalu, Central Arizona Project Canalu a the Hayden-Rhodesova akvaduktu.\n\nPředpokládá se, že někdy mezi lety 1300 až 1450 vedla dlouhá období sucha, střídaná rozsáhlými záplavami k zániku civilizace Hohokamů.\n\nK největšímu rozvoji města dochází v období od poloviny druhé světové války do současnosti. Zatímco v roce 1930 měl Phoenix 48 118 obyvatel, v roce 1950 zde žilo 106 818 lidí a podle sčítání z roku 1960 již více než čtyřnásobek - 439 170 obyvatel. Velký vliv na přírůstek obyvatel mělo také vytvoření letecké základy Luke Air Force Base v průběhu druhé světové války, která je v současnosti domovem největšího stíhacího křídla USAF a především vytvoření mnoha pracovních příležitostí při příchodu firem jako Honeywell (letectví), Intel (elektronika), Phelps Dodge Corporation (těžba minerálů).\n\nNa přelomu 20. a 21. století dochází také k masivnímu rozvoji okolních měst aglomerace a přírůstku populace hlavně v severní a západní části.\n\nPodnebí ve Phoenixu je aridního suchého typu - Phoenix má nejvyšší průměrnou maximální roční teplotu ze všech velkých měst v USA a jednu z největších průměrných letních teplot - překonávají ho pouze některá města v Perském zálivu. Teplota překračuje 100 °F (38 °C) v průměru více než 89 dní v roce. Nejvyšší teplota 50 °C byla naměřena 15. července 1990.\n\nSuchý pouštní vzduch činí tyto vysoké teploty snesitelnějšími, avšak od poloviny července začíná monzunová sezóna, která trvá obvykle do půlky září a zvyšuje vlhkost vzduchu na nepříliš přijatelnou úroveň. Zima bývá mírná, teploty obvykle neklesají pod bod mrazu.\n\nPhoenix se v současné době skládá z 15 městských částí - jsou to: Ahwatukee Foothills, Alhambra, Camelback East, Central City, Deer Valley, Desert View, Encanto, Estrella, Laveen, Maryvale, North Gateway, Sunnyslope, North Mountain, Paradise Valley, South Mountain. V roce 2004 přibyla další řídce osídlená část, která je známá pod prozatímním názvem New Village (Nová ves).\n\nNeoficiálně, v běžné komunikaci je Phoenix dělen na tyto oblasti:\n\nLeteckou dopravní obslužnost zajišťuje především mezinárodní letiště Sky Harbor International Airport (kód IATA: PHX, ICAO: KPHX) ve východní části středu města, poblíž křižovatky hlavních dálnic. Sky Harbor je z hlediska osobní přepravy sedmým nejrušnějším letištěm v USA a 14. nejrušnějším na světě. V roce 2005 počet odbavených pasažérů přesáhl 41 miliónů. Z letiště odlétají pravidelné linky do více než 100 světových měst. Letečtí přepravci jako British Airways či Air Canada poskytují spojení s mezinárodními letišti v Londýně, Kanadě nebo Mexiku.\n\nSoukromá a menší firemní letadla využívají menších regionálních letišť, jako je Phoenix Deer Valley Airport (IATA: DVT, ICAO: KDVT), které se nachází na severu města v městské části Deer Valley.\n\nMěstskou dopravu ve Phoenixu zajišťuje společnost Valley Metro, která provozuje síť autobusových linek a dále koordinuje sdílení soukromých vozidel, tzv. rideshare. Ve výstavě je linka rychlodrážní tramvaje Valley Metro Rail, která byla uvedena do provozu v prosinci roku 2008. Do té doby byl Phoenix největším městem v USA bez městské kolejové dopravy, tzn. bez metra nebo tramvají.\n\nPoté, co vlaková společnost Amtrak zrušila stanici ve městě, stal se Phoenix také jediným velkoměstem v USA bez osobní meziměstské železniční přepravy. Nicméně v centru Phoenixu se na 24. ulici nachází zastávka dálkových autobusů společnosti Greyhound.\n\nMěstem prochází mezistátní dálnice (interstate) I-10, která vede z Los Angeles, prochází centrem Phoenixu a pokračuje odtud dál jihovýchodně do Tucsonu. Středem města prochází také I-17, která spojuje Phoenix s Flagstaffem na severu. I-17, přestože je označena jako mezistátní (interstate) se nachází celá na území Arizony.\n\nPhoenixem dále prochází severovýchodním směrem státní silnice 60 (US 60). Pro příměstskou i tranzitní dopravu mají velký význam dálniční obchvaty, nazývané smyčky - Loop 101 (Agua Fria Freeway/Pima Freeway/Price Freeway), Loop 202 (Red Mountain/Santan Freeway) a Loop 303 (Estrella Freeway).\n\nMezi další příměstské silnice patří 51 (Piestewa Freeway), 143 (the Hohokam Expressway), 153 (the Sky Harbor Expressway).\n\nPhoenix je také domovem řady sportovních týmů. V Česku bude jistě mezi nejznámější patřit hokejový tým Arizona Coyotes, který patří mezi další „bez“ tohoto města - Arizona Coyotes je tým v NHL, který si zatím nikdy nesáhl na Stanleyův pohár.\n\nDalší sporty jsou zastoupeny týmy: Phoenix Suns (basketball), Arizona Diamondbacks (baseball) a Arizona Cardinals (americký fotbal).\n\nPhoenix, má v současnosti deset partnerských měst. Jsou to:\n\n"}
{"id": "159794", "url": "https://cs.wikipedia.org/wiki?curid=159794", "title": "John Searle", "text": "John Searle\n\nJohn Rogers Searle (* 31. července 1932 Denver, Colorado) je americký filosof a profesor filosofie na University of California v Berkeley, který významně přispěl k rozvoji filosofie jazyka a řečových aktů. V roce 1980 předložil Argument čínského pokoje. V roce 2000 získal cenu Jeana Nicoda.\n\n\n"}
{"id": "159798", "url": "https://cs.wikipedia.org/wiki?curid=159798", "title": "Basra", "text": "Basra\n\nBasra (arabsky البصرة, \"Al-Basra\") je druhé největší město v Iráku. Žije v něm asi 1,9 milionu obyvatel. Basra je hlavním městem stejnojmenné provincie a leží 545  km jižně od hlavního města Bagdádu.\n\nBasra leží v ploché krajině jižního Iráku na řece Šatt al-Arab asi 110km od jejího ústí do Perského zálivu. Podnebí je pouštní, kontinentální s výraznými teplotními rozdíly mezi dnem a nocí. Spadne tu více srážek (182 mm), než ve vnitrozemí díky blízkosti pobřeží. Do města mohou po řece vplout i oceánské lodě.\n\nBasra spolu s dalšími městy v Perském zálivu má jedny z nejteplejších lét na celé planetě, kdy denní teploty vzduchu se pohybují kolem hodnoty 50 °C a nejnižší teploty v noci málokdy klesnou pod 30 °C.\n\nMěsto bylo založeno již v roce 636 chalífem Umarem ibn al-Chattábem jako opěrný bod arabské expanze do oblasti Mezopotámie a sehrálo důležitou roli v historii Islámu. Během operace Pouštní bouře v roce 1991 se stala dějištěm povstání proti vládě Saddáma Husajna, které bylo krvavě potlačeno. Na jaře 2003 se během spojenecké invaze odehrála bitva o Basru.\n\nVe městě se nachází nejdůležitější irácký přístav a ropný terminál.\n\n\n"}
{"id": "159802", "url": "https://cs.wikipedia.org/wiki?curid=159802", "title": "Škoda 7Tr", "text": "Škoda 7Tr\n\nŠkoda 7Tr je model československého trolejbusu vyráběného v první polovině 50. let 20. století v plzeňském podniku Škoda (v letech 1952 až 1959 \"Závody Vladimíra Iljiče Lenina\").\n\nTrolejbus 7Tr konstrukčně navazuje na svého předchůdce – typ 6Tr – od něhož se lišil pouze mírnými změnami vozové skříně a elektrické výzbroje. Šlo tedy o dvounápravový trolejbus se samonosnou karoserií. Karoserie byla celokovová, kostra vozové skříně byla svařovaná ze speciálních lisovaných ocelových profilů. Zvenku byl vůz oplechován, zvnitřku byly stěny pokryty překližkou. Výstup a nástup cestujících zajišťovaly troje čtyřkřídlé skládací dveře (ovládané elektropneumaticky) na pravém boku karoserie. Vozy druhé výrobní série (označované 7Tr2) měly v interiéru podélné uspořádání sedadel, v ostatních sériích byly sedačky již uspořádány příčně.\n\nPohon trolejbusu zajišťoval jeden trakční motor. Zajímavostí je, že Škoda neměla zpočátku kapacity na výrobu elektrických částí vozů (tedy i trakčních motorů), proto část trolejbusů druhé výrobní série byla osazena elektrickou výzbrojí od firmy ČKD Praha.\n\nVětšina vozů 7Tr provozovaných po roce 1968 prošla rekonstrukcí elektrické výzbroje, která byla po této úpravě téměř shodná s trolejbusy 8Tr. Takto upravené vozy byly značeny jako 8Tr12.\n\nV roce 1950 byl vyroben prototyp trolejbusu Škoda 7Tr. Ještě téhož roku byl předán do Děčína, kde obdržel evidenční číslo 5. V provozu byl až do roku 1964, kdy byl vyřazen a později pravděpodobně sešrotován.\n\nV letech 1950 až 1955 bylo vyrobeno v šesti výrobních sériích celkem 173 vozů.\n\nV roce 1981 byly v Opavě jako poslední svého typu (včetně rekonstruovaných na typ 8Tr) vyřazeny dva trolejbusy 7Tr. Zajímavé je, že tyto vozy nebyly upraveny na typ 8Tr.\n\n"}
{"id": "159805", "url": "https://cs.wikipedia.org/wiki?curid=159805", "title": "Počítačová animace", "text": "Počítačová animace\n\nPočítačová animace je animace vytvářená výhradně pomocí výpočetní techniky. Při tvorbě počítačové animace se používá speciální grafický software. Existují v podstatě dva druhy animace: 2D (dvourozměrná) a 3D (trojrozměrná). Většina programů vytváří animaci pomocí klíčových snímků - poloha grafického objektu je určena uživatelem pomocí klíčových snímků (keyframes) a program sám dopočítá pohyb mezi těmito dvěma polohami. Příkladem programu na jednoduchou počítačovou animaci může být například Pivot Stickfigure Animator.\n\n\n\n"}
{"id": "159807", "url": "https://cs.wikipedia.org/wiki?curid=159807", "title": "Bartolomeu Dias", "text": "Bartolomeu Dias\n\nBartolomeu Dias, také Bartolomeo Diaz (asi 1450 – 29. května 1500 u mysu Dobré naděje), byl portugalský mořeplavec, který jako první obeplul mys Dobré naděje.\n\nBartolomeu Dias pocházel ze slavné rodiny námořních plavců. Jeho předkové a příbuzní mezi prvními obepluli obávaný mys Bojador a objevili Zelený mys na pobřeží západní Afriky.\n\nDvě Diazovy karavely o výtlaku 50 tun opustily Lisabon v srpnu 1487 a pluly podél afrického atlantického pobřeží k jihu. Byla to nevelká plavidla pevné konstrukce s malým ponorem. Nově kombinované plachtoví jim zajišťovalo dobré plavební vlastnosti, včetně možností využití protivětru.\n\nNa 29° s. š. Portugalci přistáli, zřídili si tu základnu a dále už pokračovala jen jedna z lodí. Asi 2° na jih od obratníku Kozoroha minula poslední z kamenných pilířů ve tvaru kříže, nazývaných padrão [padraun], vztyčovaných na pobřeží jako orientační body i na znamení vlastnického práva. Nyní se před Diasovými plavci rozprostíraly jen neznámé země a „moře Temnot“. Další pilíř postavil Dias v Angra dos Ilheos (dnešní Diaz Point) a pak zamířil k Angra das Voltas na jižním břehu ústí Oranje.\n\nTřináct dní se jeho koráb plavil přímo k jihu, dostal se do hrozné bouře, a aniž si toho námořníci povšimli, obeplul nejjižnější výspu černého kontinentu. Expedice, nyní už ve vlnách Indického oceánu, nabrala severní kurs, poprvé se na východoafrické pobřeží v dnešní Mossel Bay a za další zastávku zvolila záliv Algoa. Největší překážka na cestě do Indie byla tehdy zdolána, ale osud nebyl Bartolomeu Diasovi nakloněn – posádka byla na konci sil, zásoby potravin docházely a k dovršení všech běd je soustavně pronásledovala mimořádná nepřízeň počasí.\n\nO pokračování plavby až do kýžené Indie nemohla být ani řeči. Diasovi se podařilo doplout jen do ústí dnešní Velké rybí řeky, ale pak ho vzpoura mužstva přinutila k návratu. Nejjižnější výběžek Afriky, jehož obeplutím se zařadil mezi velikány objevných plaveb, objevil vlastně až na zpáteční cestě. Pojmenoval ho Cabo Tormentoso (Bouřlivý mys), ale název se neujal, neboť král z obav, že by mohl odrazovat další mořeplavce, později nařídil, aby toto místo neslo „optimistické“ jméno Cabo de Boa Esperanca (mys Dobré naděje).\n\nPo více než půlročním pobývání na moři a po prozkoumání „na 350 mil neznámého pobřeží“ přistály Diasovy karavely v prosinci 1488 v Lisabonu. Dias byl nadšeně oslavován a zahrnován přízní, a zůstává tedy záhadou, proč dostal o devět let později při výběru velitele velké indické expedice přednost Vasco da Gama. Africký veterán vyplul na moře ještě dvakrát. Roku 1498 ke Kapverdám a roku 1500 jako účastník Cabralovy výpravy do Indie. Mys Dobré naděje se mu při ní stal osudným, neboť poblíž zahynul při potopení čtyř lodí ve strašlivé bouři. Diasovy velké činy zvěčnil portugalský renesanční básník Luís de Camões v eposu \"Lusovci\".\n"}
{"id": "159810", "url": "https://cs.wikipedia.org/wiki?curid=159810", "title": "Sociální percepce", "text": "Sociální percepce\n\nSociální percepce (sociální vnímání) je to, jak vnímáme ostatní osoby. Podléhá určitým zákonitostem. Máme tendenci uvažovat o ostatních v určitých kategoriích, stereotypech a schématech a velkou roli zde hrají různé efekty vnímání, jako např. efekt prvního dojmu. Tyto „mentální zkratky“ nebo také heuristiky slouží jako „ekonomická opatření“, která nám umožňují „udělat si o někom obrázek“ bez dlouhých úvah a přispívají ke snadnější orientaci v sociálním prostředí. Rozeznáváme jich víc, například:\n\n\nVelký vliv na vnímání skutečnosti mají tzv. schémata. Ta ovlivňují co a jak vnímáme, čeho si všímáme (selektivní pozornost a co si zapamatuje selektivní paměť). Jsou jakýmisi membránami, které vytřídí přijímané informace na ty, které zapadají do stanoveného schematu, a ostatní, které ignorujeme. Také se používá metafora kulturních čoček (Sandra Bem: Teorie kulturních čoček). Základní typy schémat jsou:\n\n\nPůsobení schémat na lidské vnímání experimentálně zjišťovali např. Brewer a Treyens v roce 1981, kdy měli respondenti za úkol zapamatovat si předměty, které byly v místnosti na obrázku. O této místnosti jim experimentátoři řekli, že je to pracovna vědce. Respondenti vnímali hlavně předměty, které očekávali ve vědecké pracovně (pracovní stůl, židle) a mnozí si zapamatovali i knihovnu, která na obrázku vůbec nebyla.\n\nS kategorizací pracuje např. Implicitní teorie osobnosti S. Asche. Tato teorie říká, že si tvoříme celkový obraz o osobnosti nějakého člověka jen na základě několika málo vlastností, které máme intuitivně spjaté s jinými. Přitom některé z těchto vlastností jsou pro tuto konstrukci významnější než jiné. Tato kategorizace funguje ve dvou rovinách:\"intelektuální\" a \"sociální\", které vytváří model struktury dojmu z osobnosti. Pokud tedy u někoho zjistíme vlastnosti z kvadrantu sociálně dobrý a intelektuálně dobrý, připíšeme mu i ostatní vlastnosti náležející tomuto kvadrantu. Osobnostní konstrukty jsou vytvářené během života na základě předchozí zkušenosti, a proto jsou pro každého člověka nutně trochu odlišné. To však znesnadňuje úlohu experimentátora, protože výzkum a užívané pojmy jsou již ovlivňovány jeho vlastními osobními konstrukty. Z tohoto důvodu G. Kelly začal v experimentech užívat svou teorii bipolárních konstruktů (tzn. jak lidé vnímají určité pojmy např. \"agresivní\", na základě toho, jaké k nim přiřazují protiklady např. \"pasivní\", nebo \"laskavý\" s použitím techniky repertoárové mřížky.\n\nDalším faktorem ovlivňujícím naše vnímání druhých je efekt primarity, neboli první dojem. Jeden z prvních výzkumů této problematiky provedl S. E. Asch již v roce 1946. Zjistil, že způsob, jakým budeme na danou osobu či věc pohlížet a jak ji budeme hodnotit, záleží na pořadí, v jakém se dozvíme jednotlivé údaje. První dojem má tak zásadní postavení, protože předurčuje způsob vnímání všech následujících informací. Člověk, který uvede své představení slovy „omlouvám se, dnes jsem se nestihl dobře připravit“ způsobí větší citlivost posluchačů na případné chyby a nedostatky, a publikum si všimne i věcí, které by si normálně nevšimlo nebo je interpretovalo jinak.\n\nStereotypy fungují tak, že osobu nevnímáme jako konkrétní, ale pohlížíme na ni jako na příslušníka určité skupiny, např. rasy, etnika, pohlaví a hodnotíme její jednání podle toho, co od ní očekáváme.\n\n"}
{"id": "159811", "url": "https://cs.wikipedia.org/wiki?curid=159811", "title": "F-Spot", "text": "F-Spot\n\nF-Spot je program sloužící ke správě digitálních fotografií v linuxovém prostředí GNOME.\n\nCílem F-Spotu je být uživatelsky přívětivý a jednoduchý, ale přesto poskytovat pokročilé funkce jako popisky fotografií či zobrazování Exif nebo XMP metadat.\n\nPodporuje všechny důležité formáty fotografií, jmenovitě JPEG, PNG, TIFF, DNG a raw různých výrobců (CR2, PEF, ORF, SRF, CRW, MRW a RAF). Mezi další podporované formáty patří GIF, SVG a PPM. F-Spot ale nedokáže raw upravovat.\n\nDíky libgphoto2 lze snímky importovat přímo do F-Spotu.\n\nUmí nejen základní editace jako ořez, rotaci a změnu velikosti snímku, ale i pokročilé úpravy jako odstranění červených očí a verzování. Podporuje také změny barevnosti včetně jasu, kontrastu, odstínu, sytosti a teploty.\n\nSnadná tvorba CD s fotografiemi.\n\nFotografie lze uploadovat na několik online galerií. Nejznámější je podpora Flickru, ale podporovány jsou i systémy Gallery či O.r.i.g.i.n.a.l. Také umí exportovat do webových alb Google Picasa.\n\nF-Spot je napsán v C# a používá Mono.\n\nS projektem začal Ettore Perazzoli a momentálně ho vede Larry Ewing.\n\n\n"}
{"id": "159812", "url": "https://cs.wikipedia.org/wiki?curid=159812", "title": "San Diego", "text": "San Diego\n\nSan Diego je přímořské město v americkém státě Kalifornie nacházející se na jihozápadním pobřeží Spojených států. V roce 2015 tu žilo 1,395 miliónu obyvatel. Je to druhé největší město v Kalifornii a osmé největší město ve Spojených státech. Nachází se severně od státní hranice s Mexikem, přičemž přímo sousedí s mexickým městem Tijuana. San Diego je sídlem hlavního štábu amerického námořnictva. Má přímořské podnebí a nachází se zde mnoho pláží. Průměrná roční teplota je 18 °C. Hlavním zdrojem příjmů města jsou kromě přínosů z přítomnosti námořních sil turismus, obchod, stavba lodí, biotechnologie, počítačové vědy a elektronika.\n\nPoblíž San Diega bylo nalezeno prehistorické sídliště, které patří k vůbec nejstarším na americkém kontinentě (Salton Sea). V době předkolumbovské byla oblast osídlena především lidmi mluvícími jazyky Hokan.\n\nPrvní Evropané se tu vylodili v roce 1542. V roce 1602 zde přistál španělský conquistador Sebastian Viscaino a pojmenoval toto místo podle jednoho z katolických svatých \"San Diego\". V 18. století zde byla založena misijní stanice.\n\nObjevení nalezišť zlata roku 1869 nastartovalo zlatou horečku a do města byla zavedena železnice. Přes pokusy o modernizaci města během výstavy Panamá-California (1915-1916) a výstavby leteckých závodů zůstalo San Diego až do druhé světové války relativně provinčním městem. Po napadení Pearl Harboru Japonskem byl do San Diega přesunut hlavní štáb Americké pacifické flotily (\"US Pacific Fleet\"), což vedlo k rozmachu místní ekonomiky.\n\nGaslamp Quarter (Čtvrť plynových lamp): jediná zachovalá část města z 19. století. V 80. letech 20. století bylo rozhodnuto o demolici a přestavbě této čtvrti. Proti tomuto postupu se zvedla místní vlna rozhořčení a historický Gaslamp Quarter byl zachován a jeho jedinečného charakteru využito pro přitažení turistů. Dnes zde najdeme bary, kluby, hostely.\n\nBalboa Park: V 19. století populární místní park, pojmenovaný po španělském conquistadorovi Vascovi de Balboa, se stal v roce 1915 - 1916 místem konání výstavy Panamá-California a v roce 1935 výstavy Pacific-California. Během těchto výstav zde došlo k výstavbě mnoha romantických budov v pseudokoloniálním španělském stylu (např. Casa de Balboa nebo Muzeum člověka) a v různých stylech exotických (např. vliv architektury starého Mali). Dnes jsou tyto domy domovem různých muzeí (San Diego Museum of Arts, Museum of Man, Timken Museum of Arts, Natural History Museum atd.). Nedaleko odsud se nachází San Diego Zoo, jedna z vůbec nejzajímavějších zoologických zahrad na světě. Starají se v ní o mnoho unikátních druhů (např. panda velká) a její vedení se snaží velmi citlivě vytvářet výběhy a interiéry.\n\nAtrakcí Balboa Parku je také Mezinárodní vesnice, kde mají svůj domeček téměř všechny vyspělé státy světa, mezi nimi je i společný dům Česka a Slovenska. Součástí jsou i ochutnávky tradičních pochoutek příslušných států.\n\nDominantou parku je také botanická zahrada \"Balboa Park\", která jak zvenčí tak i uvnitř působí velmi impozantně.\n\nCelý park se rozprostírá na velké ploše a na jeho prohlídku nepostačí jediný den. Je zde řada oblíbených restaurací. Nalézá se v něm také divadlo \"Old Globe\", v jehož repertoáru nechybí dramata a komedie Williama Shakespeara.\n\nEmbarcadero: přístav z 19. století byl změněn na promenádu podél mořského břehu. Najdeme zde mořské muzeum a supermoderní Konferenční centrum (\"Convention Center\").\n\nLittle Italy: V polovině 19. století osídlena italskými rybáři a svůj středomořský charakter si zachovala dodnes. Místo mnoha restaurací, barů a pizzerií. Stará architektura se tu snoubí s moderní.\n\nCoronado Bridge je obrovský most přes záliv San Diego Bay, jenž spojuje San Diego s menším městem Coronado. Je určen jen pro automobilovou dopravu a zvláště v noci, kdy je osvětlený, působí nádherně. Nechybí ani na jedné pohlednici z města San Diego.\n\nHotel Del Coronado, který stojí v blízkém městě Coronado, je jeden z nejstarších, nejslavnějších a nejmalebnějších hotelů v celých USA. V něm a na pláži \"Coronado Beach\" se natáčely scény z filmu \"Někdo to rád horké\". Upomínky na herečku Marilyn Monroe lze v prostorách hotelu nalézt ještě v současnosti.\n\nPodle sčítání lidu z roku 2014 zde žilo 1,381,069 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 28,8% populace.\n\nVeřejnou dopravu využívají méně než 3 % obyvatel San Diega. Dopravu v okrese je zajišťována autobusy, rychlodrážními tramvajemi a příměstskými vlaky.\n\nNejvětším zaměstnavatelem ve městě je Námořnictvo Spojených států amerických s 55 300 zaměstnanci.\n\n\n"}
{"id": "159813", "url": "https://cs.wikipedia.org/wiki?curid=159813", "title": "Mošav", "text": "Mošav\n\nMošav (hebrejsky מושב) je typ zemědělské osady v Izraeli, která je tvořená společně hospodařícími soukromými statky. Mošav je vedle kibuců a mošavot třetím hlavním typem venkovského židovského sídla.\nPodobně jako v kibucech má i v mošavech velký význam společné hospodaření. Na rozdíl od kibuců se zde však klade větší důraz na soukromé vlastnictví. Dělníci nedostávají pouze kapesné jako v kibucech, ale stálý plat. Hospodářství v mošavech jsou v soukromém vlastnictví, současně je však dána jejich podobná velikost a charakter. Úrodu sedláci sklízejí buď vlastními nebo také spojenými silami. Stroje jsou většinou ve společném vlastnictví. Kolektivně je zajišťován také nákup a prodej produktů. Mošav vybírá od svých obyvatel zvláštní daň (hebr. \"mas vaad\"), která je stejná pro všechna hospodářství mošavu. Tato pravidla vytváří systém zvýhodňující dobré sedláky, kteří mají větší úrodu a tím i zisk. Mošavy jsou řízeny volenou radou (hebr. \"vaad\"). \n\nMošavy se liší mírou spolupráce a společného hospodaření sedláků. Kromě vlastních mošavů rozeznáváme ještě následující dva podtypy:\n\nZáklady pro vznik prvních zemědělských osad byly položeny během tzv. druhé vlny osídlování Palestiny Židy koncem 19. století. První mošav Nahalal vznikl v září 1921 v Jizre'elském údolí v severním Izraeli. V době založení státu Izrael v roce 1948 existovalo už 60 mošavů. Do roku 1967 jejich počet vzrostl na 350.\nV roce 1986 žilo a pracovalo 156 700 obyvatel Izraele v 448 mošavech. Z celkového počtu 448 mošavů byla v roce 1986 většina mošavů (405) typu mošav ovdim.\n\nK 31. prosinci 2013 existovalo v Izraeli 405 mošavů, ve kterých žilo 282 300 obyvatel.\n"}
{"id": "159820", "url": "https://cs.wikipedia.org/wiki?curid=159820", "title": "Kugar", "text": "Kugar\n\nKugar je open source nástroj na tvorbu reportů z kancelářského balíku KOffice. Vytvořené reporty mohou být zobrazovány a tisknuty.\n\n"}
{"id": "159821", "url": "https://cs.wikipedia.org/wiki?curid=159821", "title": "Leikanger", "text": "Leikanger\n\nLeikanger je obec v Norsku. Je jedním ze správních center kraje Vestland. Obec má zhruba 2 199 obyvatel. Na východě sousedí s obcí Sogndal, na jihu přes Sognefjord s obcí Vik a na západě s obcí Balestrand.\n\nObec leží při severním břehu Sognefjordu, je hornatá, nejvyšší bod má 1604 metrů nad mořem (při severní hranici s obcí Balestrand). Je rozčleněna údolími Grindsdalen a Hentadalen (Friksdalen).\n\nNa území obce se nachází ledovce Voggebreen a Myrdalsbreen (1570 m), několik jezer – store a vetla Trastadalvatnet, Myrdalsvotni, Kringlevatnet a Fjaerlandssetvatnet.\n\n"}
{"id": "159825", "url": "https://cs.wikipedia.org/wiki?curid=159825", "title": "George Edward Moore", "text": "George Edward Moore\n\nGeorge Edward Moore, obvykle psáno G. E. Moore, (4. listopadu 1873 Londýn – 24. října 1958 Cambridge) byl významný anglický filozof. Spolu s Bertrandem Russellem a Ludwigem Wittgensteinem bývá považován za zakladatele analytické filozofie.\n(\"Může být pravdou, že všechny věci, které jsou dobré, jsou zároveň něco jiného, stejně tak může být pravdou, že všechny věci, které jsou žluté, vznikly z určitého druhu vibrací ve světle\") ⇒ \"dobré\" je tedy nedefinovatelné → nelze vědecky testovat ani ověřit → slova tedy používáme na základě \"morální intuice\"\nMooreův paradox - \"Prší, ale já nevěřím, že prší\" (jenom to říkám, ale nemůžu to vědět či ověřit, když tam nejdem. Čili co když to není pravda?)\n\n"}
{"id": "159826", "url": "https://cs.wikipedia.org/wiki?curid=159826", "title": "Ivo Svoboda", "text": "Ivo Svoboda\n\nIvo Svoboda (6. dubna 1948 – 23. února 2017) byl český politik, který byl v letech 1998–1999 ministrem financí ČR a v období 1997–1999 také místopředsedou ČSSD. Od ledna do července 1992 zastával též funkci náměstka ministra financí.\n\nIvo Svoboda pracoval ve firmě \"ZPA Praha-Čakovice\", později byl zaměstnancem maďarské firmy \"Videoton\". V letech 1990–1992 byl poslancem ČNR, v roce 1992 byl náměstkem ministra financí. Poté v letech 1993–1997 podnikal v oblasti ekonomického poradenství a v roce 1997 se stal místopředsedou představenstva firmy Liberta, a. s. Následně v letech 1998–1999 zastával ve vládě Miloše Zemana funkci ministra financí.\n\nZ funkce ministra byl ale odvolán kvůli podezření z trestné činnosti v předchozí době, kdy působil ve firmě Liberta. Roku 2005 ho pražský vrchní soud společně s jeho poradkyní Barborou Snopkovou odsoudil za vytunelování této společnosti k pěti letům odnětí svobody. Trest si odpykával ve věznicích Všehrdy a Odolov, během jeho výkonu pracoval pro broumovskou Diakonii a v roce 2008 byl z výkonu trestu podmíněně propuštěn.\n\nTrpěl Alzheimerovou chorobou, zemřel dne 23. února 2017.\n"}
{"id": "159831", "url": "https://cs.wikipedia.org/wiki?curid=159831", "title": "Karl Bühler", "text": "Karl Bühler\n\nKarl Bühler (27. května 1879 Meckesheim – 24. října 1963 Los Angeles, USA) byl německý psycholog zabývající se myšlením a jazykem. Bývá považován za zakladatele tzv. würzburské školy psychologie. Je autorem tzv. organon modelu přirozeného jazyka.\n"}
{"id": "159832", "url": "https://cs.wikipedia.org/wiki?curid=159832", "title": "Vlasta Henych", "text": "Vlasta Henych\n\nVlastimil Henych (* 14. března 1962 Praha), známý jako Vlasta Henych, je český metalový baskytarista a zpěvák, někdejší frontman black metalové hudební skupiny Törr, kterou po osobních neshodách opustil v srpnu 2010.\nNásledně založil vlastní projekt Henych 666. Byl také členem projektu Zemětřesení. Ovlivnili ho Venom a Celtic Frost. Jeho bratrancem je kytarista Petr Henych.\n\n"}
{"id": "159834", "url": "https://cs.wikipedia.org/wiki?curid=159834", "title": "Dálnice M3 (Maďarsko)", "text": "Dálnice M3 (Maďarsko)\n\nDálnice M3 v Maďarsku spojuje město Budapešť s městy v severovýchodní části Maďarska. Výhledově propojí maďarskou dálniční síť s Ukrajinou a Rumunskem.\n\nDálnice vychází z maďarského hlavního města východním směrem, na svém třináctém kilometru (počítáno od nultého kilometrovníku na náměstí Clark Adám tér) kříží dálniční okruh Budapešti M0 v jeho severovýchodní části a dále pokračuje okolo měst Gödöllő, Hatvan k městu Nyíregyháza, kde je prozatím ukončena. Její pokračování k obci Vásárosnamény je ve výstavbě a bude otevřeno ke konci roku 2011. Další pokračování na ukrajinskou hranici je ve fázi projektu.\nZ dálnice odbočuje několik kratší dálnic. U města Gödöllő se na ní bude napojovat dálnice M31, která bude zkratkou pro dopravu z jižní části okruhu M0 na dálnici M3. U města Füzesabony to bude dálnice M25 do města Eger. Na 151. km odbočuje severním směrem dálnice M30 k městu Miskolc a dále ke Slovenské hranici a Košicím. Na 186. km odbočuje jihovýchodním směrem dálnice M35 k městu Debrecen a dále na rumunskou hranici. Na budovaném úseku bude u města Mátészalka odbočovat dálnice M49 k rumunským hranicím a u obce Vásárosnamény severním směrem dálnice M34 k přechodu Záhony na Ukrajinu.\n\nDnešní dálnice vede podél staré silnice č. 3, a dále na východ pak podle č. 4.\n"}
{"id": "159835", "url": "https://cs.wikipedia.org/wiki?curid=159835", "title": "Dálnice M5 (Maďarsko)", "text": "Dálnice M5 (Maďarsko)\n\nMaďarská dálnice M5 spojuje Budapešť se Segedínem a Kecskemétem.\nNa rozdíl od mnohých ostatních maďarských dálnic je tato zcela již dokončena; ve své finální fázi je dlouhá 173 km a vede až do obce Röszke na Maďarsko-srbské hranici. Budovat se začala směrem od metropole na začátku roku 1985; po prvním dvacetipětikilometrovém úseku se však začalo pokračovat až v 90. letech. Úsek do Kecskemétu byl dobudován v prosinci 2005, poslední úsek na hranice s jižním sousedem země pak byl zprovozněn v dubnu 2006. Kromě svého jižního konce je vedena celá jihovýchodním směrem.\n"}
{"id": "159836", "url": "https://cs.wikipedia.org/wiki?curid=159836", "title": "Snowkiting", "text": "Snowkiting\n\nSnowkiting (nebo též kite skiing) je velmi mladý zimní outdoorový adrealinový sport podobný vodní variantě zvané kitesurfing. Za použití tažného draka se jezdec uvádí do pohybu po sněhové pláni na lyžích či snowboardu. Na rozdíl od sjezdového lyžování či snowboardingu je tento sport možné provozovat na rovině (zasněžené pláně, mírné svahy, zasněžená zamrzlá jezera). Plochý terén je dokonce vhodnější než kopce díky stabilnějšímu větru, přesto někteří pokročilí snowkiteři preferují jízdu v horách, kde členitý terén poskytuje širší možnosti. Někdy se používá tažný drak jako pomůcka při freeridingu (tzn. jízdě ve volném terénu) - snowboardista či lyžař se nechá drakem vytáhnout do kopce, nahoře draka sbalí a sjede dolů.\n\nSnowkiting na lyžích se někdy označuje jako kiteskiing.\n\nSnowkiting je velmi populární v zemích, kde jsou rozlehlé polární pláně (Kanada, Finsko, Švédsko, atd.) a v zemích s vhodnými horskými terény (Francie, Švýcarsko). I v České republice se však tento sport rozšiřuje díky příznivým větrným podmínkám a množství vhodných lokalit. Větrný rozsah, kdy je možné snowkiting provozovat, je zhruba od 4 m/s; podle dlouhodobých statistik je v zimních měsících v ČR více než polovina dní nad touto hranicí (4m/s odpovídají 3. stupni Beaufortovy stupnice větru).\n\nPro snowkiting se většinou používají draci komorové konstrukce, není ale výjimkou ani použití nafukovacích draků. Používají se běžné lyže či snowboard, existují ale i specializované snowkiteboardy. Od snowboardu se liší především vyztuženou zadní hranou bez vykrojení.\n\nPodobně jako kitesurfing, landkiting či buggykiting je i snowkiting považován za extrémní sport, proto patří přilba k základní výbavě. U kitesurfingu i snowkitingu je potřeba znát mezinárodně uznávaná pravidla, díky kterým lze předejít srážce nebo zranění. Jedním z pravidel je přednost jezdce, který má tažného draka, ve směru jízdy, po pravé straně. Jezdec, který má tažného draka po levé straně jej musí vést po větru co nejníže.\n\n\n\nKiteškola/ kitekurzy- snowkiting & kiteboarding kurzy pro začátečníky\n"}
{"id": "159837", "url": "https://cs.wikipedia.org/wiki?curid=159837", "title": "Advanced SCSI Programming Interface", "text": "Advanced SCSI Programming Interface\n\nASPI, z angličtiny Advanced SCSI Programming Interface je rozhraní umožňující komunikaci SCSI zařízení s programy, které ji využívají, to vše pod systémy Microsoft Windows. Původním tvůrcem byla společnost Adaptec, v současnosti si lze z internetu stáhnout mnoho verzí, od již zmiňovaného originálu až po produkty jako ForceASPI nebo Frog ASPI. Svou verzi vydává i společnost Nero Inc.\n\nASPI je poskytováno jako tento balík ovladačů:\n\n\n"}
{"id": "159840", "url": "https://cs.wikipedia.org/wiki?curid=159840", "title": "ASPI", "text": "ASPI\n\nZkratka ASPI může označovat:\n\n"}
{"id": "159841", "url": "https://cs.wikipedia.org/wiki?curid=159841", "title": "Dálnice M6 (Maďarsko)", "text": "Dálnice M6 (Maďarsko)\n\nDálnice M6 v Maďarsku spojí Budapešť s jihem země a Chorvatskem. Vede z maďarské metropole jižním směrem západně od Dunaje.\n\nPrvní úsek mezi Érd tető, městem Dunaújváros a křižovatkou s dálnicí M8 jižně od tohoto města byl otevřen. 11. června 2006. Propojení na okruhem M0 bylo zprovozněno 23. září 2008.\n\nDalší úsek délky 118 km k městu Bóly byl otevřen 30. března 2010 spolu s dálnicí M60 do města Pécs. U města Szekszárd se bude dálnice křížit s dálnicí M9.\n\nPoslední úsek od města Bóly ke státní hranici s Chorvatskem délky 19 km je ve fázi projektu. Na hranicích se napojí budovanou na chorvatskou dálnicí A5 do Osijeku.\n\n"}
{"id": "159843", "url": "https://cs.wikipedia.org/wiki?curid=159843", "title": "Dálnice M7 (Maďarsko)", "text": "Dálnice M7 (Maďarsko)\n\nDálnice M7 v Maďarsku spojuje Budapešť s hraničním přechodem Letenye na jihozápadě země, kde se napojuje na chorvatskou dálnici A4 vedoucí do Záhřebu. Na své trase obsluhuje rekreační oblast u jezera Velence, město Székesfehérvár, prochází oblastí jižního břehu jezera Balaton a dále pokračuje okolo města Nagykanizsa k hranici s Chorvatskem. Je nejstarší dálnicí v zemi; buduje se od Budapešti již od roku 1966 (tehdy byl otevřen první 17 km dlouhý úsek). Její část k Balatonu byla otevřena v 70. letech 20. století. Celá byla zprovozněna v roce 2008.\n\n"}
{"id": "159846", "url": "https://cs.wikipedia.org/wiki?curid=159846", "title": "Durová stupnice", "text": "Durová stupnice\n\nDurová stupnice (nebo také stupnice dur) je pojem z oboru hudební nauky, který je používán ve dvou významech:\n\nDurová stupnice patří mezi sedmistupňové (diatonické) stupnice, má sice osm stupňů, ale osmý stupeň (čistá oktáva) je opakování základního tónu.\n\nS výjimkou jednoho odstavce, kde jsou vyjmenovány ostatní durové stupnice, pojednává tento článek o durové stupnici v jejím druhém, užším významu.\n\nDurová diatonická stupnice je nejpoužívanější stupnicí v evropské hudbě (ať již lidové, dnešní populární nebo klasické vážné). Skládá se ze sedmi tónů, s půltónem mezi třetím a čtvrtým a mezi sedmým a osmým (=prvním), mezi ostatními po sobě následujícími tóny je interval celého tónu. Obecně se dá říci, že v poměru s mollovou stupnicí působí z pocitového hlediska durová stupnice vesele či radostně.\n\nK poslechu: \n\nNásledující tabulka obsahuje seznam intervalů jednotlivých stupňů vzhledem k základnímu tónu. Jako příklad je použita stupnice C dur, jejíž notaci obsahuje výše uvedený obrázek.\n\nNásledující tabulka obsahuje kompletní seznam diatonických durových stupnic podle tóniny.\n\nJednotlivé mody (lze také použít název \"Církevní stupnice\") diatonické durové stupnice pochází ještě z dob středověku. Používaly se zde přibližně od sedmého do šestnáctého století. Když přišlo baroko, byly mody nahrazeny dnes známými stupnicemi. V modech se zpíval a stále zpívá gregoriánský chorál. V následující tabulce je pro každý stupeň uveden název, charakter a septakord, který daný modus charakterizuje.\n\nJak již bylo uvedeno v úvodu, mají durový charakter všechny stupnice, které obsahují velkou tercii. Kromě diatonické církevní dur jsou to například:\n\n\n"}
{"id": "159849", "url": "https://cs.wikipedia.org/wiki?curid=159849", "title": "Dálnice M70 (Maďarsko)", "text": "Dálnice M70 (Maďarsko)\n\nDálnice M70 v Maďarsku tvoří větev dálnice M7, vedoucí na západě země (župa Zala).\n\nDálnice je dlouhá celkem 20 km, spojuje slovinskou dálnici A5 přes hraniční přechod u obce Tornyiszentmiklós na hranici se Slovinskem s dálnicí M7. Na tu se napojuje v blízkosti chorvatské hranice u města Letenye. Celá byla zprovozněna v roce 2004; hraniční přechod se Slovinskem pak o dva roky později.\n"}
{"id": "159852", "url": "https://cs.wikipedia.org/wiki?curid=159852", "title": "Mollová stupnice", "text": "Mollová stupnice\n\nMollová stupnice (nebo také stupnice moll) je pojem z oboru hudební nauky, který je používán ve dvou významech:\n\nV tomto článku je pojem mollová stupnice používán (pokud není výslovně řečeno jinak) ve druhém z výše uvedených významů.\n\nMollová diatonická stupnice se skládá ze sedmi tónů, s půltónem mezi druhým a třetím a mezi pátým a šestým stupněm. Mezi ostatními po sobě následujícími tóny je interval celého tónu. Obecně se dá říci, že v poměru s durovou stupnicí působí z pocitového hlediska mollová stupnice tesklivě či smutně.\n\nNásledující tabulka obsahuje seznam intervalů jednotlivých stupňů vzhledem k základnímu tónu. Jako příklad je použita diatonická stupnice a moll, jejíž notaci obsahuje výše uvedený obrázek.\n\nNásledující tabulka obsahuje kompletní seznam diatonických mollových stupnic podle tóniny.\n\nMollová diatonická stupnice je totožná s aiolským modem durové stupnice – tj. durová diatonická stupnice zahraná od šestého stupně je mollová diatonická stupnice. Jejich mody jsou tedy shodné, pouze posunuté o pět – jejich seznam lze najít zde.\n\nV mollových skladbách jsou častěji než diatonická mollová stupnice používány dvě její obměny – harmonická moll a melodická moll. V obou případech je použita velká septima, což umožňuje vřazení durového dominantního septakordu ve funkci dominanty do mollové skladby. V případě harmonické moll je zachován „ostrý“ nezpěvný interval zvětšené sekundy mezi šestým stupněm (malou sextou) a sedmým stupněm (velkou septimou), v případě melodické moll je navíc změněna malá sexta na velkou sextu.\n\nJak již bylo uvedeno v úvodu, mají mollový charakter všechny stupnice, které obsahují malou tercii. Kromě diatonické, harmonické a melodické moll jsou to například:\n\n\n\n"}
{"id": "159853", "url": "https://cs.wikipedia.org/wiki?curid=159853", "title": "Michael Halliday", "text": "Michael Halliday\n\nMichael Alexander Kirkwood Halliday (13. dubna 1925, Leeds – 15. dubna 2018, Sydney) byl britsko-australský jazykovědec. Je znám svým gramatickým modelem nazvaným systemic functional grammar.\n\nVystudoval čínštinu a literaturu na Londýnské univerzitě a později lingvistiku na univerzitě v Pekingu a na Cambridgské univerzitě, kde získal roku 1955 titul Ph.D.\n"}
{"id": "159860", "url": "https://cs.wikipedia.org/wiki?curid=159860", "title": "Dálnice M35 (Maďarsko)", "text": "Dálnice M35 (Maďarsko)\n\nDálnice M35 v Maďarsku tvoří větev dálnice M3, vedoucí na severovýchodě země.\n\nDálnice měří 35 km, otevřena byla v prosinci 2006 v úseku mezi Debrecínem a dálnicí M3 (část vedoucí Debrecínem však funguje již od března téhož roku). Díky ní se jízdní doba z Debrecína do maďarské metropole zkrátila na méně než dvě hodiny. Výhledově se má M35 prodloužit jihovýchodním směrem až na hranice s Rumunskem, kde bude dále pokračovat do města Oradea.\n"}
{"id": "159861", "url": "https://cs.wikipedia.org/wiki?curid=159861", "title": "Dálnice M30 (Maďarsko)", "text": "Dálnice M30 (Maďarsko)\n\nDálnice M30 v Maďarsku tvoří větev dálnice M3, ze které se odpojuje v jejím 151. km. Dálnice M30 vede na severovýchod země, spojuje dálnici M3 městem Miskolc. Celá se nachází na území župy Borsod-Abaúj-Zemplén.\n\nDálnice měří 25 km; otevřena byla ve dvou etapách v letech 2003 a 2004, vede v trase silnice č. 3. Výhledově má pokračovat dále na sever až k hranici se Slovenskem, odkud povede do nedalekých Košic. Výstavbu tohoto úseku lze však očekávat až v období let 2010 až 2020.\n"}
{"id": "159866", "url": "https://cs.wikipedia.org/wiki?curid=159866", "title": "Nadar", "text": "Nadar\n\nGaspard-Félix Tournachon, známější pod pseudonymem Nadar (6. dubna 1820, Paříž – 21. března 1910, Paříž), byl francouzský fotograf, průkopník portrétní a balónové fotografie, karikaturista, novinář, spisovatel a vzduchoplavec.\n\nJe autorem řady portrétů celebrit své doby, byl také autorem prvních leteckých fotografií na světě. Nadarovy průkopnické pokusy dostat fotografický přístroj do vzduchu odstartovaly éru leteckého průzkumu a fotografie, na níž mnohem později navázalo kontinuální pořizování obrazů Země z vesmíru.\n\nNarodil se v Paříži (ale některé zdroje uvádějí Lyon). V roce 1848 pracoval jako karikaturista pro noviny \"Le Charivari\", ale v roce 1849 si založil vlastní časopisy \"Revue comique\" a \"Petit journal pour rire\". Váhal, zda má dát přednost medicíně, psaní nebo kresbě karikatur, až jednoho dne dostal od kamaráda fotografickou kameru. V roce 1853 udělal v Paříži své první fotografie, v roce 1858 jako první na světě udělal ve stejném městě letecké snímky z balónu. Byly to vůbec první fotografie ze vzduchu, Nadar si nechával radit od svého krajana Aimého Laussedata. Tuto událost zachytil na karikatuře kreslíř Honoré Daumier.\n\nBěhem své fotografické kariéry vyfotografoval řadu nejslavnějších osobností své doby, jako byli například Franz Liszt, Charles Baudelaire, Hector Berlioz, Alexandre Dumas, Gioacchino Rossini, Jacques Offenbach, Georges Sand, Gérard de Nerval, Édouard Manet, Gustave Doré, Gustave Courbet a mnozí další. Vyhýbal se využívání rekvizit, aby vynikly portrétované osobnosti. Nikdy portrétované neretušoval, věřil totiž, že vrásky nebo kazy pleti hovoří o duševním rozpoložení daného člověka a zpětně vypovídají o prožitém. Věnoval se též erotické fotografii. Jeho konkurentem na poli portrétní fotografie byl autor levných a dostupných fotografických vizitek, Francouz André-Adolphe-Eugène Disdéri.\n\nNadar se také zapsal do dějin malířství. Přátelil se s mnoha pařížskými avantgardními malíři. V dubnu 1874 jim poskytl prostory pro podnik, pro který se později ujal název První impresionistická výstava. Zúčastnilo se jí 31 umělců, mj. Claude Monet, Edgar Degas, Camille Pissarro, Paul Cézanne, kteří vystavili 165 katalogových položek.\n\nPseudonym \"Nadar\" používal se svolením otce i jeho syn Paul Nadar. Postupem času se estetické portréty Nadara staly obětí konvencionalizmu a komercializace. Místo velkorozměrných snímků s nejmenšími detaily na mokrých kolódiových deskách se Nadar začal věnovat lukrativnějším \"carte de visite\". V roce 1871 zavřel fotografické studio na Boulevard des Capucines a přestěhoval se do ulice d’Anjou 51. Ateliér začal vést jeho syn Paul Nadar se svou matkou, avšak zaměřil se na zisková a populární témata a zůstal u banální roviny fotografie, kterou dotvářel pomocí dekorativního pozadí, hraných vymyšlených póz a bohatých rekvizit.\n\nNadar se do činnosti studia nezapojoval a ani neschvaloval změny, které v něm nastaly. Uprostřed 80. let se otec se synem usmířili, což vedlo ke společnému podniku s názvem \"Entretien de M. Nadar avec M. Chevreul, le jour de son centenaire\" (\"Rozhovor pana Nadara s panem Chevreulem v den jeho stých narozenin\"). Jednalo se o rozhovor s lékárníkem Michelem Eugenem Chevreulem, který Nadar řídil a Paul fotografoval. Soubor fotografií, který se objevil v časopise \"L'Illustration\" v roce 1886, je považován za průkopnickou práci v historii vývoje fotografické reportáže a první foto-rozhovor.\n\nV roce 1886 převzal Paul Nadar vedení podniku. Po vzoru svého otce začal fotografovat z balónu, v roce 1890 se vydal na cestu z Evropy do Turkestánu ve stopách bývalé Hedvábné stezky a fotografoval navštívená místa. Používal nové zařízení Kodak a brzy se stal zástupcem této společnosti.\n\nPaul Nadar se v roce 1895 stal oficiálně majitelem ateliéru svého otce a vedl jej až do své smrti v roce 1939. Během několika dalších let jej vedla jeho dcera Martha, ale nakonec byl uzavřen. Celé studiové vybavení, negativy i fotografie Nadara staršího i Paula Nadara prodala francouzské vládě druhá manželka Paula Nadara Anne.\n\nV roce 1863 Nadar sestrojil na svou dobu obrovský balón \"Le Géant\", s nímž se pokusil cestovat podobně jako hrdinové Vernova románu \"Pět neděl v balóně\" (který vyšel v témže roce). Projekt ale skončil v roce 1874 neúspěchem. Ještě však během obléhání Paříže 1870-1871 zorganizoval balónovou přepravu, která v 66 balónech přepravila z obleženého města 11 tun zásilek (2,5 mil. dopisů).\n\nNadar posloužil Julesu Vernovi jako předloha pro postavu Michela Ardana (jméno je přesmyčkou jména Nadar) v románu \"Ze Země na Měsíc\".\n\nVe Francii dostávají nejlepší fotožurnalisté cenu Prix Nadar, kterou uděluje společnost Gens d’Images.\n\nNadar jako pseudonym po nějaký čas používal i jeho bratr Adrian (Adrien Tournachon), a označoval jím své fotografie. Tento podpis způsobil zmatek a byl příčinou soudní pře mezi oběma bratry, která trvala od března 1856 do prosince 1857. Soud nakonec nakonec svolil používat pseudonym pouze Felixovi jako jedinému uživateli pseudonymu. Tento proces je jedním z prvních svého druhu, který se zabývá autorstvím fotografa. S laskavým svolením svého otce používal dále pseudonym Nadar jeho syn Paul.\n\n\n"}
{"id": "159869", "url": "https://cs.wikipedia.org/wiki?curid=159869", "title": "Max Immelmann", "text": "Max Immelmann\n\nMax Immelmann (21. září 1890 – 18. června 1916) byl německý stíhací pilot – letecké eso v první světové válce.\n\nImmelmann se narodil v Drážďanech jako syn místního zámožného průmyslníka. Od mládí se zajímal o techniku. \nPo ukončení školy v roce 1905 vstoupil jako kadet do armády k \"Eisenbahnregimentu\" v Berlíně. Byl zde však zklamán malým množstvím praktické technické práce. Od roku 1912 byl důstojnickým čekatelem – rezervistou. Mezi lety 1913 a 1914, studoval mechaniku na drážďanské technice.\n\nKdyž začala válka, byl Immelmann povolán do aktivní služby, převelen k letectvu (\"Luftstreitkräfte\") a v listopadu byl poslán do výcvikového kurzu pilotů. Po ukončení byl poslán na frontu v Ardenách v severní Francii jako pilot průzkumného letounu u \"Fliegerabteilung 10\". Pak byl převelen k \"Fliegerabteilung 62\", vybavené letadly Fokker Eindecker, prvními stroji se synchronizovaným kulometem.\n\n3. června 1915 byl jeho letoun poškozen v souboji s francouzským pilotem a Immelmann byl přinucen přistát. Podařilo se mu však bezpečně přistát až za německými liniemi. Za záchranu letounu byl vyznamenán Železným křížem druhé třídy. V roce 1915 se stal stíhacím pilotem.\nImmelmann byl vynikající taktik a excelentní pilot. Byl prvním pilotem využívajícím výhodu útoku \"ze Slunce\" tak, aby o něm protivník do poslední chvíle nevěděl. V soubojích využíval maximálně i kinetické energie, rychlosti a výšky. Prováděl i akrobatické figury, z nichž některé jsou po něm pojmenovány (např. \"Immelmannův překrut\"). \n\nOd počátku roku 1916 spolu s Oswaldem Boelckem létal Immelmann nad oblastí Flander.\nImmelmann a Oswald Boelcke byli v lednu tohoto roku prvními piloty, které císař Vilém II. Pruský vyznamenal řádem Pour le Mérite, nejvyšším německým vyznamenáním. Medaile se díky tomu stala známou také jako \"Modrý Max\".\nImmelmann byl zabit při souboji nad městem Sallaumines v severní Francii 18. června 1916. Některé zdroje včetně německého letectva v té době uváděly, že jej omylem sestřelilo německé protiletadlové dělostřelectvo. Jiní (mezi nimi jeho bratr) věřili, že příčinou nehody byla fatální porucha zařízení na synchronizaci kulometu. V souladu s oficiální britskou zprávou byl Immelmann sestřelen letounem F.E.2b řízeným G.R. McCubbinem s J. H. Wallerem jako střelcem-pozorovatelem náležícím k \"25. peruti\" Royal Flying Corps. Wallerovi byl sestřel oficiálně uznán, avšak ve statistikách německého letectva je dodnes uvedeno, že Immelann byl sestřelen dělostřeleckou palbou. \n\nImmelmannovi bylo uznáno 17 vzdušných vítězství. Byl znám jako \"Der Adler von Lille\".\n\n\n\n\n\n"}
{"id": "159870", "url": "https://cs.wikipedia.org/wiki?curid=159870", "title": "Bufotenin", "text": "Bufotenin\n\nBufotenin, známý také jako 5-hydroxy-N,N-dimethyltryptamin, 5-hydroxy-DMT (5-OH-DMT) nebo dimethyl-serotonin, je tryptamin příbuzný neurotransmiteru serotoninu. Tento halucinogenní alkaloid může být nalezen v celé řadě rostlin, ale původně byl izolován z výměšků ropuch, zejména ropuchy koloradské (\"Bufo alvarius\"), spadá tedy do skupiny bufotoxinů. \n\nBufotenin má téměř identickou chemickou strukturou s dalším halucinogenem – psilocinem. Liší se pouze pozicí hydroxylové (-OH) skupiny na benzenovém jádře. Další podobnou látkou se silnějšími účinky je 5-MeO-DMT, která se od bufoteninu liší jednou methylovou skupinou.\n\nTento jed se může užívat kouřením usušené žabí kůže nebo olizováním živých žab. Několik uživatelů jedu se již otrávilo, když místo ropuchy coloradské olizovali ropuchu obrovskou (\"Bufo marinus\"). Výměšky tohoto druhu však kromě bufoteninu obsahují i silné srdeční steroidy, které mohou způsobit infarkt. Směs látek na kůži ropuchy koloradské však také může způsobit srdeční zástavu.\n\nBufotenin obsahují plody stromů rodu \"Anadenanthera\", z jejichž semen domorodci z Amazonie vyrábějí halucinogenní prášek, plodům těchto stromů se proto říká „kouzelné fazole“. Prášek z bobulí stromu \"Anadenanthera colubrina\" se nazývá \"cebil\" nebo \"vilca\", ze stromu \"Anadenanthera peregrina\" \"yopo\" a \"cohoba\". Prášek se používal k rituálnímu šňupání, ve směsi ke kouření a inčtí kouzelníci do nápoje \"chicha\", jehož použitím se spojovali se zlými duchy a ptali se jich na budoucnost.\nPodle archeologických nálezů Indiáni na území Argentiny a Peru tuto drogu užívali minimálně už před 4 500 lety.\n\nNalézá se taktéž v muchomůrce citrónové a porfýrové.\n\nPopulární článek uvádějící prožitky i rizika\n"}
{"id": "159873", "url": "https://cs.wikipedia.org/wiki?curid=159873", "title": "1971 v dopravě", "text": "1971 v dopravě\n\nTento článek obsahuje seznam událostí souvisejících s dopravou, které proběhly roku 1971.\n\n\n\n\n\n\n"}
{"id": "159874", "url": "https://cs.wikipedia.org/wiki?curid=159874", "title": "Kašpárek", "text": "Kašpárek\n\nKašpárek (z německého \"Kasperle\" nebo \"Kasperl\", původně persky \"Kasper\" – strážce pokladu) je původem z německé, švýcarské a rakouské loutkové tradici komická postava kašpárkového divadla. Ve Vídeňském lidovém divadle se nazývá \"Hanswurst\", v Anglii \"Punch\" a v Itálii \"Pulcinella\".\nKašpárek měl své komické předchůdce po celé Evropě od 17. století, on sám se na scéně poprvé objevil na konci 18. století díky Johannu Josephu Larochovi. První divadlo marionet s Kasperlem založil roku 1858 v Mnichově hrabě Franz von Pucci, spisovatel a kreslíř.\nHistorii kašpárkových příbuzných připomíná deska na fasádě loutkového divadla Říše loutek v Praze 1 – Žatecké ulici. Jsou to Tchantchès z Belgie, Pulcinella z italské commedia dell'arte, Punch z Anglie, český Kašpárek, německý Kasperl, francouzský Guignol a turecký Karagoz. \nV české loutkové tradici byl předchůdcem Kašpárka Pimprle. Českou verzi kašpárka přivedl na svět Matěj Kopecký, zakladatel prvního českého kočovného loutkového divadla a představitel národního obrození. Původně nešlo o divadlo pro děti, ale i lidovou zábavu pro všechny věkové kategorie. O systematické šíření tištěných libret loutkových her o kašpárkovi se v letech 1885-1925 zasloužil spisovatel a pedagog František Ruth. Jeho Kašpárek je hrdinou a hybatelem děje v různých rolích: v Orientu vstupuje do služeb velkovezíra, doma se stává policajtem nebo prožívá neuvěřitelná dobrodružství.\n\nOd roku 1924 v divadle Komedie ve Vodičkově ulici v Praze a pak v letech 1929–1936 vytvářel v Mertenově divadle (hrajícím na různých pražských scénách) postavu živého Kašpárka český herec-komik Vojta Merten. \n\nKašpárek má během představení \n\n\n"}
{"id": "159880", "url": "https://cs.wikipedia.org/wiki?curid=159880", "title": "1972 v dopravě", "text": "1972 v dopravě\n\nTento článek obsahuje seznam událostí souvisejících s dopravou, které proběhly roku 1972.\n\n\n\n\n\n\n\n\n\n\n"}
{"id": "159883", "url": "https://cs.wikipedia.org/wiki?curid=159883", "title": "Colin McRae", "text": "Colin McRae\n\nColin McRae, MBE (5. srpna 1968 − 15. září 2007) byl pátým nejúspěšnějším automobilovým závodníkem historie rallye v počtu vyhraných podniků, za Carlosem Sainzem, Marcusem Gronholmem ,Sébastienem Ogierem a Sébastienem Loebem. Pocházel z rodiny závodníků ze skotského města Lanark. Jeho otec Jimmy McRae je pětinásobný vítěz Britské rallye. Colin McRae vybojoval titul Mistra světa automobilových soutěží v roce 1995, jako celkově druhý skončil v letech 1996, 1997 a 2001, třetí v roce 1998. Byl členem týmů Subaru, Citroën, Ford a Škoda. Po jeho prvním získaném titulu se na trhu objevila počítačová hra Colin McRae Rally.\n\nPrvní závod, kterého se zúčastnil, byla amatérská soutěž s vypůjčeným vozem Avenger 1600. Tu dokončil na čtrnácté pozici. V roce 1985 si pořídil vlastní vůz Talbot Sunbeam. V posledním závodě sezony havaroval, ale v následujícím roce se zúčastnil kompletního skotského šampionátu. Spolujezdcem mu byl Ian Grindrod, dřívější spolujezdec slavných jezdců jako Henri Toivonen nebo Tony Pond. V šampionátu měl několik havárií, nakonec skončil osmnáctý, ale získal ocenění Snaživec roku. Vystřídal několik spolujezdců a pro další rok se domluvil s Derekem Ringerem. Na konci sezony 86 také získal nový vůz Vauxhall Nova a dokonce i vlastní sponzory. V následujícím roce se poprvé zúčastnil soutěže mistrovství světa, konkrétně na švédské rally. Nakonec skončil třetí ve své třídě a šestatřicátý celkově. Stejné umístění ve skupině zopakoval i na britské RAC rallye 1987. Národní šampionát ve své třídě vyhrál.\n\nV roce 1988 vyhrál první závod národního šampionátu a otec mu pořídil nový závodní vůz Ford Sierra Cosworth. Spolujezdkyni na této soutěži mu dělala Alison Hamilton, která se později stala jeho ženou. S novým vozem dvakrát vyhrál a dvakrát dojel druhý a stal se nejmladším skotským šampionem. Součástí výhry byl i start s vozem Peugeot 205 GTI na RAC rallye 1988, tu ale nedokončil kvůli technickým problémům. V roce 1989 se opět vydal na trať švédské rally, kde dojel patnáctý a také startoval na Rallye Nový Zéland 1989, kde dojel pátý. Pak startoval dvakrát i proti otci. Na Manx rally ho vyřadila technická závada, ale na Audi Sport rally otce porazil a dojel třetí. na konci sezony pak kvůli havárii nedokončil britskou RAC rallye 1989. Pro sezonu 1990 měl připraven nový vůz Ford Sapphire. S ním vyhrál první soutěž v britském šampionátu a stal se nejmladším vítězem. Jednou dojel třetí, jednou odstoupil a kvůli finančním problémům musel startovat se starším vozem Ford Escort RS 2000, se kterým vyhrál. Pro britskou RAC rallye 1990 měl zapůjčen vůz Ford Sierra, který měl pohon všech kol. Nakonec s ním dojel i přes velké potíže šestý.\n\nPro rok 1991 mu David Richards nabídl angažmá v týmu Subaru World Rally Team Prodrive, kde startoval s novými vozy Subaru Legacy RS. Smlouva byla na kompletní britský šampionát a několik startů v mistrovství světa. čtyřikrát vyhrál, dvakrát nedokončil a v posledním závodě dojel třetí, což stačilo na zisk titulu. Na RAC rallye 1991 vedl, ale havaroval. V následujícím roce vyhrál v britském šampionátu šest soutěží. Startoval i ve švédsku, kde dojel druhý. Na Acropolis rallye 1991 dojel čtvrtý, na Novém Zélandu musely pro technickou závadu odstoupit všechny vozy Subaru. Také poprvé startoval na Rally 1000 jezer 1991, kde několikrát havaroval a skončil čtvrtý. Na RAC rallye 1991 dojel čtvrtý, když do něj na přejezdu narazil civilní vůz. Pro další rok se tak stal členem týmu jezdícího mistrovství světa. Ve švédsku dojel třetí, v Portugalsku sedmý, na Safari rally 1992 startoval mimořádně s vozem Subaru Vivio, ale musel odstoupit. Na Korsice dojel pátý, ale na Acropolis rallye 1992 havaroval a musel odstoupit. Pak nebyl nominován na Finsko, ale až na Rallye Nový Zéland 1992, kde poprvé vyhrál. Bylo to první britské vítězství od roku 1976 a první mimo británii vůbec. V Austrálii dojel šestý. Na britskou rally tým připravil nový vůz Subaru Impreza 555. Musel sice odstoupit, ale byl v mistrovství světa celkově pátý.\n\nNa následující dva roky mu byla prodloužena smlouva a jeho týmovým kolegou se stal Carlos Sainz. V Monte Carlu dojel desátý, Portugalsku musel odstoupit kvůli požáru a na Acropolis rallye 1993 byl diskvalifikován za výměnu okna. V Argentině opět odstoupil a nebyl tak nominován na Finsko. Na Novém Zélandu vyhrál a na San remu dojel pátý. Konečně ale zvítězil na RAC rallye 1993 a celkově skončil v mistrovství světa v rallye 1993 čtvrtý. Další rok chtěl vybojovat titul, ale v Monte Carlu odstoupil po havárii a ve Švédsku po technických problémech. V Portugalsku skončil třetí a na Korsice pátý. Na Zélandu vyhrál a v Austrálii dojel druhý. Ve Španělsku musel po týmové režii nechat Sainze vyhrát. Britskou RAC rallye 1995 ale vyhrál a stal se v roce mistrovství světa v rallye 1995 prvním britským mistrem světa. V dalším roce dojel čtvrtý ve Švédsku, stejně jako na Safari rallye 1996. V Indonésii nedojel, ale na Acropolis rallye 1996 zvítězil. V Argentině a ve Finsku ale odstoupil. V Austrálii skončil čtvrtý, v San remu a Španělsku vyhrál, což znamenalo druhé místo v celkovém pořadí. Na konci sezony vyměnil i spolujezdce. Novým navigátorem se stal Nicky Grist.\n\nV roce mistrovství světa v rallye 1997 měl opět špatný začátek sezony. V Monte Carlu nedojel a ve Švédsku skončil čtvrtý. Na Safari rallye 1997 se mu podařilo ale zvítězit, ale následující soutěž v Portugalsku kvůli technickým problémům s novým vozem opět nedokončil. Ve Španělsku skončil opět čtvrtý, ale podařilo se mu zvítězit na Korsice. Pak přišlo druhé místo v Argentině, kterým se dotáhl na vedoucího Makinena jen na rozdíl čtyř bodů. Na Acropolis rallye 1997, Rallye Nový Zéland 1997, ve Finsku a v Indonésii ale musel odstoupit pro technické problémy. Na Sardínii dojel druhý, ale kvůli penalizaci týmového kolegy se posunul na první místo. V Austrálii a na RAC rallye 1997 zvítězil, ale Makinen se stal o jeden bod mistrem světa. V následujícím roce dojel na Monte Carlu třetí. Ve Švédsku ho ale opět vyřadily technické problémy, které se opakovaly i na Safari rallye 1998. Podařilo se mu ale zvítězit v Portugalsku a na Korsice. V Argentině dojel pátý, ale zvítězil na Acropolis rallye 1998. Na Rallye Nový Zéland 1998 dojel pátý. Mistrovství se přesunulo do Finska, kde Colin podepsal smlouvu s Fordem na příští rok. Ve Finsku ale soutěž nedokončil a v San Remu dojel třetí. V Austrálii dokonce až čtvrtý. Na RAC rallye 1998 musel po poruše odstoupit.\n\nPro rok mistrovství světa v rallye 1999 jej angažoval tým Ford M-Sport a testoval nový Ford Focus WRC. Na Monte Carlu dojel třetí, ale vozy Ford byly nakonec ze soutěže vyloučeny kvůli špatné vodní pumpě. Ve Švédsku ale musel odstoupit. Na safari rallye 1999 ale se zcela novým vozem zvítězil a zopakoval to i v Portugalsku. Ve Španělsku odstoupil a na Korsice dojel čtvrtý. V Argentině opět odstoupil pro technickou závadu, stejně jako na Acropolis rallye 1999, Rallye Nový Zéland 1999, Finsku a v Číně. Na San Remu a v Austrálii havaroval. A havaroval i ve Walesu. Pro rok mistrovství světa v rallye 2000 se jeho týmovým kolegou opět stal Carlos Sainz. V Monte Carlu opět nedokončil, ale ve Švédsku dojel třetí. Na Safari rallye 2000 a v portugalsku ale odstoupil. Ve Španělsku se mu ale podařilo zvítězit. V Argentině opět odstoupil, ale Acropolis rallye 2000 zvítězil. Na Rallye Nový Zéland 2000 skončil druhý stejně jako ve Finsku a na Kypru. Na Korsice ale těžce havaroval a měl četná zranění. Přesto se objevil už na další soutěži v San remu, kde skončil šestý. V Austrálii odstoupil stejně jako v británii.\n\nPro rok 2001 Ford představil třetího jezdce, kterým byl Francois Delecour. V Monte Carlu Colin vedl, ale odstoupil pro technickou závadu. Ve Švédsku trefil sněhovou bariéru a dojel až devátý a v portugalsku opět odstoupil. další odstoupení následovalo ve Španělsku. V Argentině se mu ale konečně podařilo zvítězit, což zopakoval na následujícím závodě na Kypru i v dalším závodě na Acropolis rallye 2001. Na Safari rallye 2001 havaroval už ve třetí zkoušce, ve Finsku dojel třetí. Na Rallye Nový Zéland 2001 pak skončil dokonce druhý. V San remu ale skončil osmý a na Korsice kvůli poruše posilovače až jedenáctý. V Austrálii skončil pátý a vedl šampionát o jediný bod. V Británii havaroval a skončil celkově druhý. V roce mistrovství světa v rallye 2002 na Monte Carlu měl opět technické potíže, ale nakonec dojel čtvrtý. Ve Švédsku kvůli defektu šestý. Zvítězit se mu povedlo až na Acropolis rallye 2002 a Safari rallye 2002. Celkově skončil až čtvrtý.\n\nPro sezonu mistrovství světa v rallye 2003 se stal členem týmu Citroën Sport. Nejlepším umístěním bylo druhé místo na Rallye Monte Carlo 2003. Jinak se ani jednou nedostal na stupně vítězů. Smlouva mu nebyla prodloužena a pro sezonu mistrovství světa v rallye 2004 neměl žádné angažmá. V roce 2005 startoval jen dvakrát s vozem Škoda Fabia WRC. V Britské rallye se stal prvním jezdcem týmu Škoda Motorsport, který v roce 2005 bodoval v hodnocení jezdců. Na Australské rallye bojoval o druhé místo, 3 rychlostní zkoušky před cílem ale byla u jeho vozu nařízena výměna spojky, která neproběhla do stanoveného časového limitu a tak byl Colin diskvalifikován. Tým Škody ale další rok nepokračoval a tak se McRae objevil jen v Turecku jako náhrada za Sebastiena Loeba. Musel ale odstoupit pro technické problémy. Plánoval účast na Rallye Dakar 2008 v týmu Nissan Motorsport.\n\nV roce 2004 závodil i ve slavném závodě Le Mans, kde skončil na deváté pozici.\n\nDne 15. září 2007 se v čase 16:10 zřítila jeho helikoptéra typu Eurocopter AS 350 jen cca 2 km severně od jeho domu, kterou podle jeho agenta Jeana-Érica Freudigera pilotoval. Z posádky, kterou tvořili Colin, jeho pětiletý syn Johnny, rodinný přítel Graeme Duncan a šestiletý Johnnyho kamarád Ben Porcelli, nepřežil nikdo.\n\n"}
{"id": "159886", "url": "https://cs.wikipedia.org/wiki?curid=159886", "title": "Velký septakord", "text": "Velký septakord\n\nVelký septakord (nebo také přesněji velký durový septakord, nebo také tvrdě velký septakord) je pojem z oboru hudební teorie označující poměrně často používaný typ čtyřzvuku (v evropské hudbě).\n\nJedná se o akord obsahující kromě svého základního tónu ještě velkou tercii, čistou kvintu a velkou septimu. Z hlediska terciového systému je velký septakord rozšířením durového kvintakordu.\n\nVelký septakord je značen velkým písmenem názvu základního tónu, který je doplněn o horní index \"7maj\" (ten se obecně používá ke značení velké septimy):\n\nExistují také některá alternativní značení, nejčastěji:\n\nNásledující tabulka obsahuje složení velkého septakordu od jednotlivých základních tónů:\n\nVelký septakord lze použít v durových skladbách ve funkci tóniky nebo subdominanty, protože obsahuje velkou tercii a velkou septimu - intervaly charakteristické pro jónský modus a lydický modus. Protože obsahuje velice výrazný půltónový interval mezi velkou septimou a základním tónem přeloženým o oktávu výš, nevyskytuje se téměř vůbec v lidové evropské hudbě. O to častější je jeho použití v jazzu.\n\n"}
{"id": "159888", "url": "https://cs.wikipedia.org/wiki?curid=159888", "title": "Jejkov", "text": "Jejkov\n\nJejkov je část města Třebíče. Rozprostírá se na východě města na pravém břehu řeky Jihlavy. Nadmořská výška se pohybuje od 395 m n. m. do 455 m n. m. Žije tu obyvatel.\n\nJejkov je staré třebíčské předměstí. Ve 20. století zde byla postavena řada budov veřejných institucí a průmyslových objektů. Významnou součástí dnešního Jejkova je \"Průmyslová čtvrť\" v jeho jižní části a vedle ní i dvojice sportovních zařízení – zimní stadion Horácké Slavie Třebíč a fotbalové hřiště HFK Třebíč. Jejkov dále zahrnuje areál Nemocnice Třebíč, ze škol pak Katolické gymnázium Třebíč a Hotelovou školu Třebíč.\n\nJako „Jejkov“ se v Třebíči též označuje farní kostel Proměnění Páně, případně celá Římskokatolická farnost Třebíč-Jejkov. Farní kostel je součástí komplexu bývalého kapucínského kláštera, jenž vyrostl na bývalém bratrském sboru.\n\nStaré třebíčské předměstí Jejkov před vznikem města Třebíče neexistovalo; osídlení na pravém břehu řeky však předpokládat lze. Také jeho pojmenování není zcela jasné; jisté je, že s Jejkovem nesouvisí podobně vyhlížející pojmenování \"Graykovici\", uváděné jako ves darovaná knížetem Litoltem benediktinskému klášteru. Existuje i výklad, že jméno \"Jejkov\" značí „založený Janíkem“, tedy \"Janíkov = Jěníkov = Jěíkov = Jějkov = Jejkov\".\nPrvní významnější zápis Jejkova do dějin města Třebíče souvisí s příchodem a působením českých bratří.\nTřebíč za vlády Pernštejnů poskytovala od konce 15. století českým bratřím útočiště i působiště (zejm. za vlády Viléma z Pernštejna). Bratří ve městě vedli druhou školu. Svou první modlitebnu měli pravděpodobně v \"Hanělově ulici\" na Horce.\n\nDalší držitelé Třebíče Osovští už byli přímo vrchnost hlásící se k Jednotě bratrské. Za jejich vlády si císařská katolická moc po opakované výzvě vynutila na Burianu Osovském uzavření bratrské školy. Burian Osovský bratřím přál: jejich sboru daroval v letech 1520–1524 pozemky na Jejkově pro výstavbu nového bratrského sboru s modlitebnou a budovou pro kněze. V roce 1558 sbor získal pozemek pro založení velké přilehlé zahrady. Téhož roku byla postavena zvonice. Do té byl zavěšen zvon ulitý Filipem z Vyškova, později přemístěný do svatotrojického kostela v Domcích. Burianova manželka Eliška z Lichtenburka roku 1565 bratřím koupila dům Viktorina Bradky, aby na jeho místě mohl vyrůst bratrský jejkovský špitál. O těsném vztahu Buriana Osovského a jeho ženy Elišky k bratřím svědčí i fakt, že byli pochováni a připomínáni mramorovými náhrobky při jejkovském bratrském sboru. Začátkem 17. století Jednota bratrská na svém vlivu a početnosti upadala, až roku 1629 zcela zanikla.\n\nPrvní představitelé kapucínů přišli do Třebíče za vlády Karla Ferdinanda z Valdštejna. Šlo o superiora Chrysogona Budějovického, stavitele Jiřího Mnichovského, kazatele Maurice Čecha a dva laiky – Ctibora Fulneckého a Sigmunda Jihlavského. Usadili se v bývalém bratrském špitále. V červnu 1686 na Jejkově sloužili první mši. V témže roce se započalo se stavbou kostela, dokončen byl v roce 1693. Stavba kláštera byla zahájena roku 1687 a skončena o tři roky později. Nějaký čas byli bratři kapucíni nuceni vést kompetenční pře s třebíčským svatomartinským děkanem. Svůj význam měly i ekonomické důvody: vinou kapucínů se děkanství snížil příjem z ofěry. Klášter byl násilně uzavřen až akcí K. Třebíčskou faru kapucíni spravovali až do roku 2000, v němž zemřel otec Antonín Kovář.\n\nJejkov se nachází východně od Vnitřního Města; hranice zde procházejí tak, že celá \"ulice Bedřicha Václavka\" se zástavbou na obou stranách až po budovy městského úřadu je součástí Jejkova, dál Jejkov sousedí s místní částí Domky. Společné hranice míjejí tělocvičnu třebíčského gymnázia, a do území Jejkova tak zahrnují objekt Hotelové školy Třebíč, pak hranice přetínají \"ulici Sirotčí\" a kolem severní zdi centrální jídelny přecházejí do jejkovské \"ulice Jungmannovy\". Dále hranice procházejí \"ulicí Husovou\" směrem k zimnímu stadionu a odtud do \"Máchových sadů\".\n\nSpolečné hranice Jejkova s Domky pokračují kolem nemocnice až na nadjezd křižovatky \"ulic Sportovní\" a \"Hrotovické\"; končí na jihu města na křižovatce s \"ulicí Spojovací\". Dál Jejkov sousedí s katastrem obce Stříteže a Kožichovic; zde hranice procházejí Lorenzovými sady až k řece Jihlavě. Ta Jejkov ohraničuje ze severu až k Vnitřnímu Městu, k \"ulici Soukenické\".\n\nPočet obyvatel Jejkova jako části příslušící k širšímu pojetí vnitřního města (centra) klesá.\n\nNa starém Jejkově žily převážně rodiny řemeslnických mistrů s tovaryši a učedníky a také podsedci. Urbáře a soupisy druhé poloviny 17. století dokládají Jejkovu kolem 100 domů. Při koeficientu 6 osob na dům vychází, že počet obyvatel Jejkova se pohyboval kolem 600 osob. V této souvislosti lze i zmínit, že počet trvale obydlených domů v roce 2001 činil 76.\n\nKolem roku 1563 vznikla při bratrském sboru nižší škola. Vyučovalo se v ní čtení, psaní, počty, základy české a latinské mluvnice. Později tu vznikla též bratrská škola partikulární, tedy městská, v níž se vyučovalo klasickým jazykům, dialektice, fyzice, geometrii. Škola měla vysokou úroveň. Z bratrských duchovních a učitelů lze připomenout jména Jana Eneáše Boleslavského, vychovatele Karla staršího ze Žerotína, nebo Jana Hlavu (Capito), oba překladatelé Bible kralické, a Hlava autor bratrské postily. Činnost školy se skončila zároveň s odchodem posledních bratří roku 1625.\n\nPo ukončení činnost bratrské školy Jejkov vlastní školu dlouho neměl a po zavedení povinné školní docházky se začal na městské samosprávě domáhat jejího zřízení. Třebíčský magistrát ke stavbě nové školy přikročil až po urgencích krajského úřadu. Nová školní budova vyrostla na dnešní parcele č. st. 223, v jižní části dnešní ulice Bedřicha Václavka na rohu s ulicí Sirotčí. Třebaže byla tato budova v roce 2006 zbourána, Jejkov nadále hostí několik škol.\n\n\nPrůmyslová čtvrť rostla do své dnešní podoby zejména od konce druhé světové války. Během tří desítek let, které následovaly, se stala pilířem třebíčského průmyslu a to jí dalo i její jméno. Mimo průmysl zde sídlí jak podnikatelé provozující služby (obchody, autobusová vozovna), tak úřady (celní správa).\n\nV druhé polovině 50. let 20. století byl vybudován v jižní části Radostína rozlehlý areál První brněnské strojírny. Vlečkou byla na železniční síť připojena roku 1964. První brněnská strojírna Třebíč náleží k největším zaměstnavatelům v Třebíči.\n\nBlízko První brněnské strojírny měl své objekty podnik \"Potraviny\". Po sametové revoluci zde svým hypermarketem vstoupil na třebíčský trh obchodní řetězec Julius Meinl. Poté, co se mu konkurencí staly další obchodní domy, zejm. Hypernova (původně \"Prima\") a Kaufland, prodejna Julius Meinl upadala, až po dlouhé řadě měsíců přežívání v roce 2004 úplně skončila a na její místo nastoupili obchodníci s jiným sortimentem (např. barvy, nábytek).\n\nDále na jih stojí vozovna třebíčského dopravce \"Trado\", provozovatele linkové i městské hromadné dopravy. V jeho správní budově má kanceláře celní úřad.\n\nV roce 1949 zde byla zřízena provozovna strojní a traktorové stanice (STS). Předmětem její činnosti bylo opravárenství a výroba malosériových zemědělských strojů, mechanizace živočišné výroby, zemědělská výrobní činnost a obchodnětechnické služby. Skončila začátkem 90. let malou privatizací.\n\nDalším významným podnikem v Průmyslové čtvrti byly \"Západomoravské strojírny\" (ZMS), později koncernový podnik \"Elitex\" a od roku 1991 dodnes Uniplet Třebíč, významný výrobce pletacích strojů. Své rozlehlé výrobní prostory má v Průmyslové čtvrti od začátku 70. let.\n\nZ dalších organizací a institucí lze připomenout velkou čistírnu a prádelnu ve \"Hrotovické\" ulici; otevřena byla v roce 1971. Dnes jejich budova slouží jako výrobní prostory a prodejna automobilů firmy \"SVA Třebíč\". Dále lze zmínit kupříkladu \"Krajskou správu a údržbu silnic Vysočiny\", provoz Třebíč. Nedaleká základna \"Hasičského záchranného sboru kraje Vysočina\", pobočky Třebíč-Jejkov ve \"Žďárského\" ulici je však už v katastru obce Kožichovic.\n\nPohledy z průmyslové čtvrti\nV seznamu nemovitých kulturních památek České republiky je několik jejkovských památek: domy čp. 21 (bývalý \"Dělnický dům\"), 25 a 30 a komplex bývalého kapucínského kláštera. Mimo ně má Jejkov i dvojici městských přírodních parků: \"Lísčí\" a \"Lorenzovy sady\". Svou původní architekturou a historií jsou však významné téměř všechny ulice na Jejkově.\n\nDomem významným pro třebíčskou sociální demokracii je \"Dělnický dům\" s popisným číslem 21, který leží v ulici Smila Osovského a je zapsán v seznamu nemovitých památek. Dům vznikl přestavbou domu obchodníka Stägra poté, co jej od něho koupil spolek Dělnický dům z vlastních peněz a peněz vybraných sbírkami mezi dělníky. Mimo spolkové místnosti zde byla v provozu i spolková prodejna \"Svépomoc\". V roce 1949 převzalo provoz objektu spotřební družstvo \"Jednota\". V současnosti je dům nemovitou kulturní památkou a znovu slouží živnostenskému podnikání. Hned vedle Dělnického domu, v domě \"U Muchů\", v omezených prostorách byla koncem 50. let zřízena první samoobsluha \"Pramene\". V těsném sousedství Dělnického domu se nachází též dům čp. 25, který je také zapsán na seznamu nemovitých památek.\n\nNa Jejkově není žádné náměstí. Jeho funkci v minulosti do jisté míry plnila páteřní \"ulice Smila Osovského\" (do roku 1990 Maršála Malinovského). Ta se v prostoru před areálem bývalého kapucínského kláštera rozšiřuje a okolní prostor vytváří dojem malého náměstíčka. V stabilním katastru datovaném rokem 1835 skutečně nacházíme uvedenou část ulice Smila Osovského nazvánu německy , náměstí jejkovského předměstí.\nUlice Smila Osovského připomíná Smila Osovského († 1613), syna Buriana Osovského. Své sídlo zde má hlavní třebíčská pošta; její budova byla dokončena v roce 1898 třebíčským stavitelem Rajmundem Wolfem.\nDo tohoto roku Třebíč neměla státní poštu; fungovala tu soukromá pošta Karla Funduluse mladšího.\nKvůli novostavbě budovy pošty padly čtyři jejkovské domy, současně byla zbořena Jejkovská brána z Karlova náměstí, sousední dům č. 38 a stará jatka.\n\nZa poštou stával katolický spolkový dům. Směrem k řece vyrostl v roce 1919 sál a tělocvična tělovýchovné jednoty Orel. Později ve dvacátých letech zde vzniklo kino, od roku 1948 známé pod názvem \"Oko\". Kino i s celým lidoveckým areálem Sušilem skončilo v roce 1979, kdy došlo i k jeho zbourání a vytvoření prostoru pro novou zástavbu. Bezmála dvacetiletou proluku vyplnila v roce 1997 novostavba obchodního domu Delvita. Ještě v roce 1987 bylo v plánu postavit na tomto místě třebíčský \"Prior\". Stavba měla být zahájena v roce 1988 a měla trvat 39 měsíců; na čtyřech podlažích mělo být více než 2500 m² prodejní plochy.\n\nNa druhé straně ulice proti poště je rohový dům lékárny \"U Černíků\"; Jejkov lékárnu hostí již od roku 1903, to byla zřízena v areálu Sušila, Černík ji převzal roku 1908 a v roce 1912 ji přesunul do dnešního rohového domu. Lékárna U Černíků byla mezi prvními porevolučními soukromými lékárnami v okrese Třebíč. Budova OC Delvita by měla od roku 2020 projít rekonstrukcí.\n\nObchodní ráz si ulice ponechává i době porevoluční: svými kamennými obchody s rozličným sortimentem (od značkového oblečení přes výrobky z ovčí vlny, potřeby pro lovce, penzion až k službám solária).\n\nSoukenická ulice (něm. , „Ulice K Valše“) přímo sousedí se zástavbou Vnitřního Města. Jak český, tak německý název připomíná třebíčské soukenictví a blízkost soukenické valchy. Její jez přetínal řeku v místě dnešní lávky do novodvorské Kočičiny. Vybudováním lávky v letech 1922–1923 se vytvořila do dnešní doby významná cesta umožňující pěší dopravu z novodvorských sídlišť do centra města.\n\nNa jejkovské straně ulice bývaly až do konce 19. století městské jatky, lidově nazývané \"šlachta\", původně \"kytkov\". Jatky přestaly vyhovovat z provozních i ekonomických důvodů a byly přesunuty na Nové Město.\n\nUlice Bedřicha Václavka stoupající od pošty k jihu vede prostorem bývalého obranného příkopu před hradbami města; z toho důvodu se ulice nazývala \"V šancích\" nebo \"Na příkopech\". Vodou byly příkopy napouštěny z jižní městské vodovodní soustavy, která měla své zdroje v zahradách na Horce a jež své vody soustřeďovala v rybníce \"Jordán\" v prostoru před dnešním gymnáziem. Zbytky městského opevnění jsou v zadních traktech objektů blíže Vnitřnímu Městu stále patrné.\n\nV dnešní ulici Bedřicha Václavka sídlí podnikatelé: je zde několik obchodů. Známá je stará \"Vaignerova hospoda\"; z dalších obchodních provozoven lze uvést cestovní kancelář, obchod s oděvy, elektronikou nebo cukrárnu. Dříve zde byla i optika, kovářství a autodílna, odstavné plochy pro pohřební vozy třebíčské pohřební služby rodiny \"Vysiblů\" (vlastnili zde dům).\n\nStarý kupecký dům čp. 59 \"U Krupičků\", který stojí na jižním rohu ulice Bedřicha Václavka a ulice Otmarovy, slouží od 70. let veřejným institucím. V letech 1871–1875 poskytoval prostory nově založenému třebíčskému gymnáziu. V současnosti je v majetku města Třebíče. Sousedem Krupičkova domu býval dům Pánů-Suzů, zbouraný roku 1977; za domem bývala veliká zahrada, součást rozlehlého sadu mezi Jejkovem, Horkou, klášterem a kožichovickou silnicí, dnes Bráfovou třídou. V těchto místech měl v 16. století stát letohrádek paní Žofie Bítovské z Lichtenburka, švagrové Smila Osovského.\n\nNa místě budovy dnešního pracoviště katastrálního úřadu, který zde působí od roku 1983, stával dům Koutků-Smržů; z této rodiny pocházel profesor Jaromír Koutek, český geolog. Napravo od tohoto domu vyrostla roku 1787 první městská jejkovská škola. Ta v budově zůstala s krátkými přestávkami sto let. V roce 1888 rozhodlo město zřídit v této budově sirotčinec. Otevřen byl roku 1891 jako „Sirotčinec císaře Františka Josefa I.“ Později nosil jméno Alice Masarykové. Zrušen byl v lednu 1939. Budova poté opět sloužila škole, s výjimkou doby německé okupace, kdy v ní sídlila hitlerjugend. V roce 2006 byla zbořena a rok poté bylo na jejím místě zbudováno parkoviště. Při jeho výstavbě byly objeveny zbytky gotického domu.\n\nUlice Hlavova nese své jméno po správci třebíčského bratrského sboru \"Janu Kapitovi\" (Hlaváčovi, Hlavovi), jednomu z hlavních překladatelů Bible kralické. Nazývána však byla též \"U Mlejna\", a to podle toho, že v ní dodnes stojí veliká budova mlýna, náležícího od roku 1937 rodině Homolků. Mlýn prý byl vybudován již v 11. století, později byl připomínán i v urbářích z let 1556 a 1573, v tu dobu měla na pozemku mlýna stát i myslivna. Během obléhání Třebíče v roce 1468 měl být mlýn i téměř zničen, později byl na tomtéž místě znovu postaven. Po znárodnění fungoval pod národním podnikem \"Mlýny a těstárny Pardubice. Závod Kyjov\". Na budově mlýna se nachází pamětní tabulka ukazující, kam až sahala povodňová hladina řeky Jihlavy při stoleté vodě v roce 1985.\n\nKoncem 80. let 20. století se uvažovalo o asanaci zástavby mezi ulicí Hlavovou a Smila Osovského. V prvním desetiletí 21. století jsou domy uvedeného bloku zástavby rekonstruovány a využívány k podnikatelské činnosti (poskytování služeb, obchody). Dům čp. 25 obrácený do ulice Smila Osovského je nemovitou kulturní památkou.\n\nOtmarova ulice, dříve též \"Blatná\", nese své jméno po \"P. Otmaru Sochorovi\" († 1881), vlastenecky smýšlejícím mnichovi jejkovského kapucínského kláštera, který po patnáct let obětavě učil třebíčské české děti němčině, aby jim pomohl dosáhnout na vzdělání, když nabývat vzdělání v češtině bylo v Třebíči začátkem druhé poloviny 19. století takřka nemožné.\n\nPodstatná část ulice Otmarovy ustoupila v druhé polovině 80. letech 20. století výstavbě nové tělocvičny Obchodní akademie Dr. Albína Bráfa (otevřena roku 1991).\nVe vnitřním bloku vymezeném zástavbou ulic Otmarova, Husova a Jungmannova bylo vybudováno velké parkoviště (2006), které napravilo desítky let trvající deficit parkovacích prostor u třebíčského zimního stadionu; tyto parkovací prostory by měly navázat na plánovaný parkovací objekt v ulici Otmarově.\n\nI v ulici Otmarově sídlí drobní podnikatelé (dlouhá léta např. pizzerie a obchod se svítidly) i instituce (taktéž nová budova postavená pro třebíčský školský úřad, posléze třebíčské pracoviště České školní inspekce a od roku 2008 Úřadu pro zastupování státu ve věcech majetkových).\n\nKateřina z Valdštejna († 1636) byla druhou manželkou Smila Osovského. Obě ulice nesoucí jména obou manželů jsou symbolicky propojeny v křižovatce před novodvorským mostem. Zhruba uprostřed této křižovatky původně stála kaplička sv. Petra a Pavla, dnes zasazená v rohu klášterní zdi. Postavena byla v roce 1657 na místě, kde se podle tradice se svým městem roku 1629 loučili třebíčští evangelíci, když nuceně Třebíč opouštěli; kázání při této smutné příležitosti měli poslední dva nekatoličtí kněží Vavřinec Justýn a Jakub Petrozelín Kunštátský.\nVedle kapličky bývala až do roku 1972 čerpací stanice pohonných hmot.\n\nUlice stoupá kolem bývalé klášterní zdi k jihu kolem zimního stadionu, Máchových sadů až k ulici Husově. Obepíná na své západní straně prostor, který býval zahradou původního bratrského sboru a posléze klášterní zahradou kapucínů.\nJižní část zahrady zničily v roce 1948 první práce realizující záměr zřídit v jejím místě třebíčský \"Dům zdraví\". Ten nebyl nikdy dokončen a na jeho místě vyrostl třebíčský zimní stadion (1957–1959). Zimním stadionem v dnešní podobě, tedy především majícím podobu zastřešené haly, se stal úředně teprve roku 1980, čtyři roky poté, co se začalo s pracemi, a tři roky poté, co se před dokončením konstrukce střechy zřítila a zabila dva lidi.\n\nPark za klášterem byl založen roku 1879.\nPo nutných terénních úpravách byl tamní prostor v letech 1891–1895 sadově upraven; současně došlo k založení parku \"Lísčí\" táhnoucího se pod nemocnicí podél řeky. Vytvoření parku s vyhlídkovým pavilonem připomíná pamětní kámen s letopočtem 1896. K částečné obnově Máchových sadů došlo společně s projektem \"Ochrana vod povodí řeky Dyje\" v letech 2005–2006; o park se velmi zasloužil předseda spolku Jakub Lorenz.\n\nChmelova ulice o 16 číslech popisných je pojmenována podle Josefa Chmely, národního buditele a pedagoga. Jeho dnes již zbořený rodný dům stál naproti kapličce sv. Petra a Pavla u řeky, v místě domu s čp. 27. V roce 1871, kdy byl otevřen Besední dům a slovanské gymnázium, na něj byla umístěna pamětní deska tohoto znění: „V tomto domě narodil se Josef Chmela, profesor a spisovatel český, dne 18. února roku 1793.“ Jižní strana Chmelovy ulice se přimyká ke skalní stěně, jíž začíná Radostín i kde začíná městský přírodní park Lísčí.\n\nJungmannova ulice náleží k nejvýstavnějším ulicím Jejkova. Vznikla teprve začátkem 20. století z podnětu stavitele Rajmunda Wolfa; jeho návrh na otevření nové pasáže dosavadními zahradami domů v dnešní ulici Bedřicha Václavka schválilo obecní zastupitelstvo roku 1901 a o šest let později se tento záměr začal realizovat.\n\nKdysi zde byla Jandečkova kopytárna (na místě dnešního autoservisu) a Stehlíkovo kovářství. V jižní části ulice mají svou modlitebnu adventisté. Níže, na severu sídlí v stylizované budově třebíčské pracoviště katastrálního úřadu pro Vysočinu.\n\nZ Jungmannovy ulice pochází plukovník in memoriam Jindřich Svoboda, jeden z šesti třebíčských letců RAF, poctěných 4. května 2006 pamětní deskou na třebíčské radnici.\n\nRadostín je jižní, výše položená část Jejkova; na severu se svažuje k řece Jihlavě, na východě do údolí \"Lorenzových sadů\". Název se odvozuje od zaniklé osady, kterou měl založit Radosta.\n\nOd začátku 20. století je v Radostíně v provozu třebíčská nemocnice.\nNa východě na areál nemocnice navazují prostory vyhrazené tělovýchově a sportu. Podél dnešního \"Janáčkova stromořadí\" vyrostl v 30. letech 20. století orelský stadion. Vybudovali ho vlastními silami sami orlové. Pozemek jim pronajalo město Třebíč. Vybudovaný stadion měl kapacitu 1000–1200 cvičenců, závodní dráha měřila 250 m. Slavnostně byl otevřen v roce 1936 orelským župním sletem a mší. Po ukončení činnosti Orla v roce 1948 stadion přestal sloužit tělovýchově a ze západu ustupoval rozšiřující se zástavbě nemocnice. Fotbalové hřiště \"Sportovního klubu Horácká Slávia\" a tenisové kurty byly zbudovány v letech 1931–1932.\n\nNa samém začátku 90. let 20. století protnula Radostín dnešní ulice \"Sportovní\", součást městského okruhu.\nJeho stavbě zde ustoupila podstatná část zahrádkářské kolonie VIII. \"Svatopluk\", dále byla přeložena železniční trať v délce 750 m (1988) a narovnáno koryto řeky Jihlavy v délce 560 m (srpen 1990).\nDo 90. let taktéž spadá vznik areálu sloužícího agility.\n\nTrojice jejkovských parků byla založena během 40 let na přelomu 19. a 20. století. Řeč je o \"Máchových sadech\" a parcích \"Lísčím\" pod nemocnicí a \"Lorenzových sadech\", založených třebíčským \"Spolkem pro okrašlování a ochranu domoviny v Třebíči\". Oddechu slouží i \"Janáčkovo stromořadí\", byť bylo těžce zasaženo výstavbou mimoúrovňové křižovatky ulic Sportovní a Hrotovické.\n\n\n\n"}
{"id": "159891", "url": "https://cs.wikipedia.org/wiki?curid=159891", "title": "Novotvar", "text": "Novotvar\n\nNovotvar má více významů:\n\n"}
{"id": "159893", "url": "https://cs.wikipedia.org/wiki?curid=159893", "title": "Nové Dvory (Třebíč)", "text": "Nové Dvory (Třebíč)\n\nNové Dvory (něm. ; vazba s předložkou \"na Nových Dvorech, na Nové Dvory\") jsou část města Třebíče. Nachází se zde především bytové a rodinné domy. Je to jedna z největších a nejvíce obývaných částí Třebíče. Panelové domy byly stavěny v 70. letech kvůli jaderné elektrárny Dukovany. Také se zde nachází víceúčelová sportovní hala, tenisové kurty, fotbalová hřiště, krytý bazén, bowlingové haly, dětská hřiště, zdravotní středisko, nákupní střediska, skatepark, nízkoprahové centrum a Nový hřbitov. Své sídlo zde mají i některé základní školy a Střední průmyslová škola Třebíč. V části obce žije obyvatel.\n\nJižní hranicí Nových Dvorů jsou ulice Modřínová, Jelínkova a Marie Majerové; západní hranicí je ulice Táborská; severní hranicí jsou ulice Míčova a Manželů Curieových. Západní hranici tvoří obchvat města, zvaný \"průtah\". Místní část se rozkládá po celé severní straně města.\n\nNové Dvory existovaly již ve středověku. Tehdy se doopravdy jednalo o seskupení několika dvorů ležících za tehdejším městem Třebíč, se kterým byly odděleny brankou, kvůli níž se takto dnes nazývá jedna ulice na Nových dvorech.\n\nVětšina části byla ale vystavěna v 70. letech kvůli stavbě jaderné elektrárny Dukovany, nyní se v severní a východní části budují nové rodinné a bytové domy.\n\nZa bývalou prodejnou společnosti Mountfield v roce 2017 byla spolkem \"Chaloupky\" založena komunitní zahrada a upraven prostor mezi bývalou prodejnou a řekou Jihlavou.\n\nV roce 2019 bylo oznámeno, že na Modřínové ulici by město v roce 2020 chtělo začít výstavbu sociálních a startovacích bytů. V roce 2020 by měla vzniknout studie zastřešení parkovací plochy a druhého parkovacího patra naproti OC Kaufland na Brněnské ulici, měl by tak být navýšen počet parkovacích míst v Novodvorské ulici.\n\n"}
{"id": "159895", "url": "https://cs.wikipedia.org/wiki?curid=159895", "title": "Tumor", "text": "Tumor\n\nTumor (též zduření) je jakékoliv lokalizované zatvrdnutí nebo otok tkáně. Toto zduření může být způsobeno nádorovým onemocněním, ale příčinou může být i lokalizovaná infekce, alergická reakce např. štípnutí hmyzem. V klinice se pojmem tumor může označit jakákoliv hmatná rezistence, pro silnou asociaci pojmu tumor s nádorovými onemocněními se však toto označení již příliš nepoužívá a pojem tumor je většinou používán jen v souvislosti s nádory.\n\nMnohé fosilní kostry pravěkých živočichů vykazují přítomnost tumorů, například některé druhohorní kostry dinosaurů nebo fosilie pravěkých želv. \n\n"}
{"id": "159901", "url": "https://cs.wikipedia.org/wiki?curid=159901", "title": "Arthur Holly Compton", "text": "Arthur Holly Compton\n\nArthur Holly Compton (10. září 1892, Wooster, Ohio, USA – 15. března 1962) byl americký fyzik.\n\nByl nositel Nobelovy ceny (1927, společně s Charlesem Wilsonem, vynálezcem mlžné komory) za výzkum rozptylu fotonu na volných elektronech. Absolvoval Wooster College a univerzity v Princetonu, přednášel na univerzitě v Minnesotě, 2 roky byl výzkumným pracovníkem společnosti Westinghouse. Od roku 1920 byl profesorem a vedoucím fyzikálního oddělení na univerzitě v St. Louis. Od roku 1923 působil jako profesor fyziky na univerzitě v Chicagu, dále jako ředitel laboratoře, v níž byl zprovozněn první jaderný reaktor na světě (Enrico Fermi v roce 1942). A. H. Compton se též podílel na konstrukci první atomové bomby. V letech 1945 – 1953 byl rektorem univerzity ve Washingtonu. Po roce 1954 byl profesorem filosofie.\n\nA. H. Compton se zabýval výzkumem rentgenových paprsků. Od roku 1918 experimentálně a teoreticky zkoumal jejich rozptyl. Roku 1922 nalezl úhlovou závislost změny vlnové délky vysoce energetického fotonu při rozptylu na elektronech (vlnová délka rentgenových paprsků se při průchodu grafitovým práškem rozptylem změnila), čímž podal experimentální důkaz, že elektromagnetické záření má jak vlnovou, tak částicovou povahu. Na počest svého objevitele se tomuto rozptylu říká Comptonův jev. O tzv. inversní Comptonův jev se jedná v případě, že foton získá od elektronu energii. Ten je jedním ze základních mechanismů, kterým mohou fotony ve vesmíru získat obrovské energie. \n\nA. H. Compton se dále zabýval výzkumem kosmického záření, odrazem, polarizací a spektrálními vlastnostmi RTG záření. Objevil totální reflexe rentgenových paprsků a jejich ohyb na mřížkách. Toto zjištění dovolilo vypracovat přímou metodu měření vlnové délky RTG paprsků. V roce 1941 se v pozici vedoucího přísně utajovaného projektu pokoušel o výpočet umístění uranu uvnitř grafitu nutnému k rozvinutí řetězové reakce. Mimo to se účastnil konstrukce prvního jaderného reaktoru a projektu atomové bomby.\n\nA. H. Compton nabyl přesvědčení, že USA jsou povinovány učinit všechna opatření, aby se jaderné zbraně nedostaly do rukou totalitních režimů. Roku 1946 v práci \"Morální význam atomové bomby\" (The Moral Meaning of the Atomic Bomb) sepsal doporučení, jak uchovat mír. Zde mj. uvedl, že od nynějška je možné světovou politiku ovládat zbraněmi, jež zajistí mír a zabrání válce. Letectvo vybavené atomovými bombami je nutné rozmístit všude ve světě a to rychle, neboť americký monopol na atomové bomby a ovládání světového míru bude trvat jen krátce. Je povinností USA se všemožně přičinit o prosazení příslušné světové politiky.\n\n"}
{"id": "159903", "url": "https://cs.wikipedia.org/wiki?curid=159903", "title": "Louis de Broglie", "text": "Louis de Broglie\n\nLouis Victor Pierre Raymond vévoda de Broglie (15. srpna 1892 Dieppe – 19. března 1987 Paříž) byl francouzský kvantový fyzik, který navrhl princip duality částic a vlnění, za což v roce 1929 dostal Nobelovu cenu. \n\nPocházel ze šlechtického rodu Broglia di Chieri, který byl původně piemontský a roku 1643 emigroval do Francie. Byl nejmladší z pěti dětí vévody Victora de Broglie a jeho manželky Pauliny se La Forest D’Armaillé. Dědicem rodového titulu byl jeho o sedmnáct let starší bratr Maurice de Broglie, který byl také francouzský fyzik. Louisovi náležel titul princ de Broglie, pod nímž byl známý většinu života. Teprve po smrti bratra, který zemřel v r. 1960 bez potomků, se stal ve svých 68 letech vévodou.\n\nPo maturitě na pařížském gymnáziu Janson de Sally v r. 1909 zpočátku studoval na Sorbonně historii. Bratr Maurice v něm vzbudil zájem o fyziku, a proto v 18 letech zahájil studium fyziky na Pařížské univerzitě, které ovlivnilo celý jeho pozdější život. V roce 1913 již získal vědeckou hodnost. Během 1. světové války sloužil s bratrem ve vojenské radiotelegrafické stanici na Eiffelově věži. Podle jeho návrhu byly všechny spojenecké ponorky vybaveny přijímači speciální konstrukce, které umožnily spojení se základnami. \n\nPo válce spolupracoval Louis s bratrem Mauricem v jeho soukromé laboratoři na výzkumu fotoefektu a experimentovali s rentgenovým zářením. V roce 1923 Louis publikoval první práce, v nichž formuloval své představy o vlnové mechanice, dualitě částic a vln, podložené matematickým vyjádřením. Ve své dizertační práci \"Výzkumy o kvantové teorii\" interpretaci dualizmu rozšířil i na elektrony. Doktorát za teorii elektronové vlny obhájil v r. 1924. Vlnové vlastnosti částic vyjádřil rovnicí: \"λ = h/mv\", kde \"λ\" je vlnová délka, \"h\" je Planckova konstanta, \"m\" je hmotnost částice a \"v\" její rychlost. V r. 1925 byla práce publikována ve \"Fyzikálních análech\", ale teorie materiálních vln elektronů byla zpočátku částí odborné komunity, tvořené zejména odpůrci kvantové mechaniky, přijata s nedůvěrou. Uznání se mu dostalo na 5. Solvayské konferenci o fyzice v Bruselu v roce 1927, když byly jeho předpoklady ověřeny experimentálně. De Broglieho teorii hmotných vln elektronu později užil Erwin Schrödinger k vytvoření vlnové mechaniky. V roce 1929 mu byla udělena Nobelova cena za fyziku za objev vlnově korpuskulárního dualizmu částic.\n\nV následující letech se věnoval pedagogické práci. Nejprve přednášel matematiku a teoretickou fyziku na Sorbonně, od r. 1928 byl profesorem teoretické fyziky v Ústavu Henriho Poincarého a od r. 1932 vedl katedru teoretické fyziky Pařížské univerzity. Jeho vědecká činnost pokračovala v oboru spinu částic, teorii světla a aplikaci vlnové mechaniky v jaderné fyzice. V r. 1945 se stal poradcem francouzské komise pro atomovou energii. Podílel se na vzniku Evropské organizace jaderných výzkumů (CERN). Byl členem vědeckých akademií mnoha států a čestným doktorem řady světových univerzit. V r. 1961 byl vyznamenán řádem Čestné legie.\n\nO jeho soukromém životě se mnoho neví. Nikdy se neoženil, měl rád dlouhé procházky, rád četl a dobře hrál šachy. V r. 1981 po operaci ledvin se stal zcela závislým na lékařské péči. Zbytek života strávil v nemocnici a zemřel na klinice v Louveciennes. Je pohřben na hřbitově v Neuilly-sur-Seine. \n\nV roce 1973 byla založena Nadace Louise de Broglie jako místo setkávání a diskusí pro všechny současné fyziky, kteří chtějí představit výsledky své práce a názory v duchu tolerance a svobody myšlení.\n\nLouis de Broglie napsal více než 20 odborných knih, z nichž nejdůležitější jsou\n\n\nVěnoval se i popularizaci fyziky, za což byl vyznamenán organizací UNESCO Kalingovou cenou v r. 1952. K nejznámějším knihám patří\n\n\n\n"}
{"id": "159907", "url": "https://cs.wikipedia.org/wiki?curid=159907", "title": "Malý mollový septakord", "text": "Malý mollový septakord\n\nMalý mollový septakord je pojem z oboru hudební teorie označující poměrně často používaný typ čtyřzvuku (v evropské hudbě).\n\nJedná se o akord obsahující kromě svého základního tónu ještě malou tercii, čistou kvitnu a malou septimu. Z hlediska terciového systému je malý mollový septakord rozšířením mollového kvintakordu.\n\nMalý mollový septakord je značen velkým písmenem názvu základního tónu s příponou mi pro označení mollového charakteru, který je doplněn o horní index \"7\" (ten se obecně používá ke značení malé septimy):\n\nExistují také některá alternativní značení, nejčastěji:\n\nNásledující tabulka obsahuje složení malého mollového septakordu od jednotlivých základních tónů:\n\nMalý mollový septakord lze použít v mollových skladbách ve funkci tóniky nebo subdominanty, protože obsahuje malou tercii a malou septimu – intervaly charakteristické pro aiolský modus a dórský modus. Lze jej použít i jako mollovou dominantu, ale zde je častěji užíván dominantní septakord, který stojí na pátém stupni harmonické mollové stupnice.\n\n"}
{"id": "159909", "url": "https://cs.wikipedia.org/wiki?curid=159909", "title": "Velký mollový septakord", "text": "Velký mollový septakord\n\nVelký mollový septakord je pojem z oboru hudební teorie označující typ čtyřhlasého akordu - septakordu.\n\nJedná se o akord obsahující kromě svého základního tónu ještě malou tercii, čistou kvintu a velkou septimu. Z hlediska terciového systému je velký mollový septakord rozšířením mollového kvintakordu.\n\nVelký mollový septakord je značen velkým písmenem názvu základního tónu s příponou mi pro označení mollového charakteru, který je doplněn o horní index \"7maj\" (ten se obecně používá ke značení velké septimy):\n\nExistují také některá alternativní značení, nejčastěji:\n\nNásledující tabulka obsahuje složení velkého mollového septakordu od jednotlivých základních tónů:\n\nVelký mollový septakord lze použít v mollových skladbách ve funkci tóniky, pokud za základ slouží nikoliv diatonická mollová stupnice, ale stupnice harmonická moll nebo melodická moll. Vzhledem k neakordicky „ostrému“ půltónovému intervalu mezi velkou septimou a základním tónem (přeloženým o oktávu výš) se v klasické a lidové hudbě tento akord příliš nepoužívá - častější je tónika ve formě trojzvuku - mollového kvintakordu. Ze stejného důvodu je naopak akord s oblibou a často používán v jazzu.\n\n"}
{"id": "159915", "url": "https://cs.wikipedia.org/wiki?curid=159915", "title": "Hwang Ho-jong", "text": "Hwang Ho-jong\n\nHwang Ho-jong (황호영, anglickým přepisem: Hwang Ho Yong, * 11. května 1956 Sinuidžu) je severokorejský mezinárodní instruktor taekwonda Mezinárodní federace taekwonda (ITF), hlavní instruktor Českého svazu Taekwon-Do ITF a držitel technického stupně 9. dan (certifikát ITF č. K-9-1).\n\n"}
{"id": "159923", "url": "https://cs.wikipedia.org/wiki?curid=159923", "title": "Elektroencefalografie", "text": "Elektroencefalografie\n\nElektroencefalografie (zkráceně EEG) je metoda záznamu časové změny elektrického potenciálu způsobeného mozkovou aktivitou. Tento záznam je pořízen elektroencefalografem.\n\nEEG je standardní neinvazivní metodou funkčního vyšetření elektrické aktivity centrálního nervového systému. Sumační signály z neuronů jsou snímány elektrodami z povrchu skalpu. Problémem je, že průchodem přes relativně málo vodivou lebku je amplituda signálu zeslabena na úroveň řádově desítek mikrovoltů. Vzhledem k tomu, že EEG signál vzniká jako důsledek vážené sumace aktivity extrémně vysokého množství neuronů, nejsme již v EEG signálu schopni odlišit jednotlivé akční potenciály buněk tak, jako např. v EMG. Typický průběh EEG má proto na první pohled dost nepravidelný a chaotický průběh, ve kterém jsme občas schopni zahlédnout vlny s určitou periodicitou.\n\nNejznámější je aktivita alfa s frekvencí cca 12 Hz, kterou sledujeme u dospělých v occipitální oblasti hlavy při zavřených očích. Pomalejší frekvence (theta a delta) mohou být v bdělém stavu u dospělých patologickým příznakem. Během spánku jsou naproti tomu identifikátorem různých spánkových stadií, čehož se využívá ve spánkových laboratořích; u dětí mohou být tyto frekvence měřítkem vyzrálosti CNS.\n\nPro rozmístění elektrod na povrchu lbi je standardně používán tzv. systém 10/20 (čti deset – dvacet), jehož název vznikl ze způsobu rozměření, kdy je obvod hlavy rozdělen na úseky po 10% a 20%. Analogickým způsobem probíhá rozměření ve zbývajících dvou kolmých rovinách, výsledkem něhož je síť bodů, připomínající průsečíky poledníků a rovnoběžek na zemském globu, podle které jsou pak umísťovány elektrody na standardní místa. Elektrody umístěné nejvíce vpředu nazýváme \"prefrontální\", za nimi je rozmístěna řada elektrod \"frontálních\", dále následují elektrody \"centrální\", pak \"parietální\" a nejvíce vzadu jsou elektrody \"occipitální\". Po stranách umísťujeme elektrody \"temporální\".\n\nU EEG se využívá obou základních zapojení elektrod, a to unipolárního i bipolárního. U bipolárního zapojení ještě rozlišujeme podle směru, kterými jsou vytvářeny řetězce, zapojení \"longitudinální\" (předo-zadní směr) a \"transversální\" (levo-pravý směr), případně jejich kombinace.\n\nElektrické potenciály, snímané elektrodami, mají velmi nízkou amplitudu: u EEG jde o napětí řádově desítek mikrovoltů. Takto nízká napětí je nutno nejprve zesílit, aby je bylo možno dále zpracovat.\n\nProblémem, který úzce souvisí s nízkou amplitudou sledovaných signálů, je rušení. V dnešní industrializované společnosti žijeme v prostředí, vyplněném „elektromagnetickým smogem“ všeho druhu; vysílají je nejen televizní a rozhlasové vysílače a mobilní telefony, ale i počítače a prakticky jakékoliv elektrické vedení. V nemocničním prostředí k tomuto rušení přispívá užití řady dalších elektrických přístrojů – elektroléčba, operační sály, anesteziologicko-resuscitační oddělení, rentgeny a další zobrazovací metody apod. jsou neustálými zdroji elektromagnetického rušení.\n\nV minulých dobách bývalo pravidlem, že např. EEG přístroje se umísťovaly ve Faradayových klecích: původně se jednalo o klec z drátěného pletiva nebo drátěné mříže s pečlivě elektricky propojenými spoji a uzemněnou, která sloužila jako stínící kryt. Faradayovu klec je možné řešit také umístěním uzemněného drátěného pletiva na omítku anebo pod ní. V současné době se použití takových stavebních úprav omezuje z důvodu finančních nákladů. Proto je nutno minimalizovat indukovaná rušivá napětí jednak konstrukcí přístroje, jednak pečlivým umístěním elektrod na těle pacienta.\n\nPro zesílení malých signálů se používá vstupní zesilovač. Jedním ze způsobů, jak minimalizovat vliv rušení, je použít k zesílení nízkých signálů vstupní zesilovač v diferenčním zapojení, zkráceně řečeno diferenční zesilovač. Jedná se o citlivý zesilovač s velkým napěťovým zesílením a se dvěma vstupy, jedním přímým (aktivním) a druhým invertovaným (referenčním). Diferenční zesilovač pracuje tak, že zesiluje napěťový rozdíl (diferenci) mezi oběma vstupy: od napětí na přímém vstupu odečte napětí na referenčním vstupu a pak zesílí pouze vzniklý rozdíl. Jeden smysl tohoto zapojení je v tom, že pokud se na oba vstupy přivede signál od elektrod a na oba vstupy se naindukuje stejně velké rušivé napětí, pak se toto rušivé napětí od sebe vzájemně odečte a na výstupu zesilovače se neprojeví.\n\nVýstup příslušně zapojeného zesilovače (ať už se jedná o bipolární či unipolární zapojení) se nazývá kanál. V principu to znamená, že pro každý kanál potřebujeme jeden vstupní zesilovač. Kolika kanály je aparatura vybavena, tolik různých signálů může sejmout a zpracovat. Během postupu signálů jednotlivými kanály je možné signály v elektrické podobě různým způsobem upravovat. Typickou záležitostí je použití nastavitelných filtrů.\n\nPo výstupu z filtrů je biosignál v tradičních aparaturách zesílen výkonovými (neboli výstupními) zesilovači, jejichž výstup má dostatečný výkon na pohybování pisátek v záznamovém zařízení. Záznamové zařízení je tradičně tvořeno válcem s navinutým rastrovaným papírem a mechanikou, která posouvá papír konstantní rychlostí jedním směrem (ven z přístroje). Po papíře se ve směru kolmém na směr pohybu papíru pohybují pisátka, jejichž okamžitá výchylka odpovídá okamžité velikosti biosignálu v příslušném kanálu (pisátek je zpravidla stejný počet, jako je počet kanálů). Tímto postupem dochází k tomu, že se biosignály, proměnlivé v čase, zapisují na pohyblivý papír a vykreslují tam graf příslušné funkce. Tím pádem je časově proměnlivý signál fixován do časově stálé křivky na papíře a může sloužit jako předloha pro vyhodnocení příslušným specialistou.\n\nKonstrukce elektrod závisí na způsobu jejich použití. Primárně je lze rozdělit na povrchové, podpovrchové a mikroelektrody. Podpovrchové elektrody mohou být podkožní (subdermální) anebo implantabilní. Povrchové elektrody jsou pak plovoucí (využívající vodivých past) a suché izolované nebo neizolované. Mikroelektrody jsou speciální elektrody zkonstruované pro měření například buněčného potenciálu jediného neuronu.\nNa rozhraní s elektrodou vždy dochází ke změně vodivosti. Organismus se chová jako vodič druhé třídy (elektrický proud je tvořen pohybem nabitých iontů) a od elektrody vede proud vodič první třídy (pohyb volných elektronů). Toto rozhraní se principielně chová jako galvanický článek a vytváří rozdíl potenciálů o velikosti dané rovnicí\n\nKde formula_2 je potenciál elektrody a formula_3 potenciál styčné plochy nebo roztoku.\n\nS ohledem na ty to vlastnosti jsou vybírány materiály pro konstrukci elektrod. V současné době existují dvě skupiny plovoucích elektrod:\n\nSuché elektrody nevyžadují použití vodivých past a konstruují se buď pouze s kovovým povrchem (neizolované) nebo s kovovým povrchem pokrytým vrstvou dielektrika (izolované). Taková elektroda pak klade vysoké nároky na vstupní odpor zesilovače (0,1–1) GΩ.\n\nJako artefakt označujeme nežádoucí signál transponovaný na EEG záznam, mající svůj původ jinde než ve zkoumané oblasti. Rozlišujeme artefakty biologické a technické.\n\n\n• \"Síťový brum\" – Artefakt síťového kmitočtu (v ČR 50 Hz) a jeho násobky. Pochází jak z vlastního EEG, tak ze spotřebičů v okolí zapojených do sítě. Může vznikat zejména při špatném uzemnění přístroje a ze záznamu se odstraňuje zařazením pásmové zádrže resp. dolní propusti.\n\n• \"Šum přístroje\" – Každá elektronická součástka protékaná proudem generuje šum (vlivem tepla, nerovnoměrného průchodu proudu apod.). Tento šum nepříznivě ovlivňuje dosažitelnou citlivost přístroje. V případě přístroje EEG mají největší vliv na generaci šumu jeho vstupní obvody. Protože je šum součástek signálem náhodným, nelze jeho vliv odstranit.\n\n• \"Elektrostatické potenciály\" – Jejich příčinou je nejčastěji špatný kontakt elektrody s měřeným subjektem, drift parametrů zesilovače v přístroji, nebo změny parametrů elektrod (např. polarizace) . Může se také vyskytnout v důsledku jakéhokoli pohybu elektrostaticky nabitých materiálů v blízkosti přístroje nebo měřeného subjektu.\n\n\n• \"Artefakty srdeční aktivity\" – Na záznam se transponuje signál s kmitočtem srdečních stahů. Amplituda signálu bývá nízká, tvar signálu ale může připomínat tzv. „hrot“ , který bývá jedním z faktorů naznačujících např. epilepsii. Proto je někdy současně s EEG záznamem pořizován i záznam EKG k určení těchto falešných signálů.\n\n• \"Artefakty vyvolané pohybem očí\" – Oční bulva svým uspořádáním vytváří elektrický dipól, který při svém pohybu generuje do elektrod signál poměrně vysoké amplitudy. Vzhledem k umístění oka jsou těmito artefakty nejvíce zatíženy elektrody nad přední (frontální) částí lebky. Tyto signály lze ze záznamu odstranit, podobně jako EKG artefakty, současným záznamem a následným odečtením. Očními biopotenciály se zabývá samostatná disciplína – elektrookulografie (EOG). Ze záznamu (elektrookulogramu) je možné vypozorovat např. poruchy zraku či dyslexii. Využívá se ho také k rozpoznání jednotlivých fází spánku.\n\n• \"Artefakty vyvolané svalovou aktivitou\" – Jejich příčinou je elektrické pole, generované při kontrakci svalu. Je nejčastěji se vyskytujícím artefaktem v EEG záznamu vůbec. Nejvýznamnější podíl na vzniku artefaktu mají obličejové svaly, zejména svaly čelistí , svaly okolo očí a jazyk. Měřením svalových biopotenciálů se zabývá elektromyografie (EMG). Tyto artefakty lze přirozeně odstranit uvolněním svalů.\n\nMonitorovaní a diagnostika různých stavů a chorob:\n"}
{"id": "159929", "url": "https://cs.wikipedia.org/wiki?curid=159929", "title": "Nové Město (Třebíč)", "text": "Nové Město (Třebíč)\n\nNové Město je část města Třebíče. Mimo zástavbu bytových domů a rodinných domů se na jeho území nachází též několik obchodních a výrobních provozoven. Větší část území této části města stále není zastavěna: zůstávají tu pole i lesy. Na severovýchodě území má Moravský rybářský svaz na potoce Lubí stejnojmennou vodní nádrž. Mimo to na východě vzniklo několik menších zahrádkářských kolonií. Ze zařízení občanské vybavenosti lze uvést též tenisové kurty a hřiště, základní a mateřskou školu. V části obce žije obyvatel.\n\nJižní hranicí Nového Města je řeka Jihlava a za ní Jejkov. Na západě území Nového Města sousedí s Novými Dvory a Týnem, na severu s Pocoucovem, na východě s Ptáčovem a na jihovýchodě též s Kožichovicemi.\n\nVe vztahu k Novým Dvorům běží hranice Nového Města souběžně s ulicí Křížovou do ulice Branky, odtud pokračuje na sever k cihlovým družstevním obytným domům v Modřínové ulici. Tam dosahuje až téměř k základní škole v Benešově ulici, když pro Nové Město zabírá západní část bývalého slavnostního prostranství, dnes zastavěného malým střediskem služeb; v jeho místě stávala socha novodvorského rodáka Bohumíra Šmerala. Tam se hranice stáčejí zpět k jihu a běží kolem bývalé továrny v ostré zatáčce Velkomeziříčské ulice k jihozápadu tak, aby obešla panelové domy v Novodvorské ulici a na jih od nich podél ulice Brněnské pokračují k východu. Blok domů kolem Cihlářské ulice obcházejí hranice severním směrem k panelovému domu v Novodvorské ulici a nad údolím Rafaelovy ulice kopírují východní stranu panelového sídliště, z východní a severní strany dál obcházejí novodvorský areál pekárny a výtopny až k silnici na Velké Meziříčí. Po asi 400 metrech po silnici se hranice stáčejí k východu a směřují k vodní nádrži Lubí, jejíž celou plochu zahrnují k Novému Městu. Potok Lubí pak vytváří přirozené hranice Nového Města na východě, a to až k řece Jihlavě.\n\nVnitřní Město vzniklo snad až po obnově města v závěru 15. století. Jako část města se uvádí v polovině 16. století. Jeho páteří byla dnešní ulice Brněnská, na západě začínající u branky uzavírající vjezd na Nové Dvory. Na východě zástavba zabíhala k severu v údolí, v jehož severní části bývalo městské popraviště. Prostor tohoto údolí kdysi sloužil pěstování vinné révy a chmele. Terénní úpravy teras zde udržovali i pozdější vlastníci a dochovaly se až do sklonku 80. let 20. století. To došlo k prakticky celkové asanaci této čtvrti. Zrušena byla ulice Vinohradská, Šárecká a Na Spravedlnosti. Z posledně jmenované ulice zůstal jen jediný dům. Označení Rafaelova se přeneslo na novou silnici – přeložku silnice č. II/360; ta byla otevřena v roce 2002.\n\nVýznamnou novoměstskou osobností býval Jan Rafael Chroustenský z Chroustenic a Malovar. Ten roku 1614 koupil ve městě Třebíči v Hasskově ulici dům č. 102. Na Novém Městě vlastnil zmíněné chmelnice a vinice. Po bitvě na Bílé hoře odešel do emigrace. Své vinice a chmelnice daroval městu. Jeho manželkou byla Šárka, po níž nesla jméno krátká ulice Šárecká.\n\nNové Město mívalo venkovský charakter. Historicky zde žily rodiny řemeslníků hospodařících v menším rozsahu i zemědělsky. Urbář roku 1654 uvádí na Novém Městě 41 domů. Pospolitý sousedský život na Novém Městě spolu s Novými Dvory přetrvával ještě po druhé světové válce. Stará domovní zástavba Nového Města byla těžce zasažena realizací \"obytného souboru Brněnská\", od sklonku 80. let 20. století postupně budovaného na blízkých Nových Dvorech a přes údolí Rafaelovy ulice v pozdějším sídlišti Na Kopcích. Obytný charakter dosavadní páteře Nového Města se vychýlil ve prospěch služeb (městské jatky z roku 1896, servisní služby motoristům), obchodu (obchodní dům Kaufland z roku 1998, prodej automobilů) a lehkého průmyslu (Rukavičkářské závody, posléze Domino; Oděva, posléze Altreva). Plnění obytných funkcí Nového Města se přesunulo do nové čtvrti Na Kopcích.\n\nV roce 2018 započala stavba propojky mezi ulicí Na Kopcích a Rafaelovou ulicí, kdy na této spojce vznikne 33 nových rodinných domů.\n\nNa Modřínové ulici by po roce 2020 měly vyrůst sociální a startovací byty.\n\nPočet obyvatel Nového Města dosáhl roku 2001 počtu 1056, počet trvale obydlených domů pak činil 161.\n\nPro potřeby dětí z Nových Dvorů a Nového Města byla roku 1887 otevřena novodvorská škola. Mateřskou školu měly obě části města již od roku 1885.\nV ulici Na Spravedlnosti se dříve nacházelo popraviště. Svůj význam pozbylo po roce 1755, v němž město pozbylo hrdelní právo. Objeveno a prozkoumáno bylo ve 30. letech 20. století.\n\nV bývalém Bochníčkově mlýně byla před rokem 1600 zřízena papírna. Ta skončila během velké povodně v roce 1773. Průmyslový provoz zde nahradila hostinská činnost. Hospoda sloužila i jako lidová tančírna a prostor dělnických schůzí. Roku 1907 zde byla založena Dělnická tělocvičná jednota. Budova byla zbourána roku 1985 a na jejím místě vyrostla prodejna automobilů.\n\nNa místě bývalého zájezdního hostince \"U Anděla\" byly v roce 1895 postaveny nové městské jatky, velmi brzy rozšířené, aby nahradily ty nevyhovující stojící do té doby na Jejkově. Neporáželi se zde koně. Pro ty byly zbudovány primitivní jatky u kožichovického žlebu naproti železničnímu mostu.\n\nNovoměstský most překlenující údolí Rafaelovy ulice a prodlužující ulici Modřínovou do sídliště Na Kopcích byl zbudován v letech 1988–1989.\n\nV letech 1989–1990 probíhaly práce na odklonění řeky Jihlavy více na jih; celková délka přeložky činila 560 m.\n\nVodní nádrž Lubí byla postavena v roce 1962 a v letech 1963–1967 byla pro Třebíč jedním ze zdrojů vody.\n\n"}
{"id": "159931", "url": "https://cs.wikipedia.org/wiki?curid=159931", "title": "Anchorage", "text": "Anchorage\n\nAnchorage je město a zároveň obvod amerického státu Aljaška. S počtem obyvatel 298 610 (2012) je největším městem Aljašky.\n\nMěsto bylo založeno roku 1914, když k němu dorazila Aljašská železnice. V Anchorage žijí více než dvě pětiny obyvatel Aljašky. Místo ale již před 5000 lety osídlili Athabasští eskymáci. V 18. století sem dorazili první průzkumníci z Ruska a s eskymáky obchodovali – měď, železo, ryby a kožešiny. V roce 1778 zde přistál kapitán Cook při hledání domnělé severozápadní zkratky mezi Pacifikem a Atlantikem. V tomto období zde již byli Rusové poměrně dobře zabydleni, obzvláště v okolí Eklutny. V roce 1912 kongres rozhodl vybudovat zde železniční spojku se Sewardem kvůli zpřístupnění vnitrozemských nalezišť uhlí. To byl začátek rychlého rozvoje původně stanového městečka. Na Velký pátek 27. března 1964 město zasáhlo nejsilnější naměřené zemětřesení v severní Americe (a druhé nejsilnější naměřené zemětřesení vůbec) o síle 9,2 Richterovy stupnice, které totálně zničilo některé městské části a vyvolalo zničující vlnu tsunami v oblasti zálivu prince Williama. Po objevu bohatých nalezišť ropy na Aljašce v roce 1968 si v Anchorage otevřely své pobočky významné ropné společnosti, což významně podpořilo další rozvoj města.\n\nAnchorage se nachází uprostřed jižního regionu Aljašky. 576 km jižně od Fairbanks, 97 km severně od Whittieru a 204 km severně od Sewardu. Anchorage je největším městem v okruhu 2 000 km, nejbližším velkoměstem je kanadský Vancouver vzdálený vzdušnou čarou 2 100 km. Let ze Seattlu do Anchorage trvá tři a půl hodiny.\n\nNachází se zde více než 8000 hotelových a motelových pokojů. Je zde přes 600 restaurací.\n\nDo Anchorage denně přilétá více než 280 letových spojení domácích a mezinárodních aerolinek. Do Anchorage můžete dorazit odkudkoliv ze severní Ameriky díky Aljašské dálnici. Dále sem jezdí vlak z města Fairbanks.\n\nPodle sčítání lidu z roku 2020 zde žilo 291 538 obyvatel.\n\n\nObyvatelé hispánského nebo latinskoamerického původu tvořili 8,7% populace.\n\nAnchorage je díky své poloze, klimatu a dopravnímu spojení hlavním základním táborem pro dobrodružství na Aljašce. Ročně se zde koná množství sportovních soutěží, nespočet festivalů a mnoho dalších akcí. Město Anchorage je známé jako vzdušná křižovatka světa. Můžete si zde užít rekreaci, divokou přírodu, ledovce, hory, dobrodružství aj. Mírné zimní klima, zasněžené hory a lesy, oceněný systém stezek a míle nezmapovaného sněhu vytvářejí ideální podmínky pro zimní sporty jako jsou alpské a severské lyžování, snowboarding, psí spřežení, rybaření, výlety na sněžnicích a další.\n\n\n"}
{"id": "159933", "url": "https://cs.wikipedia.org/wiki?curid=159933", "title": "Rooibos", "text": "Rooibos\n\nRooibos je nápojem připravovaným z keře nazývaného čajovec kapský (\"Aspalathus linearis\") z čeledi bobovitých. Již po mnoho generací je tento nápoj populární v Jižní Africe, jeho popularita se rozšířila i do řady zemí celého světa.\n\nČajovec roste pouze na malém území v Cederbergu v provincii Západní Kapsko. Rostlina se vysazuje v únoru až březnu. První sklizeň je za půl roku. Poté se sbírá do vaků a drtí se. Listy procházejí oxidací a získávají výraznou červenohnědou barvu. Vyrábí se také neoxidovaný „zelený“ rooibos.\n\nV Jižní Africe je běžné pít rooibos spolu s mlékem a cukrem, avšak v ostatních částech světa se většinou podává bez těchto přísad. Vůně rooibosu je často popisována jako sladká (a to i bez přidání cukru) a mírně ořechová. Příprava rooibosového nálevu je v podstatě stejná jako příprava černého čaje s tím rozdílem, že vůně je vylepšená delším vařením. Získaný nápoj je červenohnědý, což vysvětluje, proč se rooibosu někdy říká „červený čaj“.\n\nNápoj má charakteristickou tmavě červenou barvu a lehce nasládlou chuť. Někdy se rooibos také míchá s různými přísadami, aromatickými bylinami a podobně.\n\nZ rooibosu se dá připravit i espressu podobný nápoj – red espresso.\n\nRooibos obsahuje zejména fenolické látky a flavonoidy s prokázanými antioxidačními účinky a některé minerální látky. Z dalších látek jsou obsaženy glukosidy aspalatin a notofagin. Obsah vitamínu C je navzdory legendám velmi nízký, novější studie jeho přítomnost v červeném i zeleném rooibosu ani neprokázaly. Z minerálních látek je ve významnějším množství přítomna měď, fluor a mangan. Měď obsažená v 1 standardním šálku (1 čajová lžička rooibosu na šálek) pokrývá asi 8 % doporučené denní dávky, fluor 7 %, mangan 2 %. Jiné minerální látky, jako vápník, železo, draslík, hořčík, sodík, fosfor a zinek, nejsou přítomny ve významnějším množství a 1 šálek rooibosu přináší méně než 1 % doporučené denní dávky těchto prvků. Na rozdíl od pravého čaje má rooibos nízký obsah tříslovin.\n\nExistuje domněnka, že rooibos pomáhá vypořádat se s nervovým vypětím, alergiemi a trávicími potížemi. Při laboratorních testech (in vitro) se prokázalo, že rooibos inhibuje aktivitu xantinoxidázy, testy in vivo stále nebyly provedeny. Xantinoxidáza hraje roli v přeměně purinu na kyselinu močovou, což může potenciálně pomáhat v léčení dny. V těchto testech se zjistilo, při užití určitých koncentrací, že infuse rooibos je ani ne z poloviny tak účinná jako allopurinol, tedy lék, který je běžně při terapii dny předepisován právě na inhibici xantioxidázy.\n\nV rooibos lze nalézt dva flavonoidy, kvercetin a luteolin, které jsou známy pro své kvality při terapii rakoviny. Rooibos neobsahuje antioxidant epigallokatechin-3-gallát, který lze nalézt v zeleném čaji. \n\nTradiční medicína v Jižní Africe užívá rooibos na zmírnění dětské koliky, alergie, astma a kožní problémy.\n\nPolysacharid izolovaný z čajovce ukazuje aktivitu potlačující činnost HIV viru, tím, že se váže na T-lymfocyty.\n"}
{"id": "159934", "url": "https://cs.wikipedia.org/wiki?curid=159934", "title": "Alonž (chemie)", "text": "Alonž (chemie)\n\nAlonž neboli předloha destilační je nástroj, který se používá k jímání destilátu z destilační aparatury. Nasazuje se většinou zábrusem nebo pryžovou zátkou k vodnímu chladiči. Alonž chrání jímadlo destilátu před nesouvislým a rychlým proudem destilátu. Existují dva druhy alonžů – obyčejný pro destilaci za atmosférického tlaku a alonž s olivkou pro destilaci za sníženého tlaku.\n\n"}
{"id": "159935", "url": "https://cs.wikipedia.org/wiki?curid=159935", "title": "Západní svět", "text": "Západní svět\n\nZápadní svět, západní civilizace nebo Západ je souhrnné označení pro mnohé státy Austrálie, Evropy a Ameriky, které pojí podobné kulturní, hodnotové a společenské rysy jako svoboda, lidská práva, vláda práva, rovnost, individualismus, tolerance a liberální demokracie. Z historického hlediska byl vývoj západní civilizace silně ovlivněn antikou, křesťanstvím, judaismem a západní filozofií. V pozdější době pak renesancí, osvícenstvím, průmyslovou a vědeckou revolucí. Skrze imperialismus, kolonialismus a christianizaci v průběhu 15. až 20. století a pozdější export popkultury ovlivnila západní civilizace velmi výrazně celý zbytek světa a hrála rozhodující roli v jeho globalizaci. Samotný pojem Západ, včetně jeho rozsahu a významu, se v průběhu dějin a v závislosti na kontextu měnil a zůstává předmětem debat.\n\nZápadní civilizace navazuje mimo jiné na antickou civilizaci, ve které se na počátku 1. tisíciletí n. l. začalo šířit křesťanství. Křesťanství v západní části Římské říše prošlo poněkud odlišným vývojem, než v její východní části – tento rozdílný vývoj byl způsoben nejen odlišnosti římské a řecké kultury, ale také teologickým i politickým rozdělením západního katolického (později též protestantského) a východního pravoslavného křesťanství. Formování západního křesťanství bylo ovlivněno jak vznikem instituce papežství, tak vlivnými teology jako např. svatý Augustin či Tomáš Akvinský. Vývoj v západní části Evropy byl dále ovlivněn zánikem centrální politické moci na území zaniklé Západořímské říše a specifickým kulturním i politickým vlivem keltských, germánských či slovanských etnik – v rámci christianizace západoevropanů docházelo zároveň k pronikání některých původních pohanských kulturních či náboženských prvků do formálně křesťanské kultury, např. nové přidělení křesťanského významu původním pohanským svátkům a posvátným místům, náhrada různých pohanských bohů katolickými světci či nahrazení kultů bohyní plodnosti kultem Mariánským.\n\nZápadní svět lze chápat z hlediska:\n\nJednotlivá vymezení se od sebe mohou značně lišit.\n\nAmerický politický teoretik Samuel Huntington přinesl svou teorii západní civilizace. Přestože západní civilizace se díky své koloniální expanzi rozšířila do různých částí světa, až do začátku 20. století hrál primární roli původní kontinent, ze kterého západní civilizace z větší části vyšla – Evropa.\n\nV historii tohoto kontinentu se vytvářelo množství mocných států, které pak v některých historických obdobích dokázaly ovlivňovat významné události nejen na kontinentu, ale ve značné části ostatního světa (zejména v době kolonizace). Od 18. století se v Evropě ustálil systém tzv. pentarchie, tedy dominantního vlivu pěti mocností, které byly ve větší či menší míře v průběhu staletí navzájem rovnocenné (nebo byly rovnocenné spolky a aliance, které tyto státy utvářely). Mezi tyto velmoci patřily Velká Británie, Francie, Německo (před lety 1870–1871 Prusko), Ruské imperium a Rakousko-Uhersko (případně Rakouské císařství či Habsburská monarchie).\n\nPo první světové válce se však následkem ustanovení versailleského míru tento systém zhroutil (úpadek Německa následkem ekonomické krize a válečných reparací, rozpad Rakousko-Uherska na národní státy, komunistická revoluce a občanská válka v Rusku). Následkem vyčerpání Velké Británie a Francie během zákopové války nebyly tyto dvě země, které vyšly z bojů první světové války vítězně, schopny udržet politický systém Evropy, který se postupně vytvořil během mírových jednání ve Versailles). Po Druhé světové válce dochází definitivně k úpadku starých velmocí a na jejich místo nastupují Spojené státy americké a Sovětský svaz, při čemž důsledkem rivality těchto dvou velmocí byla studená válka. Tento celosvětový konflikt a rivalita ideologií, která byla vedle vojenských a ekonomických zájmů další hnací silou konfliktu, zatlačily evropské (ale v určité míře i světové) kulturní aspekty částečně do pozadí.\n\n\n"}
{"id": "159936", "url": "https://cs.wikipedia.org/wiki?curid=159936", "title": "Juneau", "text": "Juneau\n\nJuneau je hlavní město amerického státu Aljaška a zároveň jeden z jeho obvodů. Je větší než státy Rhode Island a Delaware a téměř tak velké, jako oba tyto státy dohromady. Město dostalo název podle prospektora Joa Juneaua, který ve městě hledal zlato. Před tímto se městu říkalo \"Rockwell\" nebo \"Harrisburg\".\n\nMěsto bylo založeno přibližně 18. října roku 1880, kdy byla oblast města vyznačena dvěma muži, kteří zde založili důlní stanoviště. Po roce se z dočasného tábora stalo první město založené po koupi Aljašky Američany od Rusů. Hlavním městem je od roku 1906.\n\nPodle sčítání lidu z roku 2018 zde žilo 32 113 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 6,3% populace.\n\n"}
{"id": "159937", "url": "https://cs.wikipedia.org/wiki?curid=159937", "title": "Darebnice", "text": "Darebnice\n\nDarebnice (pomnožné, tedy \"ty Darebnice, do Darebnic, v Darebnicích \") jsou osada, která se nachází asi 3 km severozápadně od města Choceň. Vlastní osada včetně vrchu s pozůstatky hradiště patří k obci Běstovice, na severozápadě na ni navazuje chatová osada, která patří k místní části Chloumek v obci a katastrálním území Újezd u Chocně. Darebnice se nachází při silnici III/3058 Choceň–Újezd u Chocně a železniční trati 020 Choceň–Týniště nad Orlicí, v údolí bezejmenného levého přítoku Tiché Orlice. Je zde několik domů s trvalým osídlením, ale také více chat i typu zahrádkářské kolonie.\n\nV osadě, v části příslušné k Újezdu u Chocně, roste památný dub letní (\"Quercus robur\", ), blízko jsou terénní pozůstatky hradů Darebnice a Hlavačov.\n"}
{"id": "159942", "url": "https://cs.wikipedia.org/wiki?curid=159942", "title": "Ventilový rozvod", "text": "Ventilový rozvod\n\nVentilový rozvod je typ rozvodového mechanismu využívající ventily na řízení toku pracovních plynů skrz pístový motor. Jde o nejčastější typ mechanických rozvodů, používaných ve čtyřdobých spalovacích motorech.\n\nOtevírání ventilů řídí příslušná vačka vačkové hřídele nebo zřídka výstředník výstředníkového hřídele, který je poháněn přímo klikou. U čtyřdobých motorů se vačkový hřídel otáčí přesně 2x pomaleji než hřídel klikový, protože jeden pracovní cyklus motoru trvá dvě otáčky kliky. Pohyb vačky se na ventily přenáší v závislosti od typu rozvodu zdvihátky, zdvihacími tyčkami a vahadly. Pohyb výstředníku ojničkami a vahadly. Pro snížení tření v mechanismu bývají zařazeny kladky, které mění smykové tření na valivé. \n\nZavírání ventilů je zabezpečeno nejčastěji pružinami, výjimečně u tzv. \"desmodromických rozvodů\" druhou vačkou.\n\nEnergie na pohon rozvodu je odebrána z klikové hřídele. Pohon může být řešen: \n\nPohon větších motorů by měl být vyveden z místa, kde se klikový hřídel otáčí nejrovnoměrněji, t.j. z uzlu torzního kmitání. Toto místo je u setrvačníku. U malých automobilových motorů je torzní kmitání nízké, proto je pohon většinou veden z volného konce klikové hřídele (obvykle ze strany proti setrvačníku).\n\nPodle umístění vačkového hřídele a ventilu se rozvody dělí na: \n\nKonstrukce, kde je vačkový hřídel uložen v bloku motoru, u klikové hřídele je typická pro starší rozvody. Rozvody F jsou složité a u rozvodů SV se velmi těžko vytváří spalovací prostor s vhodnými vlastnostmi, proto se dnes skoro nepoužívají.\n\nKonstrukce s vačkovým hřídelem, uloženým v hlavě válců, je typická pro moderní motory.\n\n"}
{"id": "159944", "url": "https://cs.wikipedia.org/wiki?curid=159944", "title": "Age of Love (album, Scooter)", "text": "Age of Love (album, Scooter)\n\nAge of Love je čtvrté studiové album německé skupiny Scooter. Bylo vydáno roku 1997 a je na něm 11 písniček.\n\n"}
{"id": "159946", "url": "https://cs.wikipedia.org/wiki?curid=159946", "title": "Back to the Heavyweight Jam", "text": "Back to the Heavyweight Jam\n\nBack To The Heavyweight Jam je šesté studiové album německé skupiny Scooter. Bylo vydáno roku 1999 a je na něm 12 písniček.\n\n"}
{"id": "159948", "url": "https://cs.wikipedia.org/wiki?curid=159948", "title": "San Antonio", "text": "San Antonio\n\nSan Antonio je druhé nejlidnatější město v americkém státě Texas a sedmé nejlidnatější město ve Spojených státech. V roce 2010 zde žilo více jak 1,3 milionu obyvatel. V metropolitní oblasti města žije přes 1,8 milionu obyvatel, což je neobvykle málo. Ve Spojených státech je počet obyvatel v aglomeraci většinou několikrát větší, než počet obyvatel města. San Antonio je sídlo Bexar County a rozloha města je 1067,3 km².\nV San Antoniu se nachází několik významných nemocnic a výzkumných lékařských zařízení. Farmaceutický průmysl je takřka jediným průmyslem.\n\nNejvětší základna amerického letectva je právě v San Antoniu – Lackland Air Force Base. Ročně tam prodělá výcvik přibližně 40 000 příslušníků americké US Air Force. Tato základna rovněž školí příslušníky členských států NATO, včetně ČR.\n\nPevnost Alamo je svědkem bitvy Američanů o Texas.\n\nNarodili se zde Rodney Alcala a Arthur Barrow.\n\nPodle sčítání lidu z roku 2010 zde žilo 1 327 407 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 63,2 % populace.\n\n\n"}
{"id": "159950", "url": "https://cs.wikipedia.org/wiki?curid=159950", "title": "Tramvajová doprava v Kolomně", "text": "Tramvajová doprava v Kolomně\n\nKolomna, město v ruské Moskevské oblasti, s celkem 161 100 obyvateli, je od roku 1948 obsluhováno tramvajovou sítí. Délka tramvajových tratí v současnosti dosahuje přibližně 40 km.\n\nV roce 1940 se začala ve městě budovat trolejbusová síť, která byla v létě 1941 prakticky před dokončením. Trolejbusy na ni však již dodány nebyly, vzhledem k postupující válce zůstalo tak několik let jen torzo trolejbusové sítě. Po konci války roku 1945 bylo nakonec rozhodnuto zřídit dopravu tramvajovou a koncept trolejbusové opustit. \n\nSe stavbou se začalo roku 1946 a 5. listopadu 1948 se slavnostně rozjely první tramvaje na úseku mezi dnešním \"Palácem sportu\" a stanicí \"Golutvin\" (jednalo se o severní část dnešní sítě). Dnešní vozovna však ještě tehdy dobudována nebyla; slouží teprve od roku 1951. Do provozu byly nasazeny tramvaje typu KP vyrobené v Moskvě. Později, když přibyly nové úseky, se objevily i další a modernější typy, jako například KM, též z ruské metropole. V roce 1955 byly od rižského výrobce Rīgas Vagonbūves Rūpnīca dodány tramvaje typu MTV-82.\n\nK prodlužování docházelo pak v letech 1954 (k dnešnímu \"Politechničeskému institutu\") a 1956 (do zastávky \"ZTS\"'). O další dva roky později byla dobudována i jižní část dnešního okruhu, nicméně pouze jen jako jednokolejná trať (zdvojkolejněna o další dva roky později). Pro nové úseky byly dovezeny tramvaje původem z Rižského závodu koncepce PCC typu RVZ-6 a později (od roku 1962) též i velmi rozšířené a známé KTM-5. K dalšímu rozšiřování pak došlo až 1. ledna 1971, kdy byla otevřena trať vedoucí na \"Kirovově prospektu\", na jihu města. Další úseky, vedoucí k místnímu masokombinátu vedoucí za hranice Kolomny přibyly v 70. a 80. letech. V srpnu 2002 pak byl otevřen dosud poslední úsek, díky němuž vznikl okruh i v jižní části města. Nejnovějším typem tramvají, jež je dosud v provozu, jsou LVS-97 a LM-99 vyrobené v Petrohradu.\n\n\n"}
{"id": "159952", "url": "https://cs.wikipedia.org/wiki?curid=159952", "title": "Zelený čaj", "text": "Zelený čaj\n\nNápoj zvaný zelený čaj (: ; pinyin: lǜchá; : , \"rjokuča\") je „pravý“ čaj, který při svém zpracování prošel minimální oxidací. Zelený čaj je populární v Číně, Tchaj-wanu, Hong Kongu, Japonsku, Koreji a na Středním Východě. Relativně nedávno se také více rozšířil na Západě, kde je tradičněji konzumován čaj černý.\n\nKaždý listový čaj lze připravit více různými způsoby. Všeobecným pravidlem u zelených čajů je zalévání vodou, která prošla varem, ale zchladla na 60–80 °C. Příliš teplá voda způsobí vyluhování tříslovin a dalších substancí a nálev má hořkou chuť až pachuť. Čaj zalitý příliš chladnou vodou má mdlou až vodovou chuť, protože se vonné a chuťové složky uvolnily z listů jen málo.\n\nKvalitní listové zelené čaje lze zalévat vícekrát. Pro další nálevy lze zvýšit teplotu vody nebo prodloužit dobu louhování. Doba louhování pro první nálev může u zelených čajů být od 30 sekund do několika minut. Opět záleží na konkrétním čaji. Při kratších dobách louhování se běžně používá větší množství čaje než u louhování delšího.\n\nMnožství čaje pro přípravu se v Evropě odměřovalo na malé lžičky, což vedlo k zažití pojmu „čajová lžička“. U kvalitních sypaných čajů s různou sypnou hmotností, velikostí listu však tento způsob není příliš spolehlivý. Vhodnější je proto odvážení čaje. Pro přípravu 1,5 dl nálevu se používají 2–4 g čaje.\n\nNelze stanovit „správný“ způsob přípravy čaje. Každá sklizeň i stejného druhu čaje je vždycky odlišná a prožitek spojený s čajováním spočívá také v experimentu a odhalování kvalit čaje, který se připravuje. S přípravou zeleného čaje se ve východních kulturách spojuje také řada obřadů a ceremonií.\n\nArcheologické nálezy ukazují, že čaj se pije už téměř 5 000 let, a že Indie a Čína byly první dvě krajiny, kde se začal pěstovat. Podle legendy je objevení čaje připisováno čínskému císaři Šen-nungovi, kterému podle pověsti při ohřívání vody spadly do kotlíku náhodně i lístky čajovníku. Poté, co lahodně vonící nápoj ochutnal, byl překvapen jeho vynikající chutí a energií nápoje, která odstranila únavu. Zelený čaj se používal v tradiční medicíně v Indii, Číně, Japonsku a Thajsku v nejrůznějších případech od zastavování krvácení a zlepšování hojení ran přes snižování horečky, snižování krevního cukru až po zlepšování trávení.\n\n\"Kissa Yojoki\", neboli Kniha čaje, sepsaná zenovým mnichem jménem Eisai v roce 1191, popisuje pozitivní účinky pití zeleného čaje na pět životně důležitých orgánů, obzvláště pak na srdce. Kniha se zaobírá léčebnými účinky čaje, včetně léčby kocoviny, jeho role jako stimulantu, léčení oparů a uhrů, tišení žízně, nápravy poruch trávení, léčení onemocnění nervového systému „beriberi“, prevenci únavy a podporu funkcí močové soustavy a mozkové činnosti. První část knihy také popisuje druhy čajovníků, jejich květů a listů a vysvětluje jak čaj pěstovat a jak zpracovávat jeho listy. Část druhá se zaměřuje na dávkování a způsoby podávání čaje u jednotlivých chorob.\n\nZelenému čaji se připisuje řada zdravotních účinků, z nichž mnohé dosud nebyly vědecky potvrzeny. Tato tvrzení, pro která chybí vědecké důkazy, jsou vypsána zde:\n\nJaponští výzkumníci také tvrdí, že pokud je vypito denně pět šálků zeleného čaje, spálí tělo navíc 70 až 80 kalorií. Dr. Nicholas Perricone, specialista na boj se stárnutím, tvrdil v televizní show, že pokud člověk pije čaj namísto kávy, výrazně během 10 týdnů zhubne.\n\nExistují ale také negativní účinky při nadměrném pití čaje, a to kvůli velkému množství kofeinu v zeleném čaji. Vedlejší účinky z množství kofeinu v těle mohou být nevolnost, nespavost a časté močení.\n\nStudie z roku 2006 publikovaná 13. září v magazínu \"Journal of the American Medial Association\" uvádí „Konzumace zeleného čaje je spojená se snížením úmrtnosti zapříčiněným rakovinou“. Studie, vedená japonskou univerzitou Tohoku, sledovala 40 520 dospělých japonců ve věku mezi 40 a 79 lety, kteří neměli mrtvici, srdeční záchvat nebo rakovinu při zahájení výzkumu v roce 1994. Studie sledovala všechny účastníky po celých 11 let a monitorovala všechny příčiny úmrtí a po sedm let monitorovala specifická úmrtí. Účastníci, kteří pili pět a více šálků čaje denně měli o 16 procent nižší riziko předčasného úmrtí a o 26 procent nižší riziko výskytu kardiovaskulárních chorob, než účastníci, kteří pili méně než jeden šálek čaje denně. Studie dále uvádí, že „pokud zelený čaj chrání člověka proti kardiovaskulárním chorobám nebo rakovině, lze očekávat, že pití tohoto nápoje se bude částečně podílet na prodloužení života, kde právě kardiovaskulární choroby a rakovina jsou dvě celosvětově nejčastější příčiny předčasného úmrtí.“\n\nStudie publikovaná v magazínu \"American Journal of Clinical Nutrition\" uvádí ve vydání z února 2006, že „větší konzumace zeleného čaje je spojená s menším výskytem poruch kognitivních funkcí u člověka.“\n\nV květnu 2006 uveřejnili výzkumníci Yaleovy univerzity článek porovnávající více než 100 různých studií zaměřených na kladné zdravotní účinky zeleného čaje. Upozornili na něco, co nazvali „asijským paradoxem“, kdy navzdory velmi rozšířenému kouření cigaret je v Asii malý výskyt srdečních chorob a rakoviny. Teoretizují, že 1,2 litru čaje, který mnozí Asiaté vypijí každý den, přináší vysoké hodnoty polyfenolů a dalších antioxidantů. Tyto složky pak mohou různými způsoby zlepšit stav kardiovaskulárního systému, včetně prevence spojování krevních destiček a prevence zvyšování hodnoty cholesterolu. To uvádějí výzkumníci, jejichž studie se objevila v květnovém vydání magazínu \"Journal of the American College of Surgeons\". Výslovně uvádějí, že zelený čaj může pomoci v prevenci oxidace cholesterolu LDL („špatný“ cholesterol), což následně může vést ke snížení zanášení cév.\n\nStudie publikovaná v magazínu Biological Psychology, vydání z 22. srpna 2006, se zaměřuje na změnu stresové reakce pomocí L-Theaninu, chemikálie vyskytující se v zeleném čaji. Uvádí, že „orální příjem L-Theaninu může mít anti-stresový efekt díky potlačení podráždění nervové soustavy.“\n\nV oboustranně anonymním pokusu, eliminujícím i placebo efekt, který uskutečnila divize kardiovaskulární medicíny při Univerzitním zdravotním centru ve Vanderbiltu, USA, byl 240 dospělým osobám podáván buď extrakt ze zeleného čaje v podobě 375mg kapsulí nebo placebo (neškodná náhražka). Po 12 týdnech pacienti, kterým byl podáván čajový extrakt, měli významně nižší úrovně LDL cholesterolu a též celkovou hladinu cholesterolů (o 16,4 % a 11,3 % nižší než na počátku) než druhá skupina. Závěrem doporučili podávání obohaceného theaflavinového extraktu spolu s další dietou jako prostředek ke snižování „špatného“ cholesterolu.\n\nStudie publikovaná v lednu 2005 v magazínu \"American Journal of Clinical Nutrition\" uvádí, že „denní konzumace čaje s obsahem 690mg katechinů po 12 týdnů snížila množství tělesného tuku, což znamená, že příjem katechinů může být užitečný při prevenci a zlepšování chorob špatného životního stylu, hlavně obezity.“\n\nAntioxidanty v zeleném čaji mohou pomoci prevenci a snížení obtíží při revmatické artritidě, tak alespoň uvádí studie CWRU School of Medicine uveřejněná 13. dubna 2005 ve vydání magazínu \"Proceedings of the National Academy of Sciences\". Studie zkoumá vliv polyfenolů zeleného čaje na kolagenem vyvolanou artritidu u myší, která je podobná revmatické artritidě u člověka. V každé ze tří testovaných skupin se u myší, kterým byly podávány polyfenoly zeleného čaje, rozvinula artritida významně méně často. Z 18 myší, kterým byl zelený čaj podáván, se artritida objevila jen u 8 (44 procent). U 18 myší, které zelený čaj nedostávaly, se artritida objevila u všech, kromě jediné (94 procent). Navíc výzkumníci zaznamenali, že 8 myší, které dostávaly zelený čaj a onemocněly artritidou, mělo různé druhy artritidy.\n\nNěmecká studie odhalila, že přikládání filtrovaného odvaru z extraktu zeleného čaje a horké vody na kůži po dobu 10 minut, třikrát denně, může pomoci lidem, jejichž kůže byla poškozena radiační terapií (po 16-22 dnech).\n\nStudie publikovaná v prosinci 1999 v magazínu \"American Journal of Clinical Nutrition\" odhaluje, že „zelený čaj má termogenické složky a podporuje oxidaci tuku více, než aby to bylo možné vysvětlit pouze samotným obsahem kofeinu. Extrakt ze zeleného čaje může sehrát úlohu v řízení tělesných procesů sympatickou aktivací termogeneze, oxidace tuku nebo obou.“\n\nV laboratorních testech bylo zjištěno, že EGCG (katechiny) obsažené v zeleném čaji brání HIV v napadání T-buněk. Přesto nejsou dosud známy stejné účinky u člověka.\n\nStudie uveřejněná v srpnu 2003 v magazínu \"Cellular and Molecular Life Sciences\" věnujícího se novým potenciálním aplikacím, odhalila „a doporučuje novou potenciální aplikaci (−)-epigalokatechinu-3-galátu (EGCG) v prevenci nebo léčbě zánětlivých procesů“.\n\nZelený čaj (: \"Rjokuča\") je v Japonsku všudypřítomný, bývá nazýván „Japonský čaj“ (: \"Nihonča\") nebo dokonce jen „čaj“ (: \"Oča\") a je téměř jediný druh čaje zde pěstovaný. Říká se, že nejlepší japonské čaje pocházejí z oblasti Udži v Kjótu, kde ve 12. století vznikly první plantáže. Také prefektura Šizuoka je známá svým zeleným čajem. Kvalitní čaj se však pěstuje takřka v celé jižní části Japonska.\n\nNa rozdíl od čínských zelených čajů se k přerušení oxidace většinou používá horká pára. Různé druhy se dělí především dle způsobu zpracování, od každého existuje mnoho variant jak cenových, tak kvalitativních. Existuje také řada zvláštních čajů, které jsou mimo toto spektrum. Důležitým faktorem je pak také použitý kultivar (odrůda) čajovníku, který, stejně jako u vína, dává čajům specifika své chuti. Pro zjednodušení se však dále uvádí pouze dělení podle zpracování.\n\n\n\n\n\n\n\n\n\n\nZhejiang je domovem nejznámějšího z čajů, Xi Hu Longjing (西湖龙井，Loong Tseng), ale také mnoha dalších vysoce kvalitních čajů.\n\n\n\n\n\nAnhui je domovem tří z nejslavnějších čínských čajů.\n\n\n"}
{"id": "159957", "url": "https://cs.wikipedia.org/wiki?curid=159957", "title": "Who's Got the Last Laugh Now?", "text": "Who's Got the Last Laugh Now?\n\nWho's Got the Last Laugh Now? je jedenácté studiové album německé skupiny Scooter. Bylo vydáno roku 2005 a obsahuje 12 skladeb.\n\n"}
{"id": "159961", "url": "https://cs.wikipedia.org/wiki?curid=159961", "title": "Sheffield (album)", "text": "Sheffield (album)\n\nSheffield je sedmé studiové album německé skupiny Scooter. Bylo vydáno roku 2000 a je na něm 12 písniček.\n\n"}
{"id": "159976", "url": "https://cs.wikipedia.org/wiki?curid=159976", "title": "Ralph Vaughan Williams", "text": "Ralph Vaughan Williams\n\nRalph Vaughan Williams (12. října 1872, Down Ampney, Gloucestershire – 26. srpna 1958, Londýn) byl vlivný anglický hudební skladatel. Studoval Royal College of Music v Londýně a Trinity College v Cambridgi. Napsal devět symfonií a mnoho dalších skladeb, mezi nimi komorní hudbu, opery, chorální hudbu a filmovou hudbu. Také sbíral britskou lidovou hudbu.\n\nNarodil se vikářovi Arthuru Vaughn Williamsovi a jeho manželce Margaret, která byla praneteří Charlese Darwina, jako třetí dítě. Mezi jeho učitele patřil například Maurice Ravel. Roku 1919 se stal profesorem hudby v Oxfordu. Během 2. světové války se stal hudebním skladatelem filmové hudby pro propagandistické filmy. Během svého života napsal 9 symfonií. Jeho popel je uložen ve Westminsterském opatství.\n\n"}
{"id": "159977", "url": "https://cs.wikipedia.org/wiki?curid=159977", "title": "Rúholláh Chomejní", "text": "Rúholláh Chomejní\n\nSajjid Rúholláh Músaví Chomejní (persky سید روح الله موسوی خمینی; \"Sayed Rūhollāh Mūsavī Khomeynī\"; 24. září 1902 – 3. června 1989) byl šíitský vůdce protišáhovské revoluce v Íránu. Je otcem Ahmada Chomejního a dědem Hasana Chomejního.\n\nRúholláh Músaví pocházel z rodiny šíitského duchovního a v souladu s rodinnou tradicí se rozhodl pro studium teologie. V roce, kdy byl jmenován ájatolláhem (nejvyšší titul pro znalce a vykladače koránu), si osvojil jméno svého rodiště – \"Chomejní\". Patřil mezi nejkonzervativnější náboženské teoretiky a od počátku šedesátých let bouřlivě vystupoval proti režimu šáha Muhammada Rezy Pahlavího a proti jeho snahám o sekularizaci země.\n\nByl několikrát vězněn a v roce 1964 donucen k exilu. Jeho chvíle přišla o čtrnáct let později, kdy společenským systémem jedné z nejstarších monarchií na světě otřásly ekonomické problémy. Svým vystoupením dal Chomejní opozičnímu hnutí jednotnou náboženskou formu a po šáhově odchodu do egyptského exilu se v lednu 1979 vrátil jako uznaný vůdce a stal se nejvyšším náboženským představitelem země (tzv. \"valije fakíh\").\n\nPodle nové ústavy byla Íránská islámská republika teokratickým státem, ale ve skutečnosti měla všechny znaky Chomejního osobní diktatury, prosazované náboženskou kontrolou všech státních funkcí a podřízením všech politických stran ideovému dozoru náboženské rady. V důsledku války s Irákem (od září 1980 do srpna 1988) se teokratický způsob vlády spojil s podporou perského nacionalismu - tím si Chomejní sice upevnil pozice v zemi, ale na druhé straně znemožnil sjednocení radikálního muslimského hnutí a jeho prosazení v rámci arabských zemí.\n\nI po Chomejního smrti zůstal systém nadvlády ajatolláhů v Íránu zachován a jejich způsob odmítání euroatlantické kultury (upevňován démonizací Spojených států amerických) se stal příkladem pro další náboženská muslimská hnutí, např. pro Tálibán. Dlužno podotknout, že relativně neexpanzivní Írán má pro averzi vůči euroatlantickému světu důvody, související např. s podporou západních mocností poskytovanou saddámovskému Iráku v jeho invazi do Íránu v roce 1980, jež si vyžádala cca 1 milion životů. 3. července, v závěru osmiletého konfliktu, sestřelil americký raketový křižník USS Vincennes íránský Airbus s 290 civilisty na palubě na jeho běžném linkovém letu. Íránci to berou jako varování, kterého se jim od USA tehdy dostalo, aby se podřídili rezoluci 598 zakazující jejich jednotkám odvetu vůči Iráku, protože na udržení jeho tehdejší politické, územní a ekonomické konfigurace měl Západ zájem, neboť ji sám z části utvářel.\n\nJeho nástupcem ve funkci nejvyššího představitele Íránu se stal Sajjid Alí Chameneí.\n\nZemřel 3. června 1989 po 11denní hospitalizaci na vnitřní krvácení v důsledku rakoviny.\n\n\n"}
{"id": "159978", "url": "https://cs.wikipedia.org/wiki?curid=159978", "title": "Hrob neznámého vojína", "text": "Hrob neznámého vojína\n\nHrob neznámého vojína je pocta všem vojákům, kteří ve válce padli bezejmenní, protože se je nepodařilo \"identifikovat\".\n\nModerní tradice začala po první světové válce činností \"Komise pro válečné hřbitovy\" (\"Commonwealth War Graves Commission\"). Ta měla za úkol na bývalé západní frontě exhumovat, identifikovat a znovu pohřbít četné tělesné pozůstatky padlých vojáků. Protože identifikace byla často nemožná, členové komise sir Fabian Ware (předseda) a podplukovník Henry Williams se rozhodli prosadit záměr převézt ostatky jednoho neidentifikovaného vojáka do Británie. Jeho hrob pak měl sloužit jako poutní místo pro pozůstalé, kteří nevědí, kde leží hrob jejich blízkého.\n\nZáměr se na \"Ministerstvu války\" podařilo prosadit na podzim 1920. Francouzským \"torpédoborcem Verdun\" byl do Británie převezen jeden mrtvý neznámý voják, uložen do rakve z dubu z královského paláce v Hampton Court Palace a pohřben 11. listopadu 1920, přesně na hodinu a den 2 roky po skončení války. Hrob se nachází symbolicky ve Westminterském opatství, kde jsou pohřbeny významné osobnosti britských dějin.\n\nSouběžně proběhl stejný obřad v Paříži. Tam se hrob nachází pod Vítězným obloukem.\n\nOstatky neznámého československého vojína byly uloženy 1. července 1922 na Staroměstské radnici. Šlo o ostatky ze hřbitova u Zborova. Hrob byl odstraněn roku 1941 na rozkaz K. H. Franka. Ostatky neznámého vojína byly zpopelněny a jejich stopa končí v Terezíně. Po druhé světové válce byl hrob neznámého vojína umístěn v Národním památníku na Vítkově a namísto zamýšleného zborovského padlého byly do něj uloženy ostatky padlého od Dukly. Od 8. května 2010 jsou v hrobu neznámého vojína uloženy také nově exhumované ostatky jednoho ze zborovských padlých.\n\nMotiv neznámého vojína se objevuje v umění jako symbol obyčejného života zmařeného válkou (The Doors, Roy Harper, …). V češtině je nejznámější \"Píseň Neznámého vojína\" Karla Kryla.\n\n"}
{"id": "159980", "url": "https://cs.wikipedia.org/wiki?curid=159980", "title": "Łukasz Kubot", "text": "Łukasz Kubot\n\nŁukasz Kubot (* 16. května 1982 Bolesławiec) je polský profesionální tenista, vítěz dvou grandslamů v mužské čtyřhře a mezi lednem až květnem 2018 světová jednička ve čtyřhře, 51. v pořadí a historicky první tenisová jednička z Polska.\n\nVe své dosavadní kariéře na okruhu ATP World Tour vyhrál dvacet dva deblových turnajů, včetně Australian Open 2014 se Švédem Robertem Lindstedtem a Wimbledonu 2017 v páru s Melem. Na challengerech ATP aokruhu Futures získal šest titulů ve dvouhře a dvacet ve čtyřhře. Domovským oddílem je polský klub KKT Wrocław. Během kariéry také nastupoval v české extralize za oddíl TK Neridé.\n\nNa žebříčku ATP byl ve dvouhře nejvýše klasifikován v dubnu 2010 na 41. místě a ve čtyřhře pak v lednu 2018 na 1. místě. Trénuje ho bývalý jablonecký tenista Jan Stočes.\n\nV polském daviscupovém týmu debutoval v roce 2001 základním blokem 2. skupiny zóny Evropy a Afriky proti Izraeli, v němž prohrál s Noamem Okunem a porazil Amira Hadada. Izraelci zvítězili 3:2 na zápasy. Do roku 2018 v soutěži nastoupil k dvaceti devíti mezistátním utkáním s bilancí 19–10 ve dvouhře a 10–1 ve čtyřhře.\n\nPolsko reprezentoval na Letních olympijských hrách 2012 v Londýně, kde v mužské dvouhře vypadl v úvodním kole, když nestačil na Bulhara Grigora Dimitrova.\n\nZúčastnil se také riodejaneirských Her XXXI. olympiády, kde ve druhém kole mužské čtyřhry s Marcinem Matkowskim skončili na raketách osmého nasazeného páru Španělů Roberto Bautista Agut a David Ferrer. Po boku Agnieszky Radwańské nastoupili také do smíšené čtyřhry, v níž je v první fázi vyřadila rumunská dvojice Irina-Camelia Beguová a Horia Tecău.\n\nV roce 2006 vyhrál deblovou soutěž na neapolském challengeru, kde se jeho spoluhráčem stal Čech Tomáš Cibulec. Ve dvouhře US Open 2006 postoupil z kvalifikace do hlavní soutěže, jakožto první mužský tenista z Polska po jedenácti letech v rámci Grand Slamu. V prvním kole porazil třicátého druhého nasazeného Belgičana Kristofa Vliegena. Žádný polský hráč za předchozích dvacet let přitom nepostoupil do druhé fáze majoru. V ní zdolal Izraelce Noama Okuna po pětisetové bitvě. Ve třetím kole uhrál jen šet gamů na sedmého nasazeného Rusa Nikolaje Davyděnka.\n\nDvakrát si zahrál finále dvouhry na okruhu ATP Tour a vždy odešel poražen. Poprvé na květnovém Serbia Open 2009 v Bělehradu, kde nestačil na Srba Novaka Djokoviće. Podruhé opět na antuce během únorového Brasil Open 2010 v Costa do Sauípe, kde jej zastavil Španěl Juan Carlos Ferrero.\n\nNa nejvyšší grandslamové kategorii v rámci singlových soutěží nejdále došel ve Wimbledonu 2013, kde v osmifinále po pěti setech přehrál Francouze Adriana Mannarina. V ryze polském čtvrtfinále pak nestačil na světovou dvaadvacítku Jerzyho Janowicze, který se následně stal historicky prvním Polákem v grandslamovém semifinále. Se švédským tenistou Robertem Lindstedtem triumfovali z pozice čtrnáctých nasazených v mužské čtyřhře Australian Open 2014. Po výhře nad francouzským párem Michaël Llodra a Nicolas Mahut ve finále zdolali americko-jihoafrickou dvojici Eric Butorac a Raven Klaasen. Kubot se Švédem přitom před melbournským turnajem společně nevyhráli žádný zápas.\n\n"}
{"id": "159983", "url": "https://cs.wikipedia.org/wiki?curid=159983", "title": "Wayne Gretzky", "text": "Wayne Gretzky\n\nWayne Douglas Gretzky (* 26. ledna 1961 Brantford, Ontario) je bývalý kanadský hokejista, hokejový trenér a manažer. Mezi roky 1979–1999 odehrál v National Hockey League (NHL) dvacet sezón, během nichž vystřídal čtyři kluby. Přezdívka „The Great One“ odkazuje na jeho označení „nejlepšího hráče všech dob“, jak jej charakterizovala řada sportovních novinářů, hokejistů, trenérů, fanoušků i samotná NHL. U příležitosti 100. výročí NHL byl v lednu 2017 vybrán také jako jeden ze sta nejlepších hráčů historie ligy.\n\nV kanadsko-americké profesionální soutěži nasbíral nejvyšší počet bodů, asistencí a nastřílel nejvíce gólů. Zůstává jediným hráčem s více než 200 body celkově dosaženými v jediné sezóně, když tento výkon v kariéře zopakoval čtyřikrát. Kromě toho si v šestnácti ročnících připsal více než 100 bodů, z toho ve čtrnácti za sebou. V roce 1999 kdy ukončil profesionální dráhu, mu patřilo 61 oficiálních rekordů NHL, z toho 40 v základní části, 15 v play-off a zbylých 6 z utkání All-Star Game. K sezóně 2014 pak stále držel 60 z nich a desítky dalších neoficiálních rekordů.\n\nNarodil se a vyrostl v ontarijském Brantfordu. Jeho otec Walter Gretzky byl také hokejistou a pocházel z rodiny emigrantů původem z Grodna (jejich národnost se uvádí nejčastěji běloruská, ale také polská nebo ukrajinská). \n\nV dětském věku došlo v místním amatérském klubu k odhalení jeho talentu, když hokejovými dovednostmi dalece převyšoval své vrstevníky. Přestože nevyčníval konstitucí, silou ani rychlostí, stal se nedostižitelný zejména hokejovou inteligencí a čtením hry. Ve zvýšené míře na sebe poutal pozornost soupeřů, měl schopnost správného očekávání puku v příchozím okamžiku a ocital se tak v pravou chvíli na správném místě. Známou se stala jeho obliba pohybovat se za soupeřovou brankou, čímž byla tato část plochy přezdívána jako „Gretzkyho kancelář“.\n\nV roce 1978 podepsal smlouvu s týmem Indianapolis Racers, v němž krátce hrál World Hockey Association (WHA). Následně byl trejdován klubem Edmonton Oilers, který se v roce 1979 po kolapsu WHA připojil k NHL. V edmontonském dresu vytvořil řadu klubových rekordů a družstvo dovedl k zisku čtyř Stanley Cupů. Do klubu Los Angeles Kings přestoupil 9. srpna 1988 a postoupil s ním do finále v roce 1993. Jeho tamní působení bylo spojováno se zvýšením popularity hokeje v Kalifornii. Do St. Louis Blues přestoupil 27. února 1996. Nastoupil do 31 zápasů, v nichž nasbíral 37 bodů. Kariéru ukončil v New York Rangers, s nímž podepsal smlouvu 21. července 1996. Poslední zápas odehrál 18. dubna 1999 v Madison Square Garden proti Pittsburgh Penguins, vedených kapitánem Jaromírem Jágrem. Gretzkyho tým prohrál 2–1 v prodloužení.\n\nBěhem profesionální dráhy obdržel devětkrát Hartovu trofej pro nejužitečnějšího hráče, desetkrát získal Trofej Arta Rosse pro vítěze kanadského bodování, dvakrát vyhrál Trofej Conna Smythe pro nejužitečnějšího hráče vyřazovací fáze a pětkrát dosáhl na Cenu Lestera B. Pearsona (přejmenovanou na Cenu Teda Lindsaye) i Trofej lady Byngové pro nejslušnějšího hráče ligy. Opakovaně vystoupil proti tradičním pěstním soubojům na ledě.\n\nPo završení profesionální dráhy v roce 1999 byl okamžitě přijat do Hokejové síně slávy sídlící v Torontu. Po Mariovi Lemieux se tak stal dosud posledním desátým hokejistou, který nemusel absolvovat čekací období. NHL vyřadila jeho číslo dresu „99“ pro další používání ve všech klubech, čímž se stal jediným takto oceněným hokejistou v historii soutěže. V roce 2008 byl Mezinárodní hokejovou federací zvolen do nejlepší pětky 20. století – mezinárodního All-Star týmu, a to jako jediný Kanaďan na pozici centra.\n\nManažerem kanadské reprezentace se stal na Zimních olympijských hrách 2002, na nichž tým vybojoval zlaté medaile, poprvé po padesáti letech. V roce 2000 se stal spoluvlastníkem arizonského klubu Phoenix Coyotes a po výluce NHL 2004–2005 převzal také úlohu hlavního trenéra. Na tuto funkci rezignoval v září 2009 a odprodal menšinový vlastnický podíl zbankrotovaného klubu. Do Ontarijské sportovní síně slávy byl přijat v roce 2004.\n\nJeho bratry jsou Keith Gretzky a Brent Gretzky.\n\nV ročníku 1984 hudební show \"Dance Fever\", kde působil jako porotce, se poprvé střetl s herečkou Janet Jonesovou. Ta v letech 1985–1987 udržovala partnerský vztah s americkým tenistou Vitasem Gerulaitisem. Podle pozdějšího vyjádření hokejisty si však herečka nepamatovala, že by v tomto pořadu účinkoval. Poměr spolu navázali v roce 1987 poté, co navštívili zápas basketbalového klubu Los Angeles Lakers. V lednu 1988 ji Gretzky požádal o ruku a sňatek proběhl 16. července 1988 nákladným obřadem s výlohami přes milion amerických dolarů, což kanadský tisk označil za „královskou svatbu“. Obřad z edmontonské baziliky sv. Josefa byl přenášen na kanadském území živě. Po přestupu do LA Kings hokejista obržel americké občanství a ponechal si také kanadské.\n\nDo manželství se narodilo pět dětí: Paulina, Ty, Trevor, Tristan a nejmladší Emma. Modelka a zpěvačka Paulina Gretzká se v srpnu 2013 zasnoubila s golfistou Dustinem Johnsonem. Ty Gretzky hrál hokej na specializované sportovní škole Shattuck-Saint Mary's. Myšlenky na sportovní dráhu opustil a nastoupil na Arizonskou státní univerzitu. Trevor Gretzky byl v roce 2011 draftován profesionálním baseballovým klubem Chicago Cubs. V březnu 2014 došlo k jeho výměně do Los Angeles Angels of Anaheim.\n\n\n"}
{"id": "159984", "url": "https://cs.wikipedia.org/wiki?curid=159984", "title": "Koro (psychologie)", "text": "Koro (psychologie)\n\nKoro je označení pro převážně mužskou fobii či panickou reakci, spočívající v chorobné představě scvrkávání penisu, jeho zmizení v těle a následné smrti. Variantou je domněnka, že pohlavní úd byl odcizen. Postižení se drží za zevní pohlavní orgány, někdy jim pomáhají i příbuzní. Číňané např. fixují penis dřevěnými kolíky.\n\nPředstava se vyskytuje celosvětově, byla popsána v jihovýchodní Asii jako epidemie paniky (Singapur, v roce 1967) a v Africe (Nigérie, Ghana). Může být důvodem k lynčování obviněné ženy. Vyskytovala se i ve středověké Evropě, kde byly z krádeže penisu muži někdy obviňovány údajné čarodějnice při čarodějnických procesech. Tyto případy jsou popsány i ve spise Kladivo na čarodějnice.\n\nFobie byla poprvé popsána jako \"„suo-yang“\" v tradiční čínské učebnici vnitřního lékařství z roku cca 300 před n.l. (\"The Yellow Emperor's Classic of Internal Medicine\"). V Americe a v Evropě jde o izolované případy, které nejsou spojeny s obavou ze smrtelného průběhu. Byly popsány u kuřáků marihuany. (Viz PubMed: Earleywine M. „Cannabis-induced Koro in Americans.“)\n\nKoro znamená malajsky: „želva“, přeneseně v slangu „penis“.\n\nFobii lze analogicky pozorovat také u žen, které si drží labia a ňadra.\n"}
{"id": "159986", "url": "https://cs.wikipedia.org/wiki?curid=159986", "title": "Vitória FC", "text": "Vitória FC\n\nVitória FC známý i jako Vitória Setúbal je portugalský fotbalový klub z města Setúbal hrající nejvyšší portugalskou soutěž Primeira Ligu.\n\nV letech 1964 až 1974 měla Vitória zlaté desetiletí. V letech 1964/65 a 1966/67 vyhrála dvakrát portugalský pohár a jeden přidala v sezóně 2004/05. Vitória také několikrát skončila na třetím místě a v sezóně 1971/72 dokonce na druhém místě v první lize. Za klub hráli slavní portugalští fotbalisté, jako např. Jacinto João, José Augusto Torres a Vítor Baptista.\n\n\n"}
{"id": "159989", "url": "https://cs.wikipedia.org/wiki?curid=159989", "title": "Pomocné vědy historické", "text": "Pomocné vědy historické\n\nPomocné vědy historické (PVH) jsou souborem speciálních vědních disciplín, jež slouží ke zkoumání a kritickému hodnocení pramenů historických věd. Využívají nejnovější poznatky mnoha oborů, zejména z okruhu přírodních věd. Slouží k určení míry autentičnosti pramene a hodnoty obsažené informace.\n\nTradičně se uvádí 10 pomocných věd historických:\n\nMezi pomocné vědy historické se nověji řadí i některé další, v určitých případech spíše přírodovědné, disciplíny:\n\n\n"}
{"id": "159990", "url": "https://cs.wikipedia.org/wiki?curid=159990", "title": "Muhammad Alí Paša", "text": "Muhammad Alí Paša\n\nMuhammad Alí (4. března 1769 Kavala – 2. srpna 1849 Káhira) byl egyptský místokrál, vojevůdce, ale také diktátor.\n\nMuhammad Alí se narodil pravděpodobně v řecké Makedonii a po smrti rodičů se ho ujal místodržící provincie, který zabezpečil jeho výchovu, počátek vojenské kariéry a oženil ho se svou neteří. Díky svému ochránci měl Muhammad zajištěn postup ve funkcích a roku 1798 byl jmenován velitelem tureckého vojska v Egyptě. Po Napoleonově odplutí ovládl s pomocí armády do roku 1801 postupně celou zemi.\n\nZa tento úspěch ho sultán jmenoval v roce 1805 místokrálem Egypta s titulem paši. Muhammad Alí dokázal ve velmi krátké době zkonsolidovat zemi a pacifikovat útočné beduínské kmeny. Rázně potlačil britské pokusy o vměšování do egyptské vnitřní politiky a v roce 1811 plně stabilizoval situaci vyvražděním tehdejší vojenské a politické elity – mamlúků. V té době se však již stal faktickým vládcem země, neboť osmanská říše neměla prostředky na dobytí Egypta.\n\nOd roku 1819 prováděl samostatnou zahraniční politiku, jejíž součástí se stala úspěšná expanze na Arabský poloostrov, do Súdánu a do východního Středomoří. V roce 1827 poskytl sultánovi vojenskou pomoc, která měla udusit řecké povstání, ale spojené turecké a egyptské loďstvo bylo zničeno evropskými velmocemi v bitvě u Navarina. Egyptský vládce proto požadoval po sultánovi kompenzaci škody, a když se jí nedočkal, zahájil proti němu v roce 1831 válku, kterou zastavily až evropské mocnosti, jež donutily Muhammada Alího spokojit se se ziskem Sýrie.\n\nK definitivní úpravě poměrů došlo až v roce 1841, kdy egyptský vládce obdržel titul místokrále dědičně, vrátil sultánovi Sýrii a místo toho obdržel vládu nad Tunisem. Jeho říše, formálně stále podléhající osmanské říši, byla organizována podle tureckého vzoru, základem Muhammadovy moci však zůstala armáda, doplňovaná násilnými odvody. Kvůli odvodům a neúměrným daním sice často docházelo k povstáním podrobeného obyvatelstva, Muhammadovi vojáci však dokázali všechny rebelie velmi rychle potlačit a bez větších problémů tak udržovali stabilitu panství.\n\nV roce 1848 se egyptský místokrál vzdal trůnu ve prospěch svého syna Ibráhíma a tím založil novou dynastii, vládnoucí Egyptu (pod formální osmanskou a méně formální britskou správou) až do roku 1952.\n\n"}
{"id": "159991", "url": "https://cs.wikipedia.org/wiki?curid=159991", "title": "Schlickovo ladění", "text": "Schlickovo ladění\n\nSchlickovo ladění je nerovnoměrně temperované ladění, které ve své práci v roce 1511 popsal\nArnolt Schlick. Zatímco někteří hudební teoretici kladou Schlickovo cítění ještě do doby temperatur,\nodvozených z pythagorejského ladění, založeného na kvintách, jiní již v této práci\nhledají začátky vzniku středotónového ladění, založeného na velkých terciích.\n\nArnolt Schlick\n\nsvůj návod k ladění varhan popisuje zhruba následujícími slovy:\n„Začni s tónem F v manuálu a vem jeho horní kvintu a neber ji příliš vysoko (jak by odpovídalo čistému ladění),\nale nech ji podle záznějů o něco níže, co sluch ještě snese, ale zase ne až tak moc…“\nZ tohoto popisu lze stěží odvodit exaktní vztahy mezi tóny, které požaduje přesná hudební teorie,\npracující s pojmy pythagorejské či syntonické koma a poměřující drobné odchylky intervalů na centy, a proto jsou pokusy o rekonstrukci Schlickova ladění nejisté.\nUveďme dva autory, kteří se pokoušejí rekonstruovat toto ladění podle uvedených náhledů:\n\nJ. Murray Barbour\n\nse jako první pokusil o rekonstrukci Schlickova ladění, přičemž vycházel z jedné šestiny pythagorejského komatu (PK).\nKvinty F-C, C-G, G-D, D-A, A-E, E-H jsou laděny o 1/6 PK níže než čistě (698 centů),\nkvinty H-Fis, Fis-Cis, Dis-B a B-F jsou laděny o 1/12 PK níže než čistě, tzn. prakticky se rovnají\nkvintám rovnoměrně temperovaného ladění, jak je známe dodnes (700 centů),\na Kvinty Cis-Gis a Gis-Dis jsou laděny o 1/6 PK výše než čistě (706 centů):\n\nLange\n\npokládá Barbourovu rekonstrukci za mylnou a naproti tomu se domnívá, že bylo Schlickovo myšlení již pevně svázáno se středotónovým laděním. Proto zužuje ladění oněch šesti kvint o 3/16 syntonického komatu.\n\nWegscheider s Wernerem\n\nnaproti tomu dávájí za pravdu Barbourovi a ukazují, že je to naopak Lange, který vychází ze špatného předpokladu\no Schlickově svázanosti se středotónovým laděním. Tvrdí, že z pozorného čtení Schlickova díla jasně vysvítá,\nže jeho myšlení ještě navazuje na Pythagorejské ladění a proto se znaží zachovat konsonanci kvint do té míry,\npokud je to možné. Odvolávají se na myšlení té doby, zejména na ladění Pareji (1428, tj.\npouze 29 let před Schlickem) a Grammatea (1518, tj. ještě téměř 7 let po Schlickovi), jejichž ladění rovněž vychází z pythagorejského.\n"}
{"id": "159993", "url": "https://cs.wikipedia.org/wiki?curid=159993", "title": "Integrated Digital Enhanced Network", "text": "Integrated Digital Enhanced Network\n\niDEN (Integrated Digital Enhanced Network) je technologie mobilních telefonů vyvinutá v období 1991-1994 firmou Motorola pro rozšíření sítě TDMA o dodatkové služby (např. Push-to-Talk over Cellular (PoC) nebo SMS).\n\nSítě iDEN byly rozšířené především v Severní a Jižní Americe; v USA provozovaly síť iDEN dvě velké telefonní společnosti – Sprint/Nextel (ukončil činnost sítě iDEN 30. června 2013) a SouthernLINC Wireles, v Kanadě společnosti Telus (ukončila provoz sítě iDEN 29. ledna 2016), Airtel a Fleetcom. V Brazílii provozovala v roce 2017 síť iDEN firma Nextel. Další operátoři jsou na Blízkém východě a v Číně, Indii, Jižní Koreji a v Maroku.\n\nRealizací rádiového rozhraní se iDEN podobá síti D-AMPS (TDMA), ale lépe využívá kmitočtového pásma: používá kombinaci kmitočtového (kanály s rozestupem 25 kHz, využité pásmo 20 kHz) a časového multiplexu (jeden kanál mohou využívat až 3, příp. 6 mobilních telefonů). Duplexní provoz je zajištěn kmitočtovým duplexem s odstupem 39 MHz, 45 MHz nebo 48 MHz, podle použitého kmitočtového pásma. Propojovací síť používá upravenou GSM signalizaci.\n\nJednotlivé řady mobilních telefonů pro sítě iDEN se výrazně liší svými vlastnostmi, modernější na rozdíl od starších používají karty podobné, ale nekompatibilní se SIM kartami používanou v sítích GSM, starší telefony umožňovaly pouze příjem SMS, apod. Mezi výhody sítě iDEN patří propracovaná technologie Push-to-Talk, k nevýhodám malá konkurence mezi dodavateli techniky a obtížná dostupnost standardů.\n"}
{"id": "159994", "url": "https://cs.wikipedia.org/wiki?curid=159994", "title": "Metopa", "text": "Metopa\n\nMetópa (z řec. \"metópé\", čelo, průčelí) je v řecké architektuře ozdobný prvek v dórském stavebním řádu. Mezi architrávem či kladím (13) a římsou (4) probíhá vlys, kde se střídají vystouplé triglyfy (8) a zapuštěné metópy (9), často s bohatou plastickou výzdobou. Nejznámější jsou 92 metópy z Parthenónu na athénské Akropoli, zobrazující zápas kentaurů s lapity.\n\nDórský stavební řád, který se užíval v předklasické a klasické době starého Řecka (7.-5. stol. př. n. l.) nese zřetelné stopy dřevěné architektury, z níž se vyvinul: kulaté sloupy, rovné kladí (architráv) a také triglyfy, což jsou původně vystouplé konce stropních trámů. Proto jsou vždy nad sloupem a v polovině mezi sloupy. Prostor mezi nimi byl původně prázdný a kladly se tam buď ozdobné nádoby nebo lebky obětovaných zvířat. V dórském řádu je prostor mezi triglyfy vyplněn metópou, přibližně čtvercovou keramickou nebo kamennou deskou, která se později sochařsky zdobila. Vysoké reliefy na metópách, kde se zpravidla zobrazovaly dvě až tři postavy, patří k vrcholům řeckého sochařství. \n\nMetopy a trojúhelníkový tympanon nabízely sochařům příležitost k volné tvorbě, která kontrastovala s jinak pevně danými a geometricky určenými prvky dórského řádu, který připouštěl jen nepatrné odchylky. Překvapivá přesnost, s níž se až do poslední doby tento řád do nejmenších detailů dodržoval (například šest kapek pod triglyfem), svědčí o tom, jakou vážnost mu staří Řekové přikládali. Podoba chrámů jako obydlí bohů se podle jejich přesvědčení výborně osvědčila a nesmělo se na ní tedy nic měnit.\n\n\n"}
{"id": "159995", "url": "https://cs.wikipedia.org/wiki?curid=159995", "title": "We Bring the Noise!", "text": "We Bring the Noise!\n\nWe Bring the Noise! je osmé studiové album německé skupiny Scooter. Bylo vydáno roku 2001 a je na něm 12 písní.\n"}
{"id": "159996", "url": "https://cs.wikipedia.org/wiki?curid=159996", "title": "Dálnice A1 (Itálie)", "text": "Dálnice A1 (Itálie)\n\nDálnice A1 ( , také ) je nejdelší a jednou z nejvýznamnějších dálnic v Itálii.\n\nSpojuje Milán a Neapol po západním pobřeží Apeninského poloostrova (prochází regiony Lombardie, Emilia-Romagna, Toskánskem, Umbrií, Laziem a Kampánií). Od roku 1988 je již celá dobudovaná; její první úsek se začal stavět v roce 1957 a byl zprovozněn 4. října 1964. Dnes měří dálnice A1 759,6 km. A1 je jedna z nejdelších dálnic Evropy.\n\nO jejím vybudování rozhodla italská vláda v padesátých letech, aby spojila sever s jihem a tím pozvedla válkou zničený průmysl.\n"}
{"id": "159998", "url": "https://cs.wikipedia.org/wiki?curid=159998", "title": "Cejn velký", "text": "Cejn velký\n\nCejn velký (\"Abramis brama\"; Linné, 1758) je v České republice velice hojně chovaný druh ryb. U této ryby není zákonem stanovena minimální lovná délka (tzv. plevelná ryba). Je dokonale uzpůsoben k životu ve stojatých, mělkých a prohřátých vodách. Lidské zásahy do vodních toků jej nikterak nezasáhly, naopak stavby přehrad rozšířily jeho životní prostor. Je poměrně odolný vůči znečištění.\n\nCejn velký má vysoké, z boků silně zploštělé tělo. Hlava je v poměru k tělu malá. Ploutve jsou tmavé, dlouhé a špičaté. Hřbet je zbarven až do černa, boky šedožluté až zlatavé, břicho je světlé. Dosahuje délky vzácně až 95 cm a hmotnosti 10 kg, běžné úlovky se však pohybují v rozmezí 20-30 cm o průměrné váze 0,5 kg. Dožívá se až 30 let.\n\nObývá vody téměř celé Evropy s výjimkou severní části Skandinávie a Skotska, nevyskytuje se na Pyrenejském poloostrově, v Itálii, na Balkáně a na Krymu. V České republice je možno výskyt označit jako velmi hojný. Je to původní a typická ryba dolních částí větších řek, podle níž jsou tyto úseky označovány jako cejnové pásmo. Vyskytuje se v různých typech stojatých vod, v tůních, slepých ramenech, jezerech po těžbě štěrkopísku a v propadlinách. Vhodné podmínky nalezl i ve většině našich údolních nádrží. Místy proniká i do parmového pásma. Vždy dává přednost místům s měkkými nánosy na dně.\n\nJedná se o všežravou rybu. V mládí se živí především planktonem, v dospělosti pak bentosem.\n\nSportovními rybáři je loven často na hrách, kukuřici, kroupy, burizony, lisovaný rohlík, hnojáčky, bílé červy apod.\n\nTření probíhá bouřlivě v období od poloviny dubna do června, vždy v závislosti na teplotě vody, která musí být vyšší než 12 °C. Ryby se shromažďují v zarostlých mělčinách, kde samice kladou na vodní rostliny asi 1,5 mm velké žluté jikry. Jediná samice může naklást až 300 000 jiker. Velmi často se kříži s jinými druhy kaprovitých ryb, jako například s ploticí, perlínem nebo cejnkem malým.\n\nMezi sportovními rybáři se jedná o velmi oblíbenou rybu. V rybářské hantýrce se mu tradičně říká \"Lopaťák\". Lze ji lovit jak na plavanou, tak na položenou nebo na stále modernější feeder. Při nedostatku dravců hrozí její přemnožení. Z hospodářského hlediska se jedná spíše o plevelný druh, neboť konkuruje kaprovi.\n\n"}
{"id": "160000", "url": "https://cs.wikipedia.org/wiki?curid=160000", "title": "Dálnice A3 (Itálie)", "text": "Dálnice A3 (Itálie)\n\nDálnice A3 ( ) je jednou z dálnic v Itálii. \n\nSpojuje Neapol a Reggio Calabria po západním pobřeží Apeninského poloostrova (v některých místech však zachází relativně hodně do vnitrozemí). Prochází regiony Basilicata, Kalábrií a Kampánií. Budována byla v několika etapách, ve směru od severu k jihu. První krátká etapa, z Neapole do Pompejí byla otevřena 29. června 1929, druhá mezi Pompejemi a Salernem pak 16. července 1961. Poslední byl úsek Salerno – Reggio Calabria, jenž se pro automobilisty zprovoznil k 13. červnu 1974. Dálnice tak dosáhla délky 442,9 km\n"}
{"id": "160003", "url": "https://cs.wikipedia.org/wiki?curid=160003", "title": "Adolf Wallenberg", "text": "Adolf Wallenberg\n\nAdolf Wallenberg (10. listopadu 1862 ve Stargard – 1949) byl německý internista a neurolog.\n\nAdolf Wallenberg studoval v Heidelbergu a Lipsku, kde na univerzitě získal doktorát v roce 1886. Mezi lety 1886 a 1888 byl asistentem v Městské nemocnici v Danzigu, kde se usadil a pracoval jako praktický lékař. Mezi lety 1907 a 1928 byl ředitelem interny nemocnice a stal se čestným profesorem roku 1910.\n\nKdyž pracoval s Ludwigem Edingerem, popsal ptačí mozek a zkoumal úlohu čichového systému v hodnocení, rozpoznání a požívání jídla.\n\nPopsal klinické projevy (1895), nálezy posmrtného ohledání (1901) způsobované \"Arteria cerebelli posterior inferior\" (\"Wallenbergův syndrom\").\n\nS Edingerem a později také sám publikoval \"Jahresberichte über die Leistungen auf dem Gebiete der Anatomie des Zentralnervensystems\" ( \"Objevy roku na poli výzkumu anatomie a centrálního nervového systému\"). \n\n\n"}
{"id": "160004", "url": "https://cs.wikipedia.org/wiki?curid=160004", "title": "Dálnice A4 (Itálie)", "text": "Dálnice A4 (Itálie)\n\nDálnice A4 ( , též ) je jednou z dálnic v Itálii. \n\nDálnice A4 se nachází na severu Itálie, spojuje Turín s městem Sistiana nedaleko Terstu u hranic se Slovinskem. Je již celá dokončená, dlouhá 517 km a vede přes území regionů Piemont, Lombardii, Veneto a Friuli-Venezia Giulia. Patří k těm nejstarším, její první úsek byl otevřen již 25. října 1932.\n"}
{"id": "160005", "url": "https://cs.wikipedia.org/wiki?curid=160005", "title": "Dum spiro spero", "text": "Dum spiro spero\n\nDum spiro spero (do češtiny překládáno jako „Dokud dýchám, doufám“) je velice rozšířené latinské motto používané po desítky generací. Nejčastěji je přičítáno Ciceronovi.\n\nZa své ho považuje několik klanů rodin jako např. skotský klan MacLennanů, klan Liversidgeů (a různých variant tohoto příjmení jako je Liversageovi, Liversedgeovi, …), klan Doranových, Partidgeových atp.\n\nV České republice jej používá jako své motto prostějovská výsadková 601. skupina speciálních sil generála Moravce.\n"}
{"id": "160007", "url": "https://cs.wikipedia.org/wiki?curid=160007", "title": "Hermína", "text": "Hermína\n\nHermína je ženské křestní jméno staroněmeckého původu. Další variantou jména je Heřmana. Vzniklo z mužského jména Herman. Toto jméno znamenalo \"pán vojska\" nebo také \"válečník\". Dnešní význam jména Hermína je tedy \"bojovnice\". V České republice slaví Hermína svátek 7. dubna.\n\n\n\n"}
{"id": "160014", "url": "https://cs.wikipedia.org/wiki?curid=160014", "title": "Zoe", "text": "Zoe\n\nZoe je ženské křestní jméno řeckého původu. Vzniklo z řeckého slova \"zóé\" a vykládá se jako „život“. V České republice připadají jmeniny Zoe na 27. října.\n\nZoui, Zoja, Zouinka, Zoinka, Zoi, Zoika\n\n"}
{"id": "160016", "url": "https://cs.wikipedia.org/wiki?curid=160016", "title": "Dálnice A5 (Itálie)", "text": "Dálnice A5 (Itálie)\n\nDálnice A5 ( ) je jednou z dálnic v Itálii. \n\nDálnice A5 se nachází na severu země, spojuje Turín s regionem Údolí Aosty a vede na státní hranice s Francií. Tam se napojuje na dálnici A40, vedoucí dále do Chamonix a Mâconu v Burgundsku. Dlouhá je celkem 140 km; ukončena není normálně hraničním přechodem – francouzská hranice se nachází přímo uprostřed dálničního tunelu, který byl vyražen pod Mont Blancem. První úsek dálnice byl zprovozněn roku 1961.\n"}
{"id": "160018", "url": "https://cs.wikipedia.org/wiki?curid=160018", "title": "Basketball Hall of Fame", "text": "Basketball Hall of Fame\n\nBasketball Hall of Fame (\"Basketbalová síň slávy\") je organizace, která oceňuje celoživotní přínos pro světový basketbal u hráčů, trenérů, rozhodčích a dalších osob spojených s tímto sportem. Nese jméno zakladatele basketbalu - Jamese Naismitha.\n\nOrganizace byla založena v roce 1959 a sídlí ve Springfieldu v americkém státě Massachusetts. Na rozdíl od podobných organizací, které se zabývají baseballem nebo americkým fotbalem, v Basketbalové síni slávy jsou oceňováni nejen osoby spojené s americkými profesionálními soutěžemi (NBA), ale i z vysokoškolských a amatérských soutěží, a ze zemí mimo severní Ameriku.\n\nSeznam oceněných osob lze najít v samostatném článku Seznam členů Basketball Hall of Fame.\n"}
{"id": "160027", "url": "https://cs.wikipedia.org/wiki?curid=160027", "title": "Hrdlořezský hřbitov", "text": "Hrdlořezský hřbitov\n\nHrdlořezský hřbitov se nachází v Praze 9 u pražské ulice \"Českobrodská\" na kraji Hloubětína, těsně za hranicí Hrdlořez. Zřízen byl v roce 1904 hrdlořezskou obcí. Hřbitov má rozlohu 0,39 ha a v dubnu 1999 na něm bylo evidováno celkem 1620 pohřbených, 12 hrobek, 635 hrobů a 114 urnových hrobů. Z významných osobností je na hřbitově pohřbena komunistická politička Anežka Hodinová-Spurná.\n\nNa Hrdlořezském hřbitově se stále pohřbívá.\n\n"}
{"id": "160029", "url": "https://cs.wikipedia.org/wiki?curid=160029", "title": "Sarpsborg", "text": "Sarpsborg\n\nSarpsborg je město v Norsku. Je správním městem kraje Viken. Město bylo založeno Olafem II. Svatým roku 1016. Tehdy se jmenovalo Borg a bylo až do Olafovy smrti v roce 1030 hlavním městem Norska. Sarpsborg je třetím nejstarším městem Norska.\n\nVětšina starého města skončila po sesuvech v řece Glommě. Bylo znovu postaveno na bezpečnějším místě, ale v roce 1567 bylo vypáleno švédským vojskem. Obyvatelé uprchli po proudu řeky Glommy do míst dnešního Fredrikstadu, který jako město založili v roce 1569. Poté byl Sarpsborg vystavěn znovu. Počet jeho obyvatel stále roste, v roce 2005 dosáhl počet obyvatel 50 000. K 1. lednu 2006 bylo v Sarpsborgu 50 115 obyvatel.\n\nSpolu s Fredrikstadem dnes tvoří pátou největší konurbaci v Norsku. K 1. dubnu 2006 měly obě města dohromady 121 097 obyvatel. Nejvýznamnější průmyslovou výrobu zastupuje Borregaard, ve městě působí Borg Bryggerier (Pivovar Borg) z druhé největší pivovarnické skupiny v Norsku (Hansa Borg Bryggerier).\n\nZnak Sarpsborgu byl vytvořen v roce 1966, jeho podoba vychází z pečeti z roku 1556.\n\nV šedesátých letech 20. století byl Sarpsborg známý svým fotbalovým týmem – Sarpsborg FK, ale dnes je více znám svým hokejovým týmem – Sparta Warriors.\n\n\n"}
{"id": "160031", "url": "https://cs.wikipedia.org/wiki?curid=160031", "title": "Želmíra Gašparíková", "text": "Želmíra Gašparíková\n\nDr. Želmíra Gašparíková (18. ledna 1901, Martin – 15. prosince 1966, Praha) byla slovenská jazykovědkyně, knihovnice a bibliografka.\n\nNarodila se v rodině uvědomělého vlastence Jozefa Gašparíka-Leštinského a jeho manželky Anny, rozené Jankovičové. Vzdělaní získávala v Martině, Prešově a v letech 1920-1925 studovala slovenskou filologii a srovnávací jazykovědu na filozofické fakultě Karlovy univerzity v Praze, v letech 1925-1926 na pařížské Sorbonně.\n\nJejí starší sestrou byla Anna Horáková-Gašparíková, osobní archivářka prezidenta Tomáše Garrigua Masaryka.\n\n"}
{"id": "160034", "url": "https://cs.wikipedia.org/wiki?curid=160034", "title": "Black Flag", "text": "Black Flag\n\nBlack Flag byla losangeleská skupina, která svým agresivním průrazným zvukem stála u zrodu termínu hardcore. Inspirovala mnoho významných skupin jak punkových, tak metalových a mnoho alternativních skupin a umělců. Jejich pozdní alba se tvrdým, pomalým a experimentálním zvukem rovněž podepsala u vzniku stylů jako grunge, metalcore a sludge metal. I takoví velikáni jako Nirvana otevřeně citovali Black Flag jako velký vzor a na někdy i jejich skladby coverovali na koncertech. Logo skládající se ze čtyř černých pruhů se stalo kultovním. Kapelu založil roce 1977 kytarista Greg Ginn společně s baskytaristou Chuckem Dukowskim, bubeníkem Brianem Migdolem a zpěvákem Keithem Morrisem.\n\nSoučasně se skupinou si Ginn a Dukowski založili i vlastní nahrávací firmu SST, u které Black Flag vydali v roce 1978 debutové čtyřpísňové EP \"Nervous Breakdown\". To zabodovalo svou tvrdostí a přímočarostí a Black Flag se během krátké doby stali vítanou koncertní atrakcí po celé Kalifornii.\n\nPo dalších třech EP (\"Jealous Again\" a \"Six Pack\") natočených ve stále se měnících sestavách (za bicí zasedl Roberto \"Robo\" Valverde, mikrofon po Morrisovi převzal Chavo Paderast, kterého následně vystřídal Dez Cadena) dorazil do kapely charismatický mladík-intelektuál Henry Rollins, disponující stylově drsným vokálem. I jeho zásluhou se debutové album \"Damaged\" (1981), nabité patnácti drtícími songy, stalo absolutní klasikou celé hardcore-punkové scény (natočeno bylo v sestavě Ginn, Rollins, Dukowski, Robo a Cadena, který se chopil druhé kytary). Ani v následujících letech se Black Flag nevyhnuli dalším personálním změnám. Nejdříve odešel Robo, kterého na krátko nahradil Emil Johnson (zabubnoval si na EP \"TV Party\" z roku 1982), nastálo pak Bill Stevenson z Descendents. Současně kapelu opustil i Cadena. Ve stejné době vrhla firma SST na trh dvě retrospektivní kompilace \"Everything Went Black\" a \"The First Four Years\", mapující raná léta skupiny. Pouze ve trojici (Ginn - kytara, basa, Rollins - zpěv a Stevenson - bicí) natočili Black Flag v roce 1984 druhé studiové album \"My War\" s výrazně pozměněným temným, metalovým zvukem. Ve stejném roce (už posilněni o nového člena, baskytaristku Kiru Roessler), stihli Black Flag vydat ještě dvě alba. Nejdříve se objevilo experimentální album \"Family Man\", kde jedna polovina desky byla tvořena mluveným slovem a druhá instrumentálními skladbami. V závěru roku pak přidali nekompromisní hardcore/metalové album \"Slip It In\", které vycházelo ze soundu desky \"My War\", bylo ale mnohem agresivnější, naléhavější a hutnější.\n\nV roce 1985 po nepříliš výrazném albu \"Loose Nut\" a dalším experimentu v podobě instrumentálního jazzového EP \"The Process Of Wedding Out\" se Black Flag nadechli k poslednímu albovému počinu - \"In My Head\". Na něm se propracovali ke zcela individuálnímu, sebevědomému projevu a ve spojení Ginnovi schizoidní kytary a Rollinsova nenávistného řevu až fyzicky atakovali posluchače. V závěru roku pak odešel Stevenson, nahradil ho Anthony Martinez, který stačil ještě s Black Flag natočit živé album \"Who's Got the 10½? \". Krátce nato ale kapelu opustil její lídr Greg Ginn, čímž se Black Flag potichu a bez ohlášení rozpadli. V roce 1986 ještě vyšlo EP \"Minuteflag\", natočené o rok dříve při společném jam-session členů Black Flag a The Minutemen. Posledním studiovým materiálem kapely je potom \"posmrtné\" EP \"I Can See You\" z roku 1989, které bylo pořízeno krátce před odchodem Billa Stevensona.\n\nVětšina členů Black Flag se po rozchodu realizovala v různých dalších projektech a kapelách. Greg Ginn ještě v dobách Black Flag sestavil kapelu October Faction (zahráli si zde i Stevenson a Dukowski), po svém odchodu od Black Flag pak svůj osobitý kytarový styl uplatnil v převážně instrumentálních a jazzově laděných projektech Gone, Confront James, Mojack nebo na sólových albech. Henry Rollins si založil vlastní, velmi úspěšnou, kapelu Rollins Band a zahrál si vedlejší role v hollywoodských filmech, Keith Morris po svém odchodu v roce 1979 založil kultovní punk band \"Circle Jerks\", Robo si zahrál v horror-punkové legendě The Misfits, Dez Cadena založil kapelu DC3, později se objevil v The Misfits a v punkové supergroup Osaka Popstar, Chuck Dukowski postupně sestavil projekt Würm, zahrál si s Ginnem v October Faction, založil kapelu SWA, naposledy pak Chuck Dukowski Sextet, Bill Stevenson se po odchodu z Black Flag vrátil do Descendents, se kterými pokračoval i pod hlavičkou All a fungoval i jako velmi úspěšný producent (mj. Big Drill Car, Good Riddance, NOFX, Rise Against), Kira Rossler založila společně s Mikem Wattem (ex-Minutemen) two-bass duo DOS.\n\n\n\n\n\n\n\n\n\n\n\n\n"}
{"id": "160035", "url": "https://cs.wikipedia.org/wiki?curid=160035", "title": "Seznam členů Basketball Hall of Fame", "text": "Seznam členů Basketball Hall of Fame\n\nToto je seznam členů basketbalová síně slávy - Basketball Hall of Fame.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "160038", "url": "https://cs.wikipedia.org/wiki?curid=160038", "title": "EURid", "text": "EURid\n\nEURid je nezisková organizace zvolená Evropskou komisí jako doménový registr pro doménu nejvyšší úrovně .eu.\n\nEURid je sdružení tří evropských národních registrátorů: DNS Belgium (.be), IIT-CNR (.it) and NIC-SE (.se), přidruženým členem je organizace CZ.NIC (správce národní domény .cz). Organizace byla zřízena v Belgii se sídlem v Bruselu, pobočky má v dalších státech EU.\n\n"}
{"id": "160041", "url": "https://cs.wikipedia.org/wiki?curid=160041", "title": "Československé pozemní jednotky na Západě 1939–1945", "text": "Československé pozemní jednotky na Západě 1939–1945\n\nPo okupaci českých zemí nacistickým Německem a vzniku Slovenského státu a Protektorátu Čechy a Morava došlo k emigraci převážně mladých mužů do zahraničí, kde by se podíleli na boji proti Němcům. \n\nJednalo se přitom jak o piloty, tak o příslušníky pozemních vojsk. Jejich první kroky směřovaly zejména do Polska a následně do Francie, protože se domnívali, že dříve či později dojde k válce, do které se budou moci zapojit. Avšak přístup polských i francouzských úřadů nebyl zprvu přátelský, protože jejich vlády se domnívaly, že ústupky Adolfu Hitlerovi jsou zárukou míru. Ve Francii mnohým československým emigrantům nezbylo nic jiného, než vstup do Cizinecké legie, pod příslibem, že v případě vypuknutí války s Německem jim bude umožněn návrat do zahraniční československé armády. Po vypuknutí války 1. září 1939 se situace našich vojáků začala rychle měnit, ovšem rychlá porážka Polska i Francie znamenala jejich další přesuny. V té době se výrazně zhoršila situace pro další uprchlíky, kteří byli nuceni opouštět Protektorát přes Slovensko a Maďarsko, kde při dopadení hrozilo vydání Němcům. Do bezpečí se čs. vojáci dostali až při překročení hranic tehdejší Jugoslávie, kde působil československý konzul, který zajišťoval jejich převoz do Bejrútu a Libanonu. Situace se zkomplikovala po úplné porážce Francie a ustavení francouzské kolaborantské vlády ve Vichy, kdy hrozila čs. občanům ve francouzské Sýrii a Libanonu internace nebo vydání Němcům, a tak 29. června 1940 přešli zbylí čs. vojáci do britské Palestiny. Na Střední východ se také dostala část čs. vojáků zajatých Rudou armádou v Polsku, které se podařilo čs. úřadům dostat ze Sovětského svazu.\n\nPo uzavření dohody mezi vládou Francie a Československým národním výborem 2. října 1939 bylo rozhodnuto o zformování pěší divize, jejíž výstavba započala ve městě Agde. Velitelem divize byl nejprve div. gen. Rudolf Viest, později vystřídaný brig. gen. Bedřichem Neumannem. Mužstvo se skládalo jak z dobrovolníků (3326 mužů) uprchlých z Protektorátu a Slovenského štátu, tak, od prosince 1939, i z mobilizovaných československých občanů (8169 mužů) trvale usídlených ve Francii.\n\nOficiálně byla 1. československá pěší divize ve Francii () založena 15. ledna 1940; ovšem jelikož se ani do května t. r. nepodařilo dosáhnout plných početních stavů a bojeschopnosti všech útvarů, byla organizační struktura divize zredukována a do bitvy o Francii zasáhly pouze její pěší pluky č. 1 (plk. Kratochvíl) a č. 2 (plk. Satorie), přidělené k formacím francouzské armády. 13. června poprvé skutečně byly čs. jednotky nasazeny na frontě, na řekách Marna a Grand Morin; vyznamenaly se především v obranných bojích u městečka Gien, kde Čechoslováci hájili most přes Loiru proti útočící 1. horské divizi Wehrmachtu. \n\nPo skončení bitvy o Francii byly zbytky československých jednotek evakuovány do Británie, kde se staly základem 1. československé smíšené brigády.\nV polovině roku 1940 se začala v Palestině tvořit československá jednotka a symbolicky na státní svátek 28. října téhož roku byl ustaven Československý pěší prapor 11 - Východní, který vojensky podléhal britskému Vrchnímu velitelství Středního východu a administrativně spadal pod Čs. vojenskou misi pro Střední východ a Egypt. Velitelem praporu se stal podplukovník Karel Klapálek, velitelem výcvikového střediska plukovník Koreš. 10. prosince se pěší prapor přesunul z Gedery do nového výcvikového střediska v Judské poušti nedaleko Jericha. Zde se čs. vojáci podrobili náročnému výcviku v pouštních podmínkách. Od 18. března plnil pěší prapor své první poslání – po přesunu do tábora v Agami na pobřeží Středozemního moře na předměstí Alexandrie zde společně s polskými jednotkami střežil zajatecké tábory s více než 10 000 zajatci. Po Rommelově jarní ofenzívě roku 1941 byl počátkem dubna obležen důležitý severoafrický přístav Tobrúk. Čs. prapor byl 19. května přidělen k britské 23. brigádě brigádního generála A. Gallowaye a 31. května poslán na frontu. Vykonával však spíše strážní službu a do výraznějších bojů přímo nezasáhl. Koncem června se přesunul do Sýrie, kde se zúčastnil střetů s francouzskými silami během obsazení země spojeneckými silami. Tyto boje, v nichž paradoxně bojovali Čechoslováci v Čs. pěším praporu proti Čechoslovákům v Cizinecké legii, skončily porážkou Cizinecké legie a mnozí z jejich českých a slovenských příslušníků přešli k Čs. pěšímu praporu. V říjnu odpluli českoslovenští vojáci do obleženého Tobrúku a zapojili se do bojů. Zde se československá jednotka vyznamenala v boji proti nepřátelským vojskům, společně s polskými a australskými jednotkami, kterým se přezdívalo \"Tobrúcké krysy\". Boje o Tobrúk trvaly až do prosince, přičemž čs. pěší prapor zde setrval do 7. dubna 1942. 21. května byl 11. čs. pěší prapor zrušen a reorganizován na 200. čs. lehký protiletadlový pluk. Když na podzim 1942 přešli Britové do rozhodného protiútoku, čs. protiletadlový pluk opět postupoval na západ. Na Silvestra 1942 dorazil podruhé do Tobrúku, který chránil v rámci 17. protiletadlové brigády před německými vzdušnými útoky z Kréty až do konce afrického polního tažení. Nejvíce se vyznamenal při náletu 20. ledna 1943, kdy odrazil německý nálet a sestřelil při tom jeden Junkers Ju 88. Protivzdušnou obranu Tobrúku vykonával pluk do 12. června. Čs. útvary v Africe a na Středním Východě byly všechny zrušeny během léta 1943 a drtivá většina jejich příslušníků odplula do Velké Británie.\n\nPo příchodu příslušníků čs. pěšího praporu do Velké Británie došlo k reorganizaci čs. pozemního vojska. Již od roku 1940 zde působila 1. čs smíšená brigáda, která byla pověřena obranou určitých pobřežních úseků pro případ německé invaze. V roce 1944 došlo v Sovětském svazu u 1. čs. armádního sboru k náboru Volyňských Čechů, ale nově vznikajícím jednotkám chyběli vycvičení velitelé. Proto tam na vlastní žádost odešlo mnoho důstojníků z čs. západních jednotek, a to včetně Karla Klapálka. Velitelem nově vzniklé obrněné brigády se tak stal generál Alois Liška. V rámci brigády existovalo velitelství s Brigádní štábní rotou, dva tankové prapory, 1. dělostřelecký pluk, Motorizovaný prapor, Motorizovaný předzvědný oddíl, Oddíl kanónů proti útočné vozbě, Protiletadlová baterie, Ženijní rota, Spojovací rota, Dopravní oddíl, Brigádní tankové dílny, Lehké dílny 1-4, Lehká brigádní ambulance, Oddíl polního četnictva, Polní soud I. stolice s polní prokuraturou, Polní pošta a Výchovná četa. Po přecvičení na novou techniku byla brigáda připravena na přepravu do Francie. V její výzbroji byly postupně mj. britské tanky Cromwell, Challenger, Crusader a Sherman Firefly, lehké americké tanky M-5 Stuart, obrněné transportéry Halftrack a Bren carrier či obrněné automobily White Scourt Car M3A1 a Humber. Dne 30. srpna 1944 se příslušníci Čs. samostatné obrněné brigády přeplavili do Francie, kde však zůstávali v zálohách a absolvovali pouze výcvik. Velitel brigády Alois Liška žádal československé úřady ve Velké Británii, aby byli českoslovenští vojáci odesláni na frontu a aby brigáda byla doplněna požadovanou technikou. Britská strana se však obávala toho, že brigáda nebude moci nahrazovat vlastní ztráty, proto nechtěla čs. vojáky pověřit úkoly na hlavní frontě. Přesto postupně doplňovala stavy bojové techniky a na přelomu srpna a září 1944 byla Československá samostatná obrněná brigáda přesunuta k francouzskému přístavu Dunkerque, který byl, ač obklíčen, v moci německých vojsk. Počátkem října vystřídali čs. vojáci britskou brigádu a začalo tak obléhání silně opevněného přístavu. Jejich úkolem bylo znemožnit Němcům akce vedené proti týlu postupující 21. skupiny armád, zabránit posilování a zásobování obklíčené posádky a donutit nepřítele ke kapitulaci. Čs. vojáci se spolu s ostatními spojeneckými oddíly pokoušeli město ohrozit, ale bezúspěšně. Několik desítek jich při obléhání padlo, ti byli pohřbeni na vojenském hřbitově v Adinkerke. Obléhající vojska neměla prostředky, které by umožnily rozhodnou ofenzívu a dobytí města, chybělo letectvo, ženijní jednotky apod. Pro postupující britské a americké jednotky však bylo dostačující, že čs. brigáda znemožnila silnému uskupení německých armád únik z obleženého přístavu. Německá posádka Dunkerque se vzdala až po kapitulaci celé německé armády 8. května 1945. Ještě předtím, 23. dubna 1945 vyrazil od Dunkerque vyčleněný symbolický oddíl o síle 140 mužů pod vedením majora Aloise Sítka, který se připojil k americké 3. armádě a 1. května překročil u Chebu předválečné státní hranice. V západních Čechách zůstala stát vojska na demarkační čáře Karlovy Vary – Rokycany – České Budějovice a dále již nepostupovala. A tak oddíl obrněné divize dorazil do Prahy symbolicky až dne 12. května 1945.\n\n25. října 1940 byla podepsána československo-britská dohoda o československé branné moci, která kromě postavení a organizace československých vojenských jednotek ve Velké Británii upravovala také způsob jejich financování. Následně byla uzavřena Finanční smlouva mezi vládou Velké Británie a Československou prozatímní vládou o poskytnutí válečného úvěru, který následně sloužil k financování organizace a výzbroje československé armády na Západě.\n\n\n\n"}
{"id": "160042", "url": "https://cs.wikipedia.org/wiki?curid=160042", "title": "San Babila ore 20 un delitto inutile", "text": "San Babila ore 20 un delitto inutile\n\nSan Babila ore 20 un delitto inutile je italský film z roku 1976, který natočil režisér Carlo Lizzani.\n\nFilm pojednává o skupině mladých neofašistů, kteří se scházejí na náměstí milánském náměstí San Babilo. Hlavní postavy filmu jsou vylíčeny jako mladí lidé, z nichž má každý nějaký osobní problém. Ačkoliv je film jednoznačně levicově orientován, jsou v něm do určité míry karikováni i italští komunisti. Děj filmu končí vraždou dvojice mladých levicově smýšlejících lidí a chvílí, která předchází zatčení hlavních protagonistů.\n\nVelkou část rolí hráli ve filmu neherci. Film byl uveden i s českými titulky pod názvy \"San Babilo - 20 hodin\", \"San Babila: 20.00 hodin\" atd.\n"}
{"id": "160047", "url": "https://cs.wikipedia.org/wiki?curid=160047", "title": "Extensible Provisioning Protocol", "text": "Extensible Provisioning Protocol\n\nEPP (Extensible Provisioning Protocol) je internetový protokol založený na XML. Byl vyvinut pro komunikaci mezi registrátory a doménovými registry. Slouží k provádění nejrůznějších transakcí v databázích doménových registrů (registrace, prodloužení a změny u doménových jmen a dalších objektů).\n\nVzhledem ke své univerzálnosti je protokol použitelný také v nejrůznějších objednávkových systémech apod.\n\nProtokol EPP popisuje pouze formát zpráv, pro transport se používá většinou protokol TCP, avšak použít lze téměř jakýkoliv (např. SMTP a SOAP).\n\nProtokol EPP je používán mnohými registry (např. EURid), avšak většina jich používá své vlastní proprietární, případně protokoly podobné EPP.\n\n"}
{"id": "160048", "url": "https://cs.wikipedia.org/wiki?curid=160048", "title": "EPP", "text": "EPP\n\nZkratka EPP má více významů, mimo jiné:\n\n"}
{"id": "160049", "url": "https://cs.wikipedia.org/wiki?curid=160049", "title": "Dálnice A6 (Itálie)", "text": "Dálnice A6 (Itálie)\n\nA6 ( ) je jednou z dálnic v Itálii. \n\nDálnice A6 se nachází na severu země, spojuje Turín a Savonu. Dálnice je dlouhá celkem 130 km, prochází Piemontem a Ligurií. Její výstavba byla zahájena v roce 1956 a dokončena v roce 2001; celá stavba byla rozplánována na několik etap. Dálnice prochází místem, kde je Pádská nížina oddělena od pobřeží Středozemního moře jen 14 km širokým pásem hor; na některých místech proto bylo nutné rozdělit dálnici tak, že každý z jejích jízdních pásů se nachází v jiné výšce.\n"}
{"id": "160052", "url": "https://cs.wikipedia.org/wiki?curid=160052", "title": "Dálnice A7 (Itálie)", "text": "Dálnice A7 (Itálie)\n\nA7 ( ) je jednou z dálnic v Itálii. \n\nDálnice A7 se nachází na severu země, spojuje Janov a Milán. Její délka činí 134 km; dálnice prochází Ligurií, Piemontem a Lombardií. Její první úsek vedoucí z Janova byl zprovozněn již 29. října 1935. Dálnice prochází krátkým pásem hor, a poté vede Pádskou nížinou; Apeniny překonává v průsmyku Passo dei Giovi.\n"}
{"id": "160056", "url": "https://cs.wikipedia.org/wiki?curid=160056", "title": "Janusz A. Zajdel", "text": "Janusz A. Zajdel\n\nJanusz Andrzej Zajdel (15. srpna 1938 – 19. července 1985) byl polský jaderný fyzik a spisovatel žánru science fiction. V Polsku byl od konce 70. let 20. století druhým nejpopulárnějším spisovatelem sci-fi po Stanisławu Lemovi.\n\nJanusz Zajdel vystudoval fyziku na Varšavské univerzitě. Poté nastoupil do Centrální laboratoře radiační ochrany. Zde pracoval až do 80. let 20. století, byl spoluzakladatelam místní organizace Solidarity. Byl specialistou na jadenou fyziku. Na toto téma publikoval řadu článků, skript i populárně naučných knih.\n\nV žánru sci-fi debutoval v roce 1961 v časopise „Młody Technik“ povídkou \"Tau velryby\". Nejprve psal tradiční technologické scifi, později se ale posunul k sociálně-kritickým dílům a antiutopii, kritizující totalitu. Prvním románem v tomto směru byl román \"Vynález profesora van Troffa\", další romány byly stále otevřenější kritikou socialistického systému v Polsku.\n\nZajdel napsal celkem přes 80 povídek a několik románů. Měl velký vliv na další generaci polských spisovatelů scifi. Jeho knihy byly přeloženy do řady jazyků včetně češtiny. Zemřel v roce 1985 v poměrně mladém věku na rakovinu. Na jeho počest byla přejmenována cena Sfinks na Cenu Janusze A. Zajdela.\n\n\n"}
{"id": "160057", "url": "https://cs.wikipedia.org/wiki?curid=160057", "title": "Grammateovo ladění", "text": "Grammateovo ladění\n\nGrammateovo ladění je nerovnoměrně temperované ladění, které ve své knize\n\nv roce 1518\npopsal Heinrich Schreyber alias Henricius Grammateus z Erfurtu.\n\nDiatonické tóny stupnice C-dur (tj. F – H v kvintovém kruhu ladí čistě pythagorejsky. Dále pak\npro naladění půltónů Fis – B volí geometrický střed mezi sousedními tóny\n(tj. např. tón Fis posazuje mezi sousední diatonické tóny F a G), takže následující kvinty v kruhu Fis–Cis, Cis–Gis, ... Dis–B vychází opět čistě). Tím pádem dělí pythagorejské koma na dvě poloviny. Výsledkem je ladění:\n"}
{"id": "160058", "url": "https://cs.wikipedia.org/wiki?curid=160058", "title": "Kiruna", "text": "Kiruna\n\nKiruna () je město ve Švédsku ležící za severním polárním kruhem, v kraji Norbotten, známé pro svoji těžbu železné rudy. Ve městě žije 16 936 obyvatel (rok 2017) a v Kiruna kommun pak celkem 23 000.\n\nNázev města \"Kiruna\" pochází ze sámského slova \"Giron\", které znamená bělokur. Bělokur je také součástí znaku města, společně se znakem železa, které symbolizuje těžařský průmysl, jenž je hlavním zdrojem příjmů pro město.\n\nMěsto leží na železniční trati zvané Malmbanan, která spojuje norské přístavní město Narvik, ležící u jednoho z atlantických fjordů se švédským přístavem Luleå na pobřeží Botnického zálivu. Jedná se o nejsevernější trať ve Švédsku i v Norsku.\n\nKiruna je proslulá i ledovým hotelem, který se nachází necelých 20 km od centra ve vesničce Jukkasjärvi.\n\nKiruna nabízí svým obyvatelům spektrum možností vyžití, od sjezdovky na Luossavaaře, přes četná psí spřežení a chovatele sobů až po letní hudební festival. Navzdory umístění hluboko za polárním kruhem je Kiruna dobře vybaveným městem s plaveckým bazénem, několika supermarkety, školami, hotely, nemocnicí, autobusovým, vlakovým i leteckým spojením a různými společenskými akcemi. Za zmínku stojí např. Midsommar, oslava léta typická pro Švédsko.\n\nPočátky osídlení v oblasti Kiruny se datují na období po ústupu kontinentálního ledovce ze Skandinávie před cca 6 000 lety. Oblast dnešního centra města a jeho okolí byly řídce obydlené Laponci, kteří měli poznatky o výskytu železných rud v masivech Kiirunavaary a Luossavaary. Začátkem 17. století proběhla první menší kolonizační vlna, do oblasti přicházeli osadníci, hlavně horníci, z Malmbergetu, ležícího asi 80 km jižněji. V roce 1736 oblast zmapoval Anders Hacksell, přičemž pojmenoval vrchy Kiirunavaara a Luossavaara jako \"Fredriks berg \"a \"Berget Ulrika Eleonora \"na počest krále Frederika I. a jeho manželky Ulriky Eleonory.\n\nAž do konce 19. století však těžba nedosáhla většího rozsahu, hlavně pro špatnou dostupnost lokality, špatné povětrnostní podmínky a vysoký obsah fosforu v rudě. V roce 1878 Britové Sidney Gilchrist Thomas a Percy Gilchrist zdokonalili proces bessmerizace použitím zásadité vyzdívky konvertoru, čímž se dal z roztaveného železa odstranit fosfor a železná ruda z Kiruny se stala \"\"kvalitnější\"\". Problémem však stále zůstávala doprava, těžba probíhala hlavně v letních měsících a v zimě byla ruda transportována na saních.\n\nV roce 1884 získala anglická společnost \"The Northern of Europe Railway Company\" koncesi na stavbu a provoz železnice spojující přístavy Luleå ve Švédsku a Narvik v Norsku. V roce 1888 byl dokončen úsek od Luleå po Malmbergetu, ale společnost přibližně v tomtéž roce zbankrotovala.\n\nV roce 1890 Robert Schoug založil společnost LKAB (Luossavaara-Kiirunavaara Aktie bolag) na provoz dolu v Kiruně a o tři roky později společnost (už pod vedením Gustava Broms) odkoupila společnost AGM (Aktiebolaget Gellivare Malmfält), která provozovala důl v nedalekém Malmbergete. LKAB prosazovala prodloužení železnice přes Kirunu až po norský Narvik hlavně z důvodu nezamrzání přístavu v zimních měsících (Narvik je totiž ohříván teplejšími vodami Golfského proudu). Rozhodnutí o výstavbě bylo odhlasováno ve švédském parlamentu v roce 1898 a již v následujícím roce byla připojena Kiruna. Narvik s Luleå byly spojeny v roce 1902 a trať byla slavnostně otevřena švédským králem Oskarem II. 14. července 1903.\n\nDokončení železničního spojení bylo impulsem k masivnějšímu osídlování oblasti, obec byla oficiálně založena v roce 1900 a prvním správcem se stal Hjalmar Lundbohm. Název obce navrhl Gustaf Broms. Již v roce 1910 počet celoročních obyvatel přesáhl číslo 7 500.\n\nBěhem první světové války poklesla těžba na historické minimum v krátké historii města a zvýšila se až v roce 1920. V roce 1921 byla zahájena hornická činnost i na masivu Luossavaara (ukončena byla v roce 1974). Velká hospodářská krize ve 30. letech zasáhla i Kirunu, produkce železné rudy poklesla až o 70%.\n\nDruhá světová válka znamenala pro Kirunu rozvoj, neboť železná ruda hrála důležitou roli v německém vojenském průmyslu. Kromě železné rudy však měli Němci zájem i o transport vojáků a materiálu po železnici z Luleå do Narviku. Švédská vláda však takové transporty odmítla (\"transitering av human karaktär, men í underhåll till stridande Truppe\" – tranzit humanitního charakteru, ne bojujících vojáků), načež Německo argumentovalo tím, že v Norsku skončily boje a vojáci tak vlastně nebojují.\n\nŠvédsko již dříve (v březnu 1940) zamítlo podobnou žádost ze strany Spojeného království, neboť se vláda obávala, že přítomnost britských vojáků v Kiruně by mohla vyprovokovat Německo k obsazení země. Dokonce během Německé invaze do Norska byly při každém mostě na trati postavené vojenské hlídky, připravené vyhodit je do vzduchu, pokud by došlo k invazi i do Švédska.\n\nPo skončení války, v roce 1948, získala Kiruna status města. Město začalo ekonomicky prosperovat, započala i rekonstrukce centra. Vícero budov bylo zbouráno a také byla v tomto období postavena většina staveb tvořících centrum města do současnosti. Od roku 1960 ve městě funguje letiště pro civilní dopravu. Produkce železa se zvyšovala, rekordním byl rok 1973 (24 milionů tun vytěžené rudy). Se zvyšující se těžbou narůstal i počet obyvatel a v 70. letech 20. století překročil hranici 25 000 lidí. Koncem 70. let však nastal pokles cen železné rudy, došlo k zavírání dolů a zvyšování nezaměstnanosti. Prakticky neexistující diverzifikace průmyslu měla za následek migraci a pokles obyvatelstva. Nynější počet obyvatel je ustálený na čísle přibližně 20 000.\n\nV současnosti je největším problémem města, hlavně jeho centrální části, sesedání půdy, které je způsobeno poddolováním centra. V roce 2004 bylo přijato usnesení o přesunutí centra severněji, k jezeru Luossajävri. Zatímco některé domy budou rozmontovány a znovu složeny po přesunu v „Nové Kiruně“, některé budovy se budou přesouvat v celku, podobně jako v případě českého Mostu. Většina obyvatel by se měla přestěhovat do roku 2033.\n\nOkolo roku 2014 se na povrchu začaly objevovat trhliny způsobené poddolováním.\n\nKiruna leží v Laponsku, historické provincii na severu Švédska, 145 km severně od polárního kruhu. Městem se Kiruna stala v roce 1948 a v té době se jednalo plochou o největší město na světě, po reformě správních jednotek v 70. letech 20. století však byl termín město použit jen pro menší část území. V dnešní době je oblast druhou největší správní oblastí s 19 447 km po australském Mount Isa. Plocha města je však velmi řídce obydlená a prakticky jen centrum má charakter městské zástavby. \n\nPřibližně 26 % z plochy Kiruny zabírají chráněná území, což je 11 % z celkové plochy chráněných území Švédska. Pozoruhodný je zejména národní park Abisko, ležící cca 100 km od centra na západ, proslulý zejména díky své unikátní přírodě a slavné Laponské bráně, ale i slavnou turistickou stezkou Kungsleden, impozantním vodopádem nebo propagací Laponské kultury a dědictví. Východní část území Kiruny je porostlá borovými a smrkovými lesy, západní má alpský vysokohorský ráz. V blízkosti města se nacházejí vrchy Kiirunavaara a Luossavaara. Kiirunavaara je pravděpodobně největší těleso na světě tvořené železnou rudou a je intenzivně těženo, Luossavaara je bývalý důl, v současnosti se jeho svahy využívají k lyžování. Z Kiruny je dostupná i nejvyšší hora Švédska – masiv Kebnekaise (2097 m n. m.). V oblasti se nachází i více než 6 000 jezer. Nedaleko od centra města leží jezero Luossajärvi, jižně teče Kalix a severně řeka Torne. \n\nVzhledem k poloze za polárním kruhem, je zde možné pozorovat od 30. května do 15. července půlnoční slunce a od 13. prosince do 5. ledna je zde období polární noci. Během polární noci stojí za vidění polární záře, kterou je možné pozorovat minimálně jednou týdně.\n\nVelká plocha území Kiruny, jakož i rozdílný ráz krajiny generuje rozdíly v počasí a klimatu, obecně však převládá subarktické podnebí. Centrální část města, nacházející se za polárním kruhem v nadmořské výšce asi 500 m n. m., mívá průměrné zimní teploty pod –20 °C, Jukkasjärvi v údolí řeky Torne, nacházející se 20 km směrem na východ až –30 °C. Sněhová pokrývka se udrží od října až do května (např. v lyžařském středisku Riksgränsen sezóna končí dokonce až třetí červnový týden). Riksgränsen je taktéž lokalita s nejvyšším průměrným ročním úhrnem srážek ve Švédsku, naproti tomu jen 30 km vzdálený národní park Abisko je naopak místo s nejnižším průměrným úhrnem srážek v zemi.\n\nMěsto leží na železniční trati Malmbanan, která spojuje norský Narvik a švédskou Lulea přes Kirunu. Trať byla postavena na přelomu 19. a 20. století kvůli převozu vytěžené železné rudy, v současnosti je však využívána i pro osobní dopravu. Z Narviku je vypravovaný vlak kategorie InterCity do Luleå (s možným přestupem v Bodenu na trať do Stockholmu; některé vlaky jezdí z Narviku do Stockholmu přímo) a na trati také jezdí osobní vlaky vypravované z Kiruny oběma směry.\n\nS okolním světem Kirunu spojuje i mezinárodní silnice E 10, začínající se na norských Lofotech a končící v Lulea. Další silnice spojují město s nedalekým osadami Kurravaara a Nikkaluokta.\n\nLetiště v Kiruně se nachází 8 km od centra a provozuje každodenní spojení s hlavním městem, ať už přímo, nebo s mezipřistáním v Luleå, resp. Umeå. V době turistické sezóny jezdí mezi letištěm a centrem města autobusová linka.\n\nKlíčovým odvětvím města je těžba železné rudy, která je v okolí města těžena státní těžařskou firmou LKAB. Ta je také největším zaměstnavatelem v regionu. Během II. světové války byla převážná část produkce posílána vlakem do přístavu Luleå, odkud byla odvážena do nacistického Německa, které ho využívalo pro svoji válečnou výrobu.\n\nV roce 2004 bylo rozhodnuto, že centrum města se bude muset v důsledku rozšiřující se těžby zbourat a přemístit, jelikož vlivem sesedání se město propadá. Přemístění by mělo být provedeno v následujícím desetiletí. S přemístěním centra města, které podmiňuje zachování těžby (jež je pro město klíčová), souhlasí 96 % obyvatel.\n\nDůl v současné době dosahuje hloubky 1175 m pod bodem, kde těžba začala, a je možné se vypravit na exkursi přibližně do poloviny této hloubky.\n\nV Kiruně je umístěno středisko ESRANGE, disponující odpalovací rampou pro rakety a rozlehlým prostranstvím pro vypouštění stratosférických balonů. Odpovídající operační centrum je samozřejmostí. Dále pak zde lze nalézt obří radar projektu EISCAT, radarového výzkumu atmosféry, jehož hlavní vysílač je umístěn v Tromsø. Významným centrem vesmírného výzkumu je také budova IRF, jednak detašované pracoviště univerzit v Luleå a Umeå a jednak výzkumné centrum pro sledování polární záře a její předpověď (souvisí s předpovědí sluneční aktivity), atmosférické studie (například LIDAR) a inženýrský vývoj vesmírných zařízení.\nV Kiruně probíhá druhý semestr studijního programu SpaceMaster, do kterého je prostřednictvím elektrotechnické fakulty ČVUT zapojena i Česká republika.\n\nTuristika je důležitou položkou příjmů města a okolí, ročně navštíví Kirunu přibližně 300 000 turistů. K častým aktivitám (nejen turistů, ale i domácích) patří rybaření a lov. V letní sezóně patří k atrakcím výstup na nejvyšší horu Švédska Kebnekaise, rafting a kanoistika na řekách a návštěva národního parku Abisko.\n\nV zimě zase návštěvníci využívají služeb lyžařských středisek, světově známým objektem je Ledový hotel, nacházející se v osadě Jukkasjärvi nedaleko města. Byl poprvé postaven počátkem 90. let 20. století a od té doby je opětovně budován. Dalšími lákadlem je i pozorování polární záře a zimní festival s závodem sobů a výrobou ledových soch v lednu.\n\nZ památek je třeba zmínit kostel v Kiruně, postavený v novogotickém stylu v roce 1912, který je jednou z největších dřevěných staveb ve Švédsku. I ten se však v důsledku rozšíření bude muset přesunout.\n\n\n"}
{"id": "160065", "url": "https://cs.wikipedia.org/wiki?curid=160065", "title": "DENIC", "text": "DENIC\n\nDENIC eG je správce domény nejvyšší úrovně (TLD) .de, což je národní doména pro Německo.\n\n"}
{"id": "160070", "url": "https://cs.wikipedia.org/wiki?curid=160070", "title": "Network File System", "text": "Network File System\n\nNetwork File System (NFS) je internetový protokol pro vzdálený přístup k souborům přes počítačovou síť. Protokol byl původně vyvinut společností Sun Microsystems v roce 1984, v současné době má jeho další vývoj na starosti organizace Internet Engineering Task Force (IETF). Funguje především nad transportním protokolem UDP, avšak od verze 3 je možné ho provozovat také nad protokolem TCP.\n\nV praxi si můžete prostřednictvím NFS klienta připojit disk ze vzdáleného serveru a pracovat s ním jako s lokálním. V prostředí Linuxu se jedná asi o nejpoužívanější protokol pro tyto účely.\n\nZa kolegu NFS lze považovat protokol NIS (Network Information Service), který slouží k distribuci nejrůznějších konfiguračních dat v počítačové síti (např. uživatelé, doménová jména aj.).\n\nNFS server se nastavuje pomocí konfiguračního souboru codice_1, který na jednotlivých řádcích obsahuje definice sdílených adresářů. Jako první je název adresáře a pak seznam povolených klientů (zde jsou uvedeny názvy \"server\", \"stanice\" a IP adresa) s přidanými volitelnými parametry:\n\n\nKlient připojuje adresář ze serveru do svého adresářového stromu stejným způsobem, jako jsou připojovány jednotlivé systémy souborů. V současné době je obvykle nutné na klientovi spustit též démona portmap:\n\nOd této chvíle může klient s daty v adresáři codice_2 a codice_3 pracovat stejně, jako kdyby byly umístěny na lokálním počítači.\n\nV dnešních moderních distribucích se téměř výhradně setkáme s nástupcem NFS verze 4, který se, ačkoli z uživatelského hlediska vypadá téměř totožně, přece jen od svého předchůdce hodně liší. Základní odlišnosti jsou:\n\nSouborové systémy NFS a ONC (Sun RPC) se objevovaly v síťově-výpočetních válkách mezi Sun Microsystems a Apollo Computer a později i v Unixových válkách (1987-1996) mezi AT&T Corporation a Sun na jedné straně a Digital Equipment Corporation, Hewlett-Packard a IBM na straně druhé.\n\nBěhem vývoje ONC protokolu (tehdy zvaného Sun RPC) nabízel podobnou funkcionalitu pouze Apollův síťový souborový systém (NCS). Vznikly tedy dvě soupeřící strany, které se lišily základními rozdíly v těchto dvou RPC systémech (vzdálené volání procedur). Metoda ONC pro kódování dat — Externí Datová Reprezentace (XDR), vždy renderovala čísla v big-endian pořadí a to i v případě, že oba účastníci spojení měli little-endian strojové architektury. Zatímco metoda od NCS se snažila vyhnout prohození bajtů kdykoli dva účastníci sdíleli stejnou architekturu. Průmyslová společnost zvaná Network Computing Forum byla vytvořena (Březen 1987) při pokusu o sloučení těchto dvou síťově-výpočetních prostředí.\n\nPozději Sun a AT&T prohlásili, že budou spolupracovat na vývoji Unixového systému V verze 4 od AT&T. Kvůli tomu mnoho držitelů AT&T licence Unixového systému V začalo mít obavy, že toto postaví Sun do výhodnější pozice. Ultimátně to vedlo k vytvoření Open Software Foundation (OSF) v roce 1988 (podílelo se na tom Digital Equipment, HP, IBM a ostatní). Ač Sun a AT&T předtím vedli souboj NFS vs. RFS, tak následná rychlá adopce NFS přes RFS od Digital Equipment, HP, IBM (a mnoho dalších počítačových prodejců), přetáhla většinu uživatelů k používání NFS. Popularita NFS byla navíc podpořena i událostí zvanou „Connectathons“ počínající v roce 1986, která umožnila neutrálním prodejcům testovat implementace mezi sebou.\n\nOSF si vyžádal návrhy na různé technologie, mezi nimiž byl i systém vzdáleného volaní procedur (RPC) a protokol vzdáleného přístupu k souborům. Čímž vznikly dvě nové technologie, a to Distribuované výpočetní prostředí (DCE) a Distribuovaný souborový systém (DFS) respektive, které vyhrály nad ONC a NFS co navrhoval Sun. DCE bylo odvozeno od několika technologií, včetně NCS a Kerberos a DFS použilo DCE jako RPC a bylo odvozeno z Andrewova souborového systému (AFS).\n\nSun Microsystems a Internet Society (ISOC) povolili ONC RPC přístup ke správě změn tak, aby zaměstnanci inženýrských standardů od ISOC a Internet Engineering Task Force (IETF) mohli vydat dokumentace standardů (zvané RFC), které se vztahovaly k ONC RPC protokolům a mohly tak rozšířit ONC RPC. OSF se pokusilo vytvořit DCE RPC jako IETF standard, ale nakonec nebyli ochotni vzdát se správy změn. Později se IETF rozhodla rozšířit ONC RPC přidáním nového typu autentifikace, založeného na GSSAPI a RPCSEC GSS, aby to souhlasilo s požadavky IETF na adekvátní bezpečnost protokolových standardů.\n\nPozději Sun a ISOC dosáhli podobné dohody o předání ISOC pravomocí ke správě změn u NFS, avšak smlouva byla napsaná opatrně, aby neobsahovala NFS verzi 2 a 3. Místo toho ISOC dostal pravomoci pro přidávání nových verzí do NFS protokolu, což způsobilo, že IETF bylo schopno specifikovat NFS verzi 4 v roce 2003.\n\nPříchodem 21. století nedosáhl ani DFS ani AFS žádných hlavních komerčních úspěchů ve srovnání s CIFS nebo NFS. Firma IBM, která předtím získala hlavního komerčního prodejce technologií DFS a AFS, Transarc, otevřela v roce 2000 většinu zdrojového kódu AFS jako otevřený software (open source software), díky čemuž vznikl projekt OpenAFS. A na začátku roku 2005 IBM prohlásila konec prodeje technologií AFS a DFS.\n\nV lednu 2010 Panasas nabídnul NFSv4.1, založený na jejich paralelní NFS (pNFS) technologii, o které tvrdili, že zlepší schopnost paralelního přístupu k datům. Protokol NFSv4.1 definuje metodu separace systémových metadat od lokace souborových dat. Liší se od tradičního NFS serveru, který uchovává jména souborů i jejich data u sebe, tím, že jsou separované. Některé produkty jsou v podstatě více-uzlové NFS servery, ale účast klienta v separaci metadat a dat je omezena.\n\nServer NFSv4.1 pNFS je kolekcí serverových prostředků nebo komponent, které jsou ovládány serverem metadat.\n\nAčkoli klient pNFS pořád přistupuje k jedinému serveru metadat při interakci s daty, může se stát, že když přesouvá data z a na server, přímo pracuje se skupinou data serverů náležícím k pNFS kolekci serverů. Klientovi FNSv4.1 může být umožněno zadávání přesné lokace souborových dat.\n\n\n\n"}
{"id": "160071", "url": "https://cs.wikipedia.org/wiki?curid=160071", "title": "Darja", "text": "Darja\n\nDarja (varianty jsou Daria a Darya) je ženské křestní jméno. V České republice slaví Darja svátek 10. dubna.\n\nJde o jméno perského původu, vykládá se jako \"držitelka dobra\" anebo \"moře\".\n\nMužskou obdobou tohoto jména je Dáreios nebo Dareios.\n\n"}
{"id": "160072", "url": "https://cs.wikipedia.org/wiki?curid=160072", "title": "NFS", "text": "NFS\n\nZkratka NFS má více významů, mimo jiné:\n"}
{"id": "160073", "url": "https://cs.wikipedia.org/wiki?curid=160073", "title": "William Tenn", "text": "William Tenn\n\nWilliam Tenn, vlastním jménem Philip Klass (9. května 1920, Londýn, Anglie – 7. února 2010, Mount Lebanon, Pittsburgh, Pensylvánie) byl americký profesor a spisovatel science fiction a fantasy, počátky jehož tvory jsou spojeny s obdobím Zlatého věku science fiction.\n\nNarodil se roku 1920 v Londýně v rodině židovských emigrantú z Ruska. Otec byl povoláním klempíř. Ve věku dvou let se s rodiči přestěhoval do New Yorku a jako nejstarší ze tří dětí vyrostl v Brooklynu. Během druhé světové války sloužil v americké armádě jako technik a posléze pracoval v Bellových laboratořích. \n\nRoku 1957 se oženil s Frumou Beecherou. Roku 1966 se přestěhoval do State College v Pensylvánii, kde dvacet čtyři let vyučoval angličtinu a literární komparatistiku na Pennsylvánské státní univerzitě, kde k jeho žákům patřil například tvůrce Ramba David Morrel. Po odchodu do důchodu se přestěhoval do Pittsburghu, kde zemřel roku 2010 na srdeční komplikace.\n\nPublikovat začal roku 1939, první sci-fi povídku vydal roku 1946, Je autorem dlouhé řady vtipných, satirických i hořce ironických povídek povídek a také dvou románů. Kromě toho publikoval pod svým pravým jménem i řadu odborných prací. Roku 1999 obdržel cenu Author Emeritus (Zasloužilý autor) a roku 2006 Forry Award za celoživotní dílo. \n\n\n"}
{"id": "160076", "url": "https://cs.wikipedia.org/wiki?curid=160076", "title": "Dobro", "text": "Dobro\n\nDobro je obecný pojem, odvozený od hodnotícího slova „dobrý“. Může tedy znamenat to, co lze v silném slova smyslu označit za dobré. Toto označení lze zhruba chápat ze tří stránek, které se navzájem nevylučují:\nVzhledem k této mnohoznačnosti a možným zneužitím, na něž upozornil už Nietzsche, se pojem dobra v moderní etice a filosofii užívá opatrně. Znamená nejvyšší morální hodnotu a protiklad zla; nicméně řada filosofů se mu raději vyhýbá (Spinoza, Nietzsche, A. J. Ayer).\n\nBritský filosof George Edward Moore ve vlivném díle \"Principia ethica\" (1903) ovšem upozorňuje, že přídavné jméno „dobrý“ nelze nahradit žádným jiným a všechny takové pokusy nazývá „naturalistickým klamem“ (\"naturalistic fallacy\").\n\nMoore pak kritizuje různé filosofy, kteří se domnívali, že místo „dobrý“ mohou říci „žádoucí“, „dokonalý“, „nesobecký“ a podobně. Je sice pravda, že co je dobré, může být \"také\" žádoucí, dokonalé, nesobecké atd., nicméně to není totéž. Filosofická etika sice hledá, co je různým „dobrým“ věcem společné, nicméně nesmí podlehnout omylu, že by tím mohla slovo „dobrý“ nahradit.\n\nNa počátku je ale třeba říct, že slovo překládané do češtiny jako \"dobro\" má v řečtině spíše význam prospěšnosti, české slovo \"dobro\" je poněkud širší a tím nejasnější.\n\nZatímco přídavné jméno „dobrý“ užíváme zcela běžně, v různém smyslu a v různých situacích, vyjadřuje pojem dobro přesvědčení, že všechny tyto věci nakonec cosi spojuje. Tuto myšlenku přesněji vyjadřuje Platón tak, že různé věci se v té či oné míře podílejí (\"methexei\") na jediné a společné ideji dobra. Pokud bychom tuto ideu mohli dokonale poznat, věděli bychom v každé situaci, co je dobré a co není. Někteří Platónovi žáci a následovníci dokonce soudili, že bytí, dobro a pravost (ve scholastické terminologii \"ens, bonum, verum\") jsou totéž: jen o jsoucím lze říci, že je dobré, a to jen tehdy, je-li zároveň i pravé. Špatné a zlé je buďto nepravé, anebo nedostatečně jsoucí, a zlo je nedostatek dobra.\n\nPlatónovo pojetí kritizuje Aristotelés právě proto, že kdyby naše jednání měla vést jediná idea dobra, ztratila by se lidská svoboda a všichni by museli chtít a konec konců i dělat totéž. Proto Aristotelés místo jediné ideje dobra předkládá jako ideály jednání řadu různých ctností, které se vesměs vyznačují jistou uměřeností. Štědrý není ani marnotratný, ani lakomý, naopak je od obojího stejně a podstatně vzdálen.\n\nAristoteles dělí dobro na tři druhy:\n\nAristotelés také upozorňuje, že označení „dobrý“ užíváme vždycky v jisté situaci a ze zkušenosti víme, že co je jednou nebo pro někoho dobré, může být jindy a pro jiného nedobré nebo dokonce špatné. Proto se Immanuel Kant snaží užívání slova „dobrý“ silně omezit a na jednom místě říká, že skutečně dobrá je jen a jedině dobrá vůle. Ještě radikálnější postoj zastával Friedrich Nietzsche. Lidé, kteří se odvolávají na dobro, se podle něho vyhýbají vlastnímu rozhodování a odpovědnosti; člověk si proto má „tvořit“ své ctnosti a o svých rozhodnutích neříkat, že jsou dobrá, ale „tak jsem tomu chtěl já“.\n\nPodle N. Hartmanna je dobro základní mravní hodnota, která může nabývat různé formy podle toho, jak se definuje jeho vztah k ostatním základním mravním hodnotám; za takové hodnoty pokládá vznešenost, plnost a čistotu. Vznešené interpretuje dobro velkodušně a velkoryse jako to co je vysoké a ideální. Plnost zase interpretuje dobro ve smyslu co možno nejrozmanitější a nejvšestrannější účasti na hodnotě. Čistotě jde o to, aby se jednoduše a přesně zaměřovala na dobro jako jediné co je třeba. Z těchto různých interpretací dobra vyplývají různé typy étosu a morálky.\n\nV poslední době se pojem dobra v širším slova smyslu opět oživil, a to v souvislosti s obnoveným zájmem o etiku ctností. Ve velmi hlubokém smyslu uvažovala o dobru Simone Weilová a Alasdair MacIntyre v knize \"Zánik ctnosti\" rozlišuje dvojí dobro: dobro vnitřní (\"intrinsic\"), například potěšení ze hry, a dobro vnější, například odměnu za vítězství. Rozdíl mezi nimi je v tom, že jen vnitřní dobro motivuje hráče, aby hráli dobře, kdežto člověk motivovaný pouze vnějším dobrem může chtít dosáhnout vítězství třeba podvodem.\n\n\n\n\n"}
{"id": "160077", "url": "https://cs.wikipedia.org/wiki?curid=160077", "title": "Autofelace", "text": "Autofelace\n\nAutofelace je sexuální praktika, při níž muž dráždí svůj penis vlastními ústy. Jedná se o formu masturbace. Většina mužů ale nemá penis dostatečně dlouhý či dostatečnou ohebnost páteře, aby mohla tuto praktiku vykonávat. Někdy je možno dosáhnout této schopnosti tréninkem. Někdy je také možno zvolit pozici, při níž zasunutí penisu do úst napomáhá gravitace (většinou se konečně nezasunuje do úst celý penis, pouze žalud, případně žalud olizuje). Kinseyovy zprávy uvádějí, že tuto praktiku je v USA schopno vykonávat pouze asi jedno procento mužů. Analogická praktika u žen (žena ústy dráždí vlastní pochvu) se nazývá autocunnilingus. \n\n"}
{"id": "160079", "url": "https://cs.wikipedia.org/wiki?curid=160079", "title": "Parejovo ladění", "text": "Parejovo ladění\n\nParejovo ladění je nerovnoměrně temperované ladění, které ve svém traktátu\n\npopsal španělský hudební teoretik\nBartolomeo Ramos de Pareja (datováno 1482).\n\nVyšel, jak bylo v té době obvyklé, z ladění pythagorejského. Ladil tudíž podle čistých kvint, přitom ale na jednom místě naladil čistě velkou tercii F-A. Tím pádem mu namísto pythagorejského komatu vzniklo koma syntonické a to nevytlačil až na kraj tónové řady, jak bylo běžné, ale nechal jím zmenšit přímo kvintu G-D. Tím pádem získal několik po sobě jdoucích čistě naladěných kvintakordů: B-dur, F-dur, C-Dur, d-moll, a-moll, e-moll. Vypadá to, že i když vycházel z ladění pythagorejského, tedy kvintového,\npředznamenal svým postupem ladění středotónové, založené na vylepšení tercií.\n\nPostup byl tedy následující: Od tónu A naladil čistě spodní velkou tercií tón F. Potom od tónu F postupoval\nkvintovým kruhem (tedy pythagorejsky) na tóny C, G a potom z tónu A spodní kvintou na D. Tím pádem vznikla\nkvinta G-D, zúžená oproti čisté o velikost syntonického kommatu. Zbývající tóny naladil\nopět po čistých kvintách: od tónu A po směru kvintového kruhu naladil postupně E, H, Fis a Cis a od tónu F\nproti směru kvintového kruhu tóny B, Dis, Gis. Tím pádem mu mezi tóny Cis a Gis vznikla kvinta,\nužší oproti čisté pouze o schisma (1,9 centu, což je hodnota velice blízká jedné dvanáctině\npythagorejského komatu, tj. tato kvinta byla naladěná prakticky rovnoměrně temperovaně).\n\nVýsledek tohoto ladění můžeme popsat pomocí takto modifikovanéno kvintového kruhu:\n"}
{"id": "160080", "url": "https://cs.wikipedia.org/wiki?curid=160080", "title": "Dave Simpson", "text": "Dave Simpson\n\nDavid Anthony Simpson Knight známý jako Dave Simpson (* 11. ledna 1983, Toronto, Ontario, Kanada) je kanadský fotbalový útočník. V současnosti je hráčem Brantford Galaxy SC.\n\nFotbal začal hrát v Hamiltonu, zde si ho všimli skauti z belgických Antverp. V roce 2005 se vrátil do Kanady, do Toronta, kde ale odehrál jen podzimní část. V zimě odešel zpátky do Evropy, tentokráte do maďarského Lombard-Pápa, kde odehrál jarní část maďarské ligy.\n\nV létě 2006 přišel do Sparty, nejprve se rozehrál v B-týmu. V září ho trenér Bílek povolal do prvního mužstva, ale byl pouze jednou na lavičce, do žádného ligového zápasu nezasáhl. Projevilo o něj zájem Kladno, kam odešel na hostování. V Kladně se rozehrál do skvělé formy, vstřelil zde i svůj první gól v české lize, ale slibně rozjetou podzimní část zbrzdilo zranění – těžký otřes mozku, kdy ho v souboji ve výskoku teplický protihráč Josef Kaufman udeřil loktem do hlavy. Toto zranění ho podle lékaře kladenského týmu ohrozilo i na životě.\n"}
{"id": "160083", "url": "https://cs.wikipedia.org/wiki?curid=160083", "title": "Freehosting", "text": "Freehosting\n\nFreehosting je služba umístění webových stránek na serveru poskytovatele zdarma. Je to podtyp webhostingu, většinou se jedná jen o nejzákladnější negarantované služby bez podpory pokročilých technologií pro vytváření WWW stránek, bez technické podpory a s omezenými datovými přenosy. Na stránky jsou často umísťovány reklamy.\n\nV nabídce freehostingových programů bývá podpora skriptovací technologie PHP a databáze MySQL.\n\nFreehosting je vhodný např. pro osobní či zájmové stránky, kde nezáleží na rychlosti a dostupnosti. Pokud se chce na Internetu prezentovat firma, je vhodnější zvolit placený webhosting, kde lze očekávat mnohem kvalitnější a garantované služby. Freehosting také může ukončit svou činnost bez náhrady, což je pro seriózní projekty značné riziko. Některé firmy poskytující freehosting jsou pověstné častými výpadky.\n\nFreehosting bývá často poskytován za nějakou protislužbu - na stránku je například umístěn reklamní banner, lišta nebo odkazy, nebo je webhosting zdarma podmíněn registrací domény u poskytovatele. V Česku se nabídka freehostingů neustále rozšiřuje.\n\n\n"}
{"id": "160085", "url": "https://cs.wikipedia.org/wiki?curid=160085", "title": "Lonesome Crow", "text": "Lonesome Crow\n\nLonesome Crow z roku 1972 je debutové album německé hardrockové a heavymetalové skupiny Scorpions. Jde o jediné album skupiny, kde je sólovým kytaristou Michael Schenker jako regulérní člen skupiny – který se však poté připojil ke skupině UFO. Na dalších albech ho zastoupil kytarista Ulrich Roth.\n\nHudbu napsali Rudolf a Michael Schenkerovi, texty Klaus Meine, Wolfgang Dziony a Lothar Heimberg\n\n"}
{"id": "160091", "url": "https://cs.wikipedia.org/wiki?curid=160091", "title": "Cejn", "text": "Cejn\n\nCejn (\"Abramis\") je rod ryb z čeledi kaprovití. Typickým znakem je vysoké, z boků silně zploštělé tělo. Obývají stojaté nebo mírně tekoucí vody s vysokým obsahem organických látek.\n\n\n"}
{"id": "160098", "url": "https://cs.wikipedia.org/wiki?curid=160098", "title": "Polární kruh", "text": "Polární kruh\n\nPolární kruh je zeměpisná rovnoběžka, za kterou alespoň jeden den v zimě slunce nevystoupí nad obzor (nastane tzv. polární noc) a jeden den v létě nesestoupí pod obzor (polární den). Polární kruhy leží přibližně na 66°33'39\" severní a jižní šířky. Konkrétně jde o:\n\nPolární kruh je obecněji myšlená kružnice na povrchu oběžnice, jejíž souřadnice se rovná úhlovému rozdílu osy rotace tělesa oproti rovině ekliptiky, jinými slovy 90° minus úhlová inklinace tělesa. Zpravidla na oběžnici existují dva polární kruhy, severní a jižní.\n\n"}
{"id": "160100", "url": "https://cs.wikipedia.org/wiki?curid=160100", "title": "Andreas Hillgruber", "text": "Andreas Hillgruber\n\nAndreas Fritz Hillgruber (18. ledna 1925 Angerburg – 8. května 1989 Kolín nad Rýnem) byl německý historik a vysokoškolský pedagog, který se ve svých dílech zaměřoval především na moderní německé dějiny.\n\nZa druhé světové války sloužil v letech 1943 až 1945 jako voják Wehrmachtu a v letech 1945 až 1948 byl válečným zajatcem ve Francii. Po návratu do Německa začal studovat na Georg-August-Universität Göttingen, kde v roce 1952 získal titul Ph.D. V letech 1965 až 1968 vyučoval na Philipps-Universität Marburg, mezi roky 1968 a 1972 na Freiburské Univerzitě a v letech 1972 až 1989 na Kolínské univerzitě.\n\nVelké pozornosti se dostalo jeho knize \"Zweierlei Untergang: Die Zerschlagung des Deutschen Reiches und das Ende des europäischen Judentums\", ve které píše o válečném utrpení Židů za druhé světové války a poválečných odsunech německého obyvatelstva.\n\n"}
{"id": "160103", "url": "https://cs.wikipedia.org/wiki?curid=160103", "title": "Archimédovské těleso (algebra)", "text": "Archimédovské těleso (algebra)\n\nAlgebraický pojem archimédovské těleso označuje uspořádané těleso s Archimédovou vlastností. \n\nNa uspořádaném tělese formula_1 lze definovat absolutní hodnotu čísla formula_2 obvyklým způsobem:\n\nArchimédovské těleso je potom takové těleso formula_1, pro jehož libovolný prvek formula_2 existuje přirozené číslo formula_6 takové, že formula_7 \"(Archimédova vlastnost)\".\n"}
{"id": "160104", "url": "https://cs.wikipedia.org/wiki?curid=160104", "title": "Černý čaj", "text": "Černý čaj\n\nČerný čaj je čaj, který prochází delší oxidací (někdy se nesprávně mluví o fermentaci) než zelený čaj, oolong (polozelený) nebo bílý čaj. Ale všechny tyto typy jsou vyráběny z lístků \"Camellia sinensis\". Černý čaj má silnější vůni než ostatní méně oxidované čaje.\n\nV Číně je černý čaj známý pod názvem červený čaj (čínsky 紅茶,(čínsky pchin-jinem hóngchá); japonsky kóča 紅茶; korejsky hongcha), který více vystihuje barvu čaje. Pod názvem černý čaj se v Číně spíše setkáme s tradičním puerhem. Tím se Čína liší od západního světa, kde se „červeným čajem“ rozumí spíše jihoafrický rooibos.\n\nZatímco zelený čaj ztrácí většinou své aroma během jednoho roku, černý čaj si udrží svou vůni po několik let. To byl také důvod, proč byl dlouho využíván v obchodu a v Mongolsku, Tibetu a na Sibiři byl až do devatenáctého století využíván jako měna. Od doby dynastie Tchang byl černý čaj namočený v horké vodě používán jako barvivo na látku pro nižší třídu obyvatelstva, která si nemohla dovolit kvalitnější barvy na oblečení. Černý čaj byl jediný čaj známý západnímu světu. Ačkoliv popularita zeleného čaje postupně roste, černý čaj stále zaujímá více než devadesát procent čaje prodaného na Západě.\n\n\nČaj je poté připraven k balení.\n"}
{"id": "160107", "url": "https://cs.wikipedia.org/wiki?curid=160107", "title": "Dálnice A11 (Itálie)", "text": "Dálnice A11 (Itálie)\n\nA11 ( ) je jednou z dálnic v Itálii. \n\nDálnice A11 se nachází v Toskánsku; spojuje Florencii s Pisou. Její první části již vznikly na přelomu 20. a 30. let (otevření prvního úseku v roce 1932 a počátek jeho výstavby roku 1928). Po dálnici \"A8 a A9\" (technicky jedna dálnice, označována je však jako dvě) je historicky nejstarší vzniklou v době fašistické Itálie. Dopravně je napojena na dálnici A12 u Pisy a dálnici A1 u Florencie. Roku 1970 k ní byla též postavena rychlostní komunikace D11 napojující se na ni u Pisy, odvádějící dopravu mimo toto město.\n"}
{"id": "160112", "url": "https://cs.wikipedia.org/wiki?curid=160112", "title": "Serverhosting", "text": "Serverhosting\n\nServerhosting je služba pronájmu či umístění počítačového serveru v prostorách poskytovatele s připojením serveru po sítě Internet a dalšími souvisejícími službami.\n\nHlavní rozdíly oproti webhostingu: \nServery jsou umísťovány do tzv. serveroven, což jsou technologické prostory, které by měly nabízet stabilní a bezpečné prostředí pro provoz mnoha serverů. Mezi běžné věci v serverovně by měla patřit zálohovaná elektrická síť (UPS a elektrické agregáty), klimatizace, redundantní připojení do sítě Internet, ostraha objektu, evidence přístupů osob, hasicí zařízení, bezprašné prostředí atd.\n\nNa cenu pronájmu serveru má zásadní vliv především vybraný hardware, tedy výkonnost serveru (rychlost procesoru, velikost paměti RAM, prostor na pevných discích HDD aj.).\n\nZákazník přenechá správu serveru plně na poskytovateli. Většinou tak dělá proto, že k provozu serveru, jeho správě a údržbě nemá znalosti ani lidi. A tak mu poskytovatel dělá všechno na klíč - stará se o funkčnost serveru, aktualizuje stránky, hlídá zabezpečení atd. Tato varianta je přirozeně nejdražší.\n\nV tomto případě má také zákazník pro sebe v pronájmu server, ale nejedná se o fyzický server, nýbrž je různými technologiemi virtualizace dosaženo toho, že na jednom fyzickém serveru (zařízení) běží několik virtuálních serverů, které se dělí o hardware. Virtuální serverhosting je přechodem mezi webhostingem a skutečným serverhostingem.\n\nPoskytovatel ručí za funkčnost hardwaru a v případě poruchy bezplatně provádí potřebné opravy.\n\nMezi nejčastěji používané technologie pro virtualizaci serveru patří produkt VMWare.\n\nJedná se o běžný pronájem hardwaru pro server, umístěný v serverovně poskytovatele. O zbytek se již stará sám zákazník - tedy provádí správu serveru, instalaci softwaru, zabezpečení, provoz WWW služeb atd. Poskytovatel i v tomto případě ručí za funkčnost hardwaru a v případě poruchy bezplatně provádí potřebné opravy.\n\nZcela jiný případ, kdy se nejedná o pronajatý server, ale zákazník svůj vlastní server (hardware) umístí do prostor poskytovatele (do serverovny). Zde se poskytovatel většinou stará pouze o připojení serveru do počítačové sítě Internet a běh serverovny, vše zbylé je na zákazníkovi. Jedná se o nejlevnější variantu.\n\nV případě, že zákazník vlastní větší množství serverů, lze využít tzv. \"Rack housingu\", který nabízí umístění většího množství serverů v samostatně uzamykatelných stojanech. Do jednoho \"racku\" lze umístit až 40 serverů.\n\nKonektivita, tedy způsob připojení serveru do počítačové sítě Internet, mívá v případě serverhostingu 2 základní varianty:\n\n\nTěmi pravidly je FUP – Fair User Policy.\n\n\n"}
{"id": "160113", "url": "https://cs.wikipedia.org/wiki?curid=160113", "title": "Dálnice A18 (Itálie)", "text": "Dálnice A18 (Itálie)\n\nDálnice A18 se nachází na jihu země, na Sicílii. Po svém dobudování propojí města Messina a Gela. Nyní tvoří několik úseků, dlouhých celkem 118 km. Dokončení bylo naplánováno na rok 2010, v této fázi již měla celá dálnice měřit 280 km, nicméně v současnosti (2017) dálnice stále není dobudována. Hotový je zcela úsek do Katánie, zbývají spíše jižněji položené části.\n"}
{"id": "160114", "url": "https://cs.wikipedia.org/wiki?curid=160114", "title": "Fly to the Rainbow", "text": "Fly to the Rainbow\n\nFly to the Rainbow z roku 1974 je druhé studiové album německé hardrockové a heavymetalové skupiny Scorpions, zároveň je jejich prvním albem, na kterém se podílel kytarista Uli Jon Roth.\n\n\n"}
{"id": "160116", "url": "https://cs.wikipedia.org/wiki?curid=160116", "title": "Dálnice A19 (Itálie)", "text": "Dálnice A19 (Itálie)\n\nDálnice A19 se nachází na jihu země, prochází sicilským vnitrozemím. Vede z Katánie do Palerma; napojena je na další z dálnic jako například A18 a A20. Dlouhá je 193 km a její první úsek byl zprovozněn roku 1975. Dálnici navrhla a postavila společnost ANAS.\n"}
{"id": "160120", "url": "https://cs.wikipedia.org/wiki?curid=160120", "title": "In Trance", "text": "In Trance\n\nIn Trance je v pořadí třetí studiové album německé hard rockové a heavy metalové skupiny Scorpions, vydané v roce 1975. \n\nOproti přechozím dvěma album \"Lonesome Crow\" a \"Fly to the Rainbow\" se již neneslo v duchu progresivního rocku a krautrocku. Zvuk byl hardrockový až heavymetalový a skladby byly kratší. Stejně jako na předchozím albu některé skladby zpívá kytarista Uli Jon Roth, konkrétně sklaby \"Dark Lady\" a \"Sun in My Hand\", jejichž je autorem. Píseň \"Night Lights\" je také první čistě instrumentální skladba kapely. Její autorem je rovněž Uli Jon Roth. Jedná se také o první album kapely, které obsahuje dnes již slavné logo a dále kontroverzní obal alba - fotografie modelky s odhalenou hrudí, která byla později zatmavena...jde o první z mnoha cenzurovaných obalů desek této skupiny.\n\nŽivé album Tokyo Tapes z roku 1978 obsahuje z tohoto alba skladby \"Dark Lady\", \"In Trance\", \"Top of the Bill\" a \"Robot Man\".\n\n\n"}
{"id": "160122", "url": "https://cs.wikipedia.org/wiki?curid=160122", "title": "Siderit", "text": "Siderit\n\nSiderit (Haidinger, 1845), chemický vzorec FeCO (uhličitan železnatý), je klencový minerál.\nNázev pochází z řeckého \"σίδηρος (sídyros)\" = železo. Starší český název je ocelek.\n\nPrimárně sedimentární, dále hydrotermální i metasomatický.\n\nNejčastěji v hrubozrnných, méně často v jemnozrnných agregátech. Celistvý jako konkrece s jílovitou příměsí v sedimentech (pelosiderit), někdy ledvinité, kulovité či hroznovité agregáty. Pokud mají vnitřní paprsčitou stavbu, nazývají se sférosiderity. Krystaly nejsou hojné (drúzy bývají na rudních žilách) a mají tvar romboedrů (často zaoblené), zřídka tabulky, prizmatické, dvojčatný srůst je vzácný.\n\n\n\n\n\nDůležitá ruda železa. Výjimečně jako drahý kámen (fasetové brusy).\n\nHojný minerál.\n\n\n\n"}
{"id": "160127", "url": "https://cs.wikipedia.org/wiki?curid=160127", "title": "Lázně Jeseník", "text": "Lázně Jeseník\n\nLázně Jeseník (do roku 1947 \"Gräfenberk\", něm. \"Gräfenberg\") jsou vesnice a lázně nacházející se na severozápadním okraji města Jeseník v Olomouckém kraji. Ves tvoří jednu ze základních sídelních jednotek města. Jejich zakladatelem je Vinzenz Priessnitz – „Vodní doktor“. Tzv. Priessnitzovy léčebné lázně jsou od 19. století navštěvovány hojným počtem návštěvníků a pacientů. V současné době je to ročně kolem osmnácti tisíc hostů. Vyvinula se a stále se zde jako primární metoda léčení praktikuje vodoléčba, která je proslavila po celém světě, spojená s využitím čistého horského klimatu, klidem a pohybem ve formě procházek po okolí horské přírody Rychlebských hor a Jeseníků.\n\nPrvní vodoléčebné lázně v rakouském císařství a vůbec na celém světě. Jejich zakladatel Vincenz Priessnitz měl při jejich zařizování nemalé problémy nejen s vrchností, před kterou si musel obhájit své názory o léčebném účinku \"obyčejné\" vody, ale také se spoluobčany, z nichž jedni ho považovali za Bohem nadaného všemocného lékaře, jiní za šarlatána, jež má spolky s ďáblem. Sám na léčivou moc vody nejspíš přišel náhodou, o čemž vypráví několik pověstí, jež se shodují přibližně na tomto:\n\n\"Jako malý pásl v horách a všiml si srny, která si pravidelně chodila namáčet raněnou nohu do studánky. Po čase chodit přestala, jelikož noha již byla vyléčena, ale Vincenz si polohu takto objevené studánky zapamatoval a když si poranil prst, sám k ní chodil a ránu si zhojil zázračně rychle. Když se mu v dospělosti stala nehoda (při převážení dřeva se splašil kůň a na Vinceze spadl vůz či klády) a měl zlomeno několik žeber, lékaři doporučovali obklad z vína a drahého koření (i bylin) jak tehdy bylo zvykem, nevylučovali, že vše bude zbytečné a že muž zůstane nadosmrti mrzákem, ale Vincenz riskoval: Narovnal si zlomená žebra tlakem oproti opěradlu židle a požádal matku, ať nabere studenou vodu ze studánky a tou od nynějška dělá obklady. Ta ho poslechla a jeho zdravotní stav se zlepšil. Po něco více než roce byl opět schopen vykonávat normální činnosti. Zpráva o jeho zázračném uzdravení se šířila rychle a mnoho sousedů za ním přišlo pro pomoc a radu s jejich jak vnějšími, tak vnitřními nemocemi. Vincenz si zpočátku příliš nevěřil a své léčebné metody zkoušel na zvířatech, po čase se však stal vyhlášeným lékařem, který léčil vše od zlomenin a vykloubených ramen po bolesti hlavy a břicha.\"\n\nVincenz tedy musel do hlavních měst monarchie žádat o povolení založit léčebný ústav – \"lázně\". Nakonec se mu podaří získat potřebná povolení a roku 1822 zakládá první vodoléčebný ústav na světě. Díky darům spousty pacientů strhává původní dřevěný domek, kde bydlel a staví nový, kamenný, který zároveň slouží i jako lázně. Nejdůležitější nástroje v nich jsou kádě (necky) s horkou a studenou vodou, do nichž jsou pacienti střídavě ponořováni, a lehátka, kam jsou uloženi zabalení do prostěradel. Do velké dřevěné vany v přízemí přivádí vodu přímo z pramene. Léčí se zde mnoho slavných osobností oné doby, jako například Nikolaj Vasilijevič Gogol, básníci Josef Krasoslav Chmelenský a Heinrich Laube, sochař Ludwig Schwanthaler a skladatel Franz Liszt. Počet pacientů stále roste a tak pro ně Priessnitz staví ubytovny a léčebné domy.\n\n28. listopadu 1851 Vincenz Priessnitz umírá. Zanechává po sobě několik dětí (především dcer) a pochován je do rodinné hrobky vedle své tříleté dcery Karoliny, kterou nedokázal vyléčit (dnes ve středu lázeňské kolonády, v hrobce je on, manželka a dítě, jež je nepřežilo). O lázně se stará jeho zeť Jan Ripper.\n\nRoku 1853 přebírá vedení lázní Josef Schindler, který však záhy byl pouze v čele \"lázeňského kuratoria\", které tvořil společně s čtyřmi Priessnitzovými dědici. Lázně pak vedl doktor Eduard Emmel, který léčbu rozšířil třeba masážemi, a nejvýznamnější je Josef Reinhold (mimo jiné vynikající psycholog i psychiatr), který empirické poznatky zakladatele lázní podložil vědeckými výzkumy.\n\nZa druhé světové války provoz lázní zcela ochabl, jelikož nebyli pacienti, ale lázně byly využity pro rehabilitaci raněných vojáků a později pro děti z bombardovaných německých měst. Po roce 1945 dostaly lázně šanci se rozvinout a zaměřit na léčbu konkrétních onemocnění. V roce 1992 byly jesenické lázně zprivatizovány jako \"Priessnitzovy léčebné lázně a. s.\" Jeseník.\n\n\nLékař individuálně určí každému pacientovi procedury na základě aktuálního zdravotního stavu a stanovené diagnózy, které pacient musí pravidelně během týdne navštěvovat. Má je vypsány na kartě, kterou nosí s sebou a jeho účast stvrzuje lázeňský pracovník svým podpisem na ni. Nejběžnějšími jsou Inhalace, klimatoterapie - pohyb v přírodě, koupele v bylinných lázních, bazén, tělocvik, zábaly, elektroléčba, elektrospánek, masáže, reflexní masáže, podvodní masáže, magnetoterapie, solux, ergoterapie, ale i návštěva psychiatraa tak dále.\n\nOd roku 1992 se zde léčí i dětští pacienti a to ve třech různých skupinách:\n\nStandardní léčebné procedury, jež určuje individuálně lékař jsou: Inhalace (dýchací cesty), koupele v bylinných lázních (ekzematici), sauna , bazén, tělocvik (zaměřený na relaxační polohy a práci s cestmi dýchacími) , ergoterapie pro děti a další individuální procedury. Nedílnou součástí je samozřejmě klimatoterapie - pohyb v přírodě, chůze s holemi nebo jízda na koloběžkách, pestrá strava a pravidelný režim dne.\n\nPriessnitz (přesněji Sanatorium Priessnitz nebo Priessnitzovo sanatorium), hlavní lázeňská budova založená již v roce 1910 v secesním stylu (autorem byl krnovský rodák Leopold Bauer), tvoří dodnes dominantu širokého okolí. Leží v nadmořské výšce 650 metrů s výhledem na hlavní hřeben Hrubého Jeseníku asi 2 km nad městem Jeseník. Její dependací (budova na ní závislá) je Lékařská vila a Vila na Kolonádě.\n\nMá celkem 20 apartmá, 88 dvoulůžkových pokojů a 32 jednolůžkových, které jsou ve většině vybaveny vlastní sprchou nebo koupelnou a WC, minibarem, televizí, trezorem a balkonem. Unikátní je stylová původní jídelna a Restaurace 1837 v samotném srdci sanatoria Priessnitz. Podávána je tady strava formou rautových stolů z bohaté nabídky české i mezinárodní kuchyně. V hlavní hale před jídelnou se nachází Denní bar a dostatek prostoru pro návštěvníky lázní k odpočinku nebo kulturnímu zážitku v podobě koncertů.\n\nPřímo v budovách sanatoria Priessnitz se provádějí vodoléčebné procedury, perličkové, vířivé, uhličité a přísadové koupele, klasické a reflexní masáže, zábaly, kúry, elektroléčba, elektrospánek, magnetoterapie a další procedury, jež lázně nabízejí po celý rok. Tradiční léčebné procedury a odkaz Vincenze Priessnitze jsou zapsány na národním seznamu lidové kultury ČR a nesou známku Originální produkt Jeseníky. V interiérech sanatoria Priessnitz se také nachází lázeňský bazén s vířivkou a uprostřed dna kachliček barevných do podoby lva a saunový svět.\n\nK dispozici je nepřetržitě recepce, ošetřovna, ordinace , balneozařízení, jídelny, denní bar, taneční kavárna Zimní zahrada, kosmetický salón, bazén, obchod se suvenýry, parkování, praní prádla a další služby.\n\nPojmenován po manželu jedné z dcer zakladatele Janu Ripperovi, nově zrekonstruovaný v roce 1996 se nalézá v klidném centru lázeňského areálu s výhledem na pohoří Hrubého Jeseníku. \n\nUbytování nabízí v celkem 4 apartmá, 15 jednolůžkových a 32 dvojlůžkových pokojích, vybavených koupelnou a WC, minibarem, TV-SAt s vnitřním informačním okruhem a většinou i balkonem. K dispozici je hostům také jídelna, recepce , obchod se suvenýry a parkování.\n\nBudova naposled zrekonstruovaná v roce 2001 obsahuje především jídelnu pro pacienty hned z několika lázeňských domů. Dále je zde dostupná recepce s nepřetržitým provozem, společenská místnost, ordinace a inhalace. Ostatní procedury se podávají v budově Hrad vzdálené asi 150 metrů nebo v interiéru sanatoria Priessnitz, vzdáleného 200m. K ubytování nabízí 33 dvoulůžkových a 23 jednolůžkových pokojů vybavených sprchou a WC, fénem, televizory se satelitním příjmem a vnitřním informačním okruhem, telefony a balkony s výhledem na Hrubý Jeseník. Nejbližší depandancí je historický lázeňský dům Bílý Kříž s kapacitou 22 dvoulůžkových pokojů se sdílenou koupelnou na jednotlivých patrech, umyvadly a TV na pokojích.\n\n\n\nJesenické prameny byly a znovu již jsou jednou z největších památek na Jesenicku. Nikde jinde na tak malé ploše (v oblasti nad lázněmi Jeseník) se nenalézá takové množství těchto památek. Najdeme zde na osmdesát pramenů, pomníků, vyhlídek, památných skal a slavnostních křížů. Podobnou strukturu, ale s menším počtem těchto památek má také oblast nad městem Jeseník ( dříve Frývaldově ) a pod Zlatým Chlumem. Ve zbývající části Jesenicka můžeme tyto zajímavosti nalézt rovněž, ale již ne v takové míře. Rozvoj jesenických pramenů a stavba pomníčků souvisí úzce s osobou Vincenze Priessnitze, neboť tyto památky byly často stavěny jako poděkování za vyléčení. První památka pochází z roku 1836, kdy nechal do skály vytesat poděkování V. Priessnitzovi francouzský baron von Chabot. Tím se odstartovalo množství staveb, jež byly následně spojovány lesními pěšinkami s vyhlídkami vybudovanými na zajímavých místech. V roce 1842 vybudoval Priessnitz svůj vlastní pramen, ten nese jeho jméno. Bylo to k 200. výročí nešťastné události z třicetileté války. V té době byla unesena jednomu Priessnitzovu předkovi dcera. Nešťastný otec pronásledoval se svojí čeledí násilníky a dostihl je právě u jmenovaného pramene. Dívce se ve zmatku podařilo uprchnout, ale otec a většina jeho věrných byli pobiti. Zoufalá dívka si pak sama vzala život. Z pramene vystoupila víla, smísila krev s pramenitou vodou a předpověděla budoucí slávu rodu. Rovněž politický život zasáhl stavby a názvy pramenů. V roce 1848 vzniklo velké množství památek. Některé dostaly názvy jako Sjednocení, Pokroku, Dobrá naděje nebo Sourozenecký. Priessnitz zemřel v roce 1851, ale prameny byly stavěny dále. Jejich množství dokonce zapříčinilo, že v roce 1871 nechal hrabě Adolf von Nassau postavit cestu, která vedla z lázní až na Studniční vrch a spojovala památky. Ani Češi se nenechali zahanbit a dali postavit pomník s pramenem. Na vrcholu je socha, jejímž autorem je J. V. Myslbek. Z dalších pramenů můžeme uvézt: Jitřní, Mecklenburský, Vídeňský, Pokroku, Finský, Jelení, Německý, Večerní a další. Dnes je řada těchto pomníků propojena naučnou stezkou Vincenze Priessnitze.\n\n4.10.2019 byl slavnostně vysvěcen Sofiin pramen na Ripperově promenádě, po rekonstrukci jej zdobí bronzový portrét hlavy Sofie manželky zakladatele lázní. Všechny prameny v lázních, ale také v blízkém okolí popisuje web Jesenické prameny.\n\n"}
{"id": "160130", "url": "https://cs.wikipedia.org/wiki?curid=160130", "title": "Rotterdamský maraton", "text": "Rotterdamský maraton\n\nRotterdamský maraton je největší maratonský závod v Nizozemsku konající se každoročně od roku 1981 v Rotterdamu. Od roku 1983 se koná vždy v dubnu. Rekord závodu drží od roku 2009 Keňan Duncan Kibet časem 2:04:27.\n\n"}
{"id": "160131", "url": "https://cs.wikipedia.org/wiki?curid=160131", "title": "Kareem Abdul-Jabbar", "text": "Kareem Abdul-Jabbar\n\nKareem Abdul-Jabbar (známý také pod jménem Ferdinand Lewis Alcindor; jméno si změnil poté, co konvertoval k Islámu) (* 16. dubna 1947) je bývalý americký profesionální basketbalista. Abdul-Jabbar měřil během své profesionální sportovní kariéry 218 cm a hrál na postu pivota (centra). Je považován za jednoho z nejlepších basketbalistů všech dob.\n\nAbdul-Jabbar hrál postupně v NBA za Milwaukee Bucks (1969–1975) a za Los Angeles Lakers (1975–1989). Za svou kariéru nastřílel 38387 bodů, což je rekord NBA. Šestkrát (1971, 1972, 1974, 1976, 1977 a 1980) byl zvolen nejužitečnějším hráčem NBA, stejně tak šestkrát dokázal vyhrát se svým týmem finále NBA.\nJe členem prestižní basketbalové Síně slávy (Basketball Hall of Fame).\n\nKromě basketbalu se věnoval a věnuje i herecké kariéře. Objevil se v řadě filmů a seriálů, přičemž jeho asi nejznámější role pochází z filmu \"Připoutejte se, prosím!.\" Zahrál si v seriálu \"Guys with Kids\".\nNakonec se v roce 2019 objevil jako jeden z radních města New Seattle v Americkém seriálu iZombie\n\nJeho velkým přítelem byl Bruce Lee, jenž ho přivedl k filmu (\"Hra smrti\") a učil ho bojové umění Jeet Kune Do.\n\nV roce 2016 mu prezident Barrack Obama udělil vyznamenání Prezidentská medaile svobody.\n\n"}
{"id": "160132", "url": "https://cs.wikipedia.org/wiki?curid=160132", "title": "Silbermannovo ladění", "text": "Silbermannovo ladění\n\nSilbermannovo ladění je metoda ladění varhan Gottfriedem Silbermannem. \nI když o varhanách významného německého varhanáře Gottfrieda Silbermanna\nexistuje množství literatury, je naše faktické ponětí o tom, jak Silbermann své varhany ladil,\njen velmi skrovné a z větší části se zakládá na popisu dvou varhaníků. Prvním byl Georg Andreas Sorge\nz Lobensteinu, druhým byl Arthur Eger, varhaník dómu ve Freibergu.\n\nSilbermannovo ladění, které se pokusil zrekonstruovat Sorge, se v literatuře označuje jako ladění Silbermann-Sorge\nanebo jako Silbermann II. Na první pohled vypadá jako ladění středotónové,\ntj. řada jedenácti zúžených kvint od Dis do Gis, která na svých koncích vytváří vlka.\nNa rozdíl od středotónových kvint jsou zúžené méně: tzv. Silbermannova kvinta je oproti\nčisté kvintě zúžená pouze o 1/6 pythagorejského komatu a tím pádem i Silbermannův vlk\nje oproti středotónovému vlku přibližně poloviční.\nJe známo, že takto zúženou kvintu používal již před dvěma sty lety Arnolt Schlick.\n\nSilbermannovo-Sorgeho ladění si proto můžeme representovat poměrně jednoduchou tabulkou\nkvintového kruhu:\n"}
{"id": "160138", "url": "https://cs.wikipedia.org/wiki?curid=160138", "title": "Port Vila", "text": "Port Vila\n\nPort Vila je hlavní a největší město tichomořského ostrovního státu Vanuatu. Město leží na západní straně ostrova Éfaté v provincii Shefa. Počet obyvatel města je přibližně 40 000. Port Vila je ekonomickým, politickým, dopravním a kulturním střediskem republiky.\n\nV Port Vile je mezinárodní letiště \"Bauerfield\" a významný přístav. Sídlí zde parlament, vláda a prezident Vanuatské republiky. Město je sídlem \"Hospodářské a sociální komise pro Asii a Tichomoří\".\n\nOblast města byla osídlena již před začátkem letopočtu Melanésany. Roku 1606 zde přistáli první Evropané pod vedením Pedra Fernandese de Queiróse. Během druhé světové války zde byla americká a australská letecká základna.\n"}
{"id": "160144", "url": "https://cs.wikipedia.org/wiki?curid=160144", "title": "Serverovna", "text": "Serverovna\n\nServerovna je označení pro specializované prostory pro umístění počítačové techniky serverového typu, která je určena k nepřetržitému provozu. Je to místo, které má serverům a dalším technologickým zařízením zajistit bezproblémový a stabilní provoz bez vlivu z okolí. Z hlediska významu a užití těchto prostor je nutné ale také rozlišovat malé, střední a velké serverovny. Malé a střední serverovny mívají zřízeny jednotlivé instituce, firmy či státní organizace buďto ve svých vlastních prostorách, nebo využívají prostory pronajaté. Velké serverovny bývají, až na výjimky, v majetku velkých telekomunikačních či technologických firem.\n\nServerovny mají své kořeny v obrovských počítačových místnostech pro sálové počítače, které vznikaly v raném věku počítačového průmyslu. První počítačové systémy byly složité na provoz a údržbu. Také vyžadovaly speciální prostředí, ve kterém mohly fungovat. Protože pro propojení všech komponent bylo zapotřebí velké množství kabelů, bylo nutné následně vytvořit standardy a metody pro přizpůsobení a organizaci vedení, například racky pro umístění komponent, zdvojené podlahy a kabelové žlaby (instalované nad hlavou nebo pod zvýšenou podlahou). Tyto serverovny také vyžadovaly velký přísun energie musely být také efektivně chlazeny, aby dokázaly předcházet přehřátí.\n\nDalším klíčovým prvkem byla bezpečnost – tyto počítače byly velmi drahé a používané především pro vojenské účely, proto bylo také nutné zavést základní pravidla pro přístup a pro správu těchto zařízení.\n\nBěhem rozmachu počítačového průmyslu (zejména v průběhu 80. let 20. století) počítače začaly být nasazovány všude – v mnoha případech však s malou nebo žádnou péčí o splnění jakýchkoliv provozních požadavků. Nicméně s tím, jak se oblast informačních technologií (IT) začala rozvíjet, si firmy si začínaly uvědomovat, že je zapotřebí začít kontrolovat prostředky IT.\n\nKolem roku 1990 (kdy přichází Linux, dochází k šíření dalších volně dostupných operačních systémů, ale také k ústupu MS-DOS oproti multi-taskingu schopnému OS Windows) začínají počítače nacházet svá místa ve starých počítačových místnostech. Dostupnost levných síťových zařízení (spolu s novými standardy pro strukturovanou kabeláž) umožnila použití hierarchického návrhu, který specifikoval umístění serverů do konkrétních míst uvnitř firem. Používání termínu \"serverovna\" ve významu „speciálně konstruovaná počítačová místnost“ začalo být stále více populární.\n\nBoom serveroven přišel během internetové horečky. Firmy potřebovaly rychlé připojení k internetu a neustálou provozuschopnost pro nasazování systémů a zajištění dostatečné konektivity. Instalace takovýchto zařízení však nebylo únosná pro mnoho menších firem. Velké společnosti tak začaly budovat velmi velké prostory, tzv. Internetová datová centra (IDCs), která poskytovala podnikům řadu řešení pro nasazení a provoz systémů. Nové technologie a postupy byly navrženy tak, aby zvládaly velkých rozsah provozních požadavků a náročných operací. Tyto praktiky nakonec vedly ke vzniku menších soukromých datových center (serveroven). Datová centra pro cloud computing, se nazývají cloudová datová centra (CDCS). V dnešní době však toto rozdělení vymizelo, vše je tedy integrováno do pojmu „datová centra“.\n\nS nárůstem využívání cloud computingu se obchodní a vládní organizace začínají více angažovat ve zkoumání datových center. Zejména v oblastech jako je bezpečnost, dostupnost či dopad na životní prostředí nebo dodržování standardů. Vznikají tak standardizační dokumenty od akreditovaných profesních skupin (například Telekomunikační průmyslová asociace, která specifikuje požadavky na datová centra). V tomto oboru je stále zapotřebí investovat do vývoje, ať už se týká provozních výkonů, nebo šetrnosti k životnímu prostředí. Datová centra obvykle bývají velmi nákladná na vybudování i na údržbu.\n\nMezi standardní parametry kvalitní serverovny patří především:\n\n\n\n\n\n\n\n\n\n\nV České republice existuje několik opravdu kvalitních velkých serveroven, které nabízí služby serverhostingu apod. Většina poskytovatelů serverhostingu ve skutečnosti vlastní serverovny nemívá (samozřejmě existují výjimky), ale pronajímají si prostory jiných telekomunikačních společností, protože investice na výstavbu, údržbu a provoz takových prostor jsou samozřejmě značné.\n\nZa zmínku stojí následující serverovny (někdy nazývány také jako „telehouse“ nebo „datacentrum“):\n\n\nHlavním cílem serverovny je provoz aplikací informačních systémů, které zpracovávají základní obchodní a provozní data organizací. Tyto systémy mohou být proprietární a interně vyvinuté organizací, anebo zakoupené od dodavatelů podnikového softwaru. Běžně jsou to aplikace pro ERP a CRM.\n\nServerovna může být zaměřena pouze na operační architekturu, popř. může poskytovat i další služby.\n\nTyto serverovny se často skládají z více zařízení (z nichž každé provozuje jednu komponentu). Takovými běžnými komponentami jsou databáze, souborové servery, aplikační servery, middleware, a různé další.\n\nServerovny mohou také být používány pro externí zálohy. Společnosti mají možnost si předplatit zálohovací služby poskytované datovým centrem. To se často používá ve spojení se zálohovacími páskami. Zálohy lze stáhnout ze serverů lokálně na pásek. Pásky uložené na jednom místě však mohou představovat bezpečnostní hrozbu (a jsou také náchylné k požáru a zaplavení). Šifrované zálohy lze zasílat přes internet do jiného datového centra, kde je zajištěno jejich bezpečné uložení.\n\nPro rychlé nasazení a zotavení po havárii několik velkých dodavatelů hardwaru vyvinulo mobilní řešení, které může být nainstalováno a zprovozněno ve velmi krátkém čase. Společnosti jako Cisco Systems, Sun Microsystems (Sun Modular Datacenter), Bull (mobull), IBM (Portable Modular Data Center), HP (Performance Optimized Datacenter), Huawei (Container data Center Solution), a Google (Google Modular data Center) mají řešení, které by mohly být použity pro tento účel.\n\n"}
{"id": "160145", "url": "https://cs.wikipedia.org/wiki?curid=160145", "title": "Fes", "text": "Fes\n\nFes (arabsky فـاس [Fās], francouzsky Fès) je město v severní části Maroka. V roce 2014 zde žilo 1 112 000 obyvatel, což z Fesu činí druhé největší město v zemi hned po Casablance. Je nejstarším a nejvýznamnějším ze čtyř královských měst Maroka (vedle Fesu jsou to ještě Marrákeš, Meknes a Rabat). Fes je hlavním městem regionu Fès-Meknès. V blízkosti města se nachází mezinárodní letiště, městem prochází železniční trať ONCF.\n\nMěsto bylo založeno roku 789 Moulayem Idrissem I. V této době byl Fes pouhou vesnicí. Zásadní výstavby se Fes dočkal až na počátku 9. století za jeho syna Idrisse II., který si Fes vybral za své sídlo a v roce 810 zde nechal vybudovat mešitu, která je dodnes jednou z největších a nejstarších na africkém kontinentu. Idriss II. také povolil vstup do města utečencům z tehdy dvou nejvýznamnějších měst západního islámu – Córdoby v Andalusii a Kairouanu v Tunisku. S nimi se do Fesu dostalo mnoho prvotřídního řemeslného umění a obchodnická zkušenost, která zajistila následující ekonomický růst města. Založením Univerzity Al-Karaouine v roce 859 získalo město také intelektuálního věhlasu (v 10. století zde vystudoval např. papež Silvestr II., který z tohoto zdroje údajně čerpal i později, když v Evropě zavedl arabskou matematiku).\n\nAčkoliv se sídlo vlády za dob berberských dynastií Almorávidů (1068–1145) a Almohadů (1145–1250) přesunulo jižně do města Marrákéš, byl Fes krátce dokonce největším městem na světě.\nRoku 1248 bylo město dobyto Marínovci, jež zároveň sjednotili moc po celém Maroku, a město získalo zpět své významné postavení a nastalo období označované jako zlatá éra Fesu. Vedle staré mediny postavili Marínovci mohutné královské město Fes El Djedid (v překladu „Nový Fes“). Kromě jiného Marínovci rozšířili a vyzdobili Kairuánskou mešitu, postavili řadu skvostných meders (univerzitních kolejí) a za jejich vlády se rozšířila síť městských fondouků (zejména hostinců), což zajišťovalo rostoucí obchodní aktivity. Rozvoj města byl opět částečně spjat s přílivem uprchlíků (zejména z Andalusie, kterou opět dobyli Španělé). V této době bývá Fes označován jako „Bagdád Západu“.\n\nPo pádu dynastie Marínovců v polovině 16. století dochází k odtržení Maroka od hlavních proudů západní kultury a tím i k úpadku Maroka a s ním i samotného Fesu. Za vlády dynastie Saadů došlo opět k přemístění sídla panovníků do Marrákéše a do Fesu se panovníci vrátili až za vlády Alaouitů. I přesto však město ztrácelo na mezinárodním významu. K velkému úpadku došlo za vlády Moulaye Ismaila, jež se netajil nenávistí vůči obyvatelům Fesu, kterým nařídil platit daně ohromného rozsahu. Jeho následovníci se pak zaměřili jen na částečnou obnovu čtvrtí a zvětšování královského paláce. V březnu 1912 zde byla podepsána Dohoda z Fezu, čímž se Maroko stalo francouzským protektorátem.\n\nZa koloniální nadvlády Francouzů zaznamenal Fes minimální růst – ten se soustředil zejména do nové čtvrti Ville Nouvelle. Fes se tak stal provinčním městem. I tak však zůstal symbolem marocké pýchy a sehrál zásadní roli v boji za nezávislost. Roku 1943 se zde sešla nacionalistická frakce, která vytvořila jednotnou stranu za nezávislost Istiqlal (tuto událost dodnes připomíná pamětní deska umístěná na hotelu Batha na Place de l’Istiqlal).\n\nPrvní sultán Muhammad V. od vyhlášení nezávislosti v roce 1956 však nechal hlavním městem Rabat, čímž došlo k úpadku politických a finančních feských elit. Město zároveň opustila židovská komunita, která přešla do Francie nebo Izraele. Jejich místo v medině nahradili především maročtí venkované, kteří zde žijí ve špatných podmínkách. V roce 1973 byla založena druhá univerzita. Mezi roky 2007 a 2012 město hostilo ženský tenisový turnaj Grand Prix de SAR La Princesse Lalla Meryem z kategorie WTA International Tournaments.\n\nEkonomika města je silně závislá na turistickém ruchu, čemuž napomáhá i zápis mediny města (Fes El Bali) na seznamu kulturního dědictví UNESCO. Z hospodářství jsou nejvýznamnějšími aspekty textilní a cementárenský průmysl a samozřejmě umělecká řemesla (výrobky z kůže, kovu, hedvábí, mozaiky, koberce).\n\nOd roku 1995 se ve Fesu pořádá každoročně v červnu Festival světové sakrální hudby, který je dnes nejzajímavějším hudebním svátkem v zemi. V posledních letech se festivalu účastnili sufičtí zpěváci z Ázerbájdžánu, dervišové z Kurdistánu, gamelana z Jávy, byzantský sbor z Řecka i židovský kantor. Koncerty se konají na náměstí Moulaye Hassana, u muzea Batha a někdy i jinde (např. v rozvalinách Volubilisu).\n\nVe Fesu se odehrává román Paula Bowlese \"Pavoučí dům\".\n\nMěsto Fes sestává z 6 okresů (Agdal, Saiss, Fes-Medina, Jnan El Ouard, El Mariniyine, Zouagha) a 1 obce (Mechouar Fes Jdid). V roce 1985 zde žilo 590 000 obyvatel, v roce 2004 již 947 000 lidí.\n\n\n\n\n"}
{"id": "160151", "url": "https://cs.wikipedia.org/wiki?curid=160151", "title": "Akvarel", "text": "Akvarel\n\nAkvarel je malba, při které se používá barva rozpustná ve vodě (vodová barva). Maluje se na různé povrchy, nejčastěji se používá papír, ale i papyrus, plast nebo kůže, látka, dřevo a plátno. Vodová barva ne zcela kryje, a tak podklad obvykle prosvítá.\n\nAkvarelová malba má původ v umění starého Egypta, kde význačné osobnosti byly malovány na svitky papyru. Později se podobné znaky vyskytují ve středověkých rukopisech a přetrvávají až do období renesance. Lze říci, že během renesance tvořil i význačný předchůdce akvarelu, největší německý malíř a rytec 16. století Albrecht Dürer, jenž během svého dlouhého, umělecky plodného života (1471–1528) napsal tři knihy, zhotovil přes tisíc kreseb, téměř 300 rytin a namaloval 188 obrazů, z toho 86 akvarelů.\nPo Dürerově smrti se akvarelu používalo hlavně jako doplňkového média pro navrhování nástěnných maleb a olejů. Velcí mistři italské renesance, Leonardo da Vinci, Rafael a Michelangelo i mistři vlámské školy v 17. století zhotovili bezpočet úchvatných kreseb perem a štětcem. Během svého pobytu v Římě malovali francouzští malíři Nicolas Poussin a Claude Lorrain kvašem krajiny ve stylu, jež lze označit za předzvěst neoklasicismu a rozvoje akvarelu, na němž se podíleli britští umělci.\n\nVe druhé polovině 18. století zaznamenal akvarel ve Velké Británii značný nárůst popularity, především u krajinářské školy. Rozhodujícím činitelem, který přispěl k popularizaci akvarelu v Anglii a později v ostatních evropských zemích a pozvedl akvarelovou malbu na úroveň kresby, pastelu, dokonce i olejomalby, byla kvalita obrazů Williama Turnera, Thomase Girtina a dalších jejich současníků.\n\nTurner je dodnes považován za jednoho z největších mistrů anglického umění, vynikajícího malíře olejů a věhlasného akvarelistu. Obdivoval jej Monet, Manet, Pissarro, Degas a jiní, kteří v jeho díle spatřovali náznaky impresionismu.\n\nRichard Parkes Bonington, přední anglický akvarelista konce 18. století, zavedl akvarelovou malbu do Francie, kde ji umělci nadšeně přijali. Nejvýznamnější z nich byl Eugène Delacroix, který během putování severní Afrikou maloval akvarely a dělal si zápisky. Dochoval se i jeho proslulý deník se skicami z Maroka, které použil při malování obrazů znázorňujících postavy a scény arabského světa. Dalšími významnými akvarelisty byli Gustave Moreau a Eugéne Lamisse, jež ve Francii založil Société d’Aquarellistes. Později se objevil Paul Cézanne, který interpretoval akvarel v rámci impresionistického stylu.\n\nMezi proslulé španělské akvarelisty 19. století se řadí Pérez Villamil a Marino Fortuny, zakladatel prvního španělského sdružení akvarelistů Agrupació d’Acuarellistes de Catalunya. Fortuny byl nadšeným propagátorem akvarelu nejen ve Španělsku, ale také ve Francii a Itálii.\n\nAkvarelové barvy se skládají z rostlinných, nerostných nebo živočišných pigmentů, spojených vodou, arabskou gumou, glycerínem, medem a konzervačními přísadami. Glycerín a med zabraňují popraskání nátěru během jeho vysychání.\n\nAkvarelové barvy se vyrábějí v těchto čtyřech provedeních:\n\nArabská guma je jednou ze základních přísad akvarelových barev. Dodatečné přidání média zvýší průhlednost barev. Není však vhodné použít větší množství tohoto média, malba by se po zaschnutí nepříjemně leskla.\nBýčí žluč se používá pro zlepšení klouzavosti barev. Pár kapek přidáme do vody, kterou ředíme barvy. Není však vhodné používat větší množství tohoto média, barvy by poté byly mdlé.\nIrizující médium dodá malbě lesk.\nStrukturální médium způsobuje výraznější texturu lazury. Přidáváme jej buď do barvy, nebo přímo na papír.\n\nProtože je akvarel technika využívající jako ředidlo vodu, je potřeba štětec, který hodně vody nasaje a udrží ji. Vhodné jsou proto měkké, přírodní štětce, které se vyrábějí z chlupů sobolů, volů, nebo třeba veverek. Oblíbené jsou též štětce ze syntetického vlákna, avšak neudrží tolik barvy jako štětce z přírodního vlasu.\n\n\nPro akvarel je na výběr nesmírné množství nejrůznějších papírů. Před nákupem je třeba zvážit, jakým způsobem chceme malovat. Akvarelové papíry se liší gramáží, absorpcí a texturou povrchu.\nGramáž udává hmotnost papíru na 1m². Čím větší je gramáž, tím silnější je papír. Pro akvarel jsou vhodné papíry s větší gramáží, ty se pak nevlní jako například pro akvarel nevhodné klasické čtvrtky.\nAbsorpce povrchu akvarelových papírů se různí. Schopnost absorpce se ovlivňuje již při výrobě, a to druhem použitého klížidla a jeho množstvím. Neklížený papír tekutinu absorbuje ihned, zatímco silně klížený papír kapalinu téměř odpuzuje.\n\nTextura ovlivňuje chování akvarelu a tím i výsledek. Za horka lisované papíry jsou hladké, zatímco za studena lisované již mají určitou texturu.\n\nTechnika lavírování představuje práci s jednou nejvýše dvěma barvami, jejichž rozředěním se dosáhne široké škály valérů. Optického vjemu různorodé sytosti barvy se docílí neúplným překrytím bílé barvy papíru barevným pigmentem. Ani velcí mistři jako Rembrandt nebo Constable tuto techniku neopomíjeli.\n\nTermínem lazura se v malířství označuje vrstva řídké, průsvitné barvy, nanesená na podklad (papír) nebo již přítomnou barvu. Lazurováním se dociluje nových barevných odstínů, případně změny valérů.\n\nSpeciální technika malby, spočívající v nanášení barvy na navlhčený podklad, popř. nezavadlou barvu. Barvy se rozpíjejí a vytvářejí pozoruhodný efekt.\n\n\n"}
{"id": "160156", "url": "https://cs.wikipedia.org/wiki?curid=160156", "title": "NIX.CZ", "text": "NIX.CZ\n\nNIX.CZ, ve významu \"Neutral Internet eXchange\", zkráceně \"NIX\", je zájmové sdružení právnických osob (od založení roku 1996 stále jako NIX.CZ, z.s.p.o.), které v České republice sdružuje poskytovatele internetového připojení (\"internet service provider\", zkratka \"ISP\"), poskytovatele internetového obsahu a jiné organizace za účelem vzájemného propojení jejich počítačových sítí (tzv. peering) a provozu příslušných uzlů.\n\nTelekomunikační společnosti působící v ČR tvoří toto sdružení, protože mají společný zájem na tom, aby byly jejich počítačové sítě vzájemně kvalitně propojeny a jejich zákazníci mohli rychle komunikovat v internetu v rámci ČR. Členové společně přispívají na technologie, které tvoří neutrální výměnný uzel a na jeho provoz. Členové tedy platí jen servisní poplatky. Za data, která si vzájemně vymění si poplatky neúčtují. Kromě českých společností jsou v NIXu přítomni i zahraniční a mezikontinentální operátoři, kteří se starají o přenos dat za hranice ČR.\n\nDá se říci, že se jedná o centrální bod českého internetu: Pokud stahujete cokoliv z českého internetu či někomu v ČR posíláte zprávu, ve většině případů vaše data putují právě přes toto výměnné centrum.\n\nNIX.CZ má v České republice v současné době 6 lokalit (všechny jsou umístěny v Praze), kde je umístěn uzel pro propojení:\n\nVe všech těchto lokalitách se členové mohou zapojit do společného sdíleného síťového segmentu. Výměna routovacích informací probíhá protokolem BGP. Skutečné aktivace propojení dvojic sítí mezi sebou probíhá na základě vzájemné dohody mezi jednotlivými členy (tzv. peering). Všechny lokality jsou vzájemně propojeny, a tak se stačí napojit pouze v jedné z nich.\n\nV listopadu 2011 dosahoval datový tok přes NIX.CZ úrovně 200 Gb/s (z toho datový tok protokolem IPv6 tvořil 2 Gb/s, špičkově až 6 Gb/s; do června 2011 byl pod 200 Mb/s, pak stoupl na úroveň okolo 600 Mb/s, k dalšímu nárůstu došlo v listopadu 2011). O rok dříve to bylo přibližně 150 Gb/s. Dne 26. června 2014 kolem 20. hodiny byl zaznamenán doposud největší datový tok uzlem a to konkrétně 294,8 Gb/s.\n\nV roce 2013 vznikl projekt Bezpečná VLAN, nyní FENIX, jako reakce na DoS útoky na české servery. Společnosti, které jsou členy týmu FENIX, musí splňovat určité technické a bezpečnostní parametry, které prokazují jejich důvěryhodnost a schopnost bezprostředně reagovat na útoky na jejich sítě.\n\nČeský NIX je 8. největší peeringové centrum v Evropě a 10. největší v rámci celého světa.\n\nVýměna dat probíhá na linkové vrstvě síťového modelu. Jednotlivé sítě jsou fyzicky připojeny do společného, sdíleného přepínače pomocí metalického nebo optického rozhraní. Většina členů využívá port (nebo více portů) o rychlostech 1 nebo 10 Gb/s.\n\nK dispozici jsou následující ethernetová rozhraní:\n\nPůvodní topologie byla čistě kruhová. V roce 2010 došlo k přestavbě na tzv. virtualizovanou dvojitou hvězdu. Jádro tvoří dva přepínače Cisco Nexus 7010 umístěné v lokalitách NIX2 a NIX4. K těmto přepínačům jsou pak redundantně připojeny další přístupové přepínače Cisco Nexus 7710 nebo Catalyst 6509E. Redundance přenosových tras je řešena virtuální agregací, tzv. vPC port channel, kdy je každá lokalita připojena k dvěma rozdílným lokalitám.\n\nJako přenosové médium mezi lokalitami je využíváno optických vláken v několika optických trasách. Pro navýšení propustnosti již používaných vláken je nasazena technologie tzv. hustého multiplexu, zkráceně DWDM, umožňující na páteřních trasách využívat až 32 nezávislých kanalů.\n\nNIX.CZ provozuje vlastní autonomní systém s číslem 6881. K propojení routerů jsou použity sítě 91.210.16.0/24 (IP) a 2001:7f8:14::/48 (IPv6).\n\nV roce 2015 NIX.CZ odkoupil SITELiX v Bratislavě, od té doby tedy provozuje je i NIX.SK.\n\n\n"}
{"id": "160160", "url": "https://cs.wikipedia.org/wiki?curid=160160", "title": "Seznam klubů v nejvyšších fotbalových soutěžích zemí UEFA", "text": "Seznam klubů v nejvyšších fotbalových soutěžích zemí UEFA\n\nSeznam klubů v nejvyšších fotbalových soutěžích zemí UEFA obsahuje všechny fotbalové kluby, hrající v nejvyšší soutěži země, která je součástí UEFA. Organizace UEFA je hlavním řídícím orgánem evropského fotbalu. Zahrnuje 55 členských asociací, z nichž každá je odpovědná za řízení fotbalu ve své zemi.\n\nČleny jsou všechny suverénní státy ležící celým svým objemem v Evropě s výjimkou Monaka, Vatikánu a Spojeného království, které je rozděleno do čtyř samostatných fotbalových asociací: Anglie, Severní Irsko, Skotsko a Wales. Také osm zemí ležících částečně nebo zcela mimo Evropu je součástí organizace UEFA: Arménie, Ázerbájdžán, Gruzie, Izrael, Kazachstán, Kypr, Rusko a Turecko. Svoji vlastní asociaci mají také Faerské ostrovy, autonomní souostroví patřící Dánsku, Gibraltar, britské zámořské území a i přes nárokování od Srbska a neuznání od mnoha dalších členských států, Kosovo.\n\nKaždá členská země UEFA kromě Lichtenštejnska má svůj vlastní ligový systém. Kluby v každé nejvyšší soutěži hrají každoročně o titul mistra dané země. Kluby také soutěží v ligových a pohárových soutěžích o místa v evropských klubových soutěžích: Liga mistrů UEFA a Evropská liga UEFA. Z důvodu postupu a sestupu mezi ligami se seznam klubů v nejvyšších fotbalových soutěžích zemí UEFA každoročně mění s výjimkou San Marina, které pořádá pouze nejvyšší ligovou soutěž.\n"}
{"id": "160161", "url": "https://cs.wikipedia.org/wiki?curid=160161", "title": "Magic Johnson", "text": "Magic Johnson\n\nEarvin „Magic“ Johnson (občanským jménem Earvin Johnson, * 14. srpna 1959 Lansing, Michigan) je bývalý americký profesionální basketbalista. Je považován za jednoho z nejlepších basketbalistů všech dob.\n\nMagic Johnson hrál v NBA 13 sezón na pozici rozehrávače Los Angeles Lakers (1979–1991). Za svou kariéru nastřílel 17 707 bodů. Třikrát (1987, 1989 a 1990) byl zvolen nejužitečnějším hráčem NBA, pětkrát dokázal vyhrát s Lakers finále NBA. V roce 1992 byl členem prvního amerického Dream Teamu a získal zlatou olympijskou medaili na olympijských hrách v Barceloně.\n\nJe členem prestižní basketbalové Síně slávy (Basketball Hall of Fame).\n\nV roce 1991 se stal prvním světově proslulým sportovcem, který se veřejně označil za HIV pozitivního a následně se zúčastnil kampaně proti šíření nemoci AIDS.\n"}
{"id": "160166", "url": "https://cs.wikipedia.org/wiki?curid=160166", "title": "Jojo", "text": "Jojo\n\nHráč pustí jojo, přivázané k prostředníku, volně z ruky. Provázek se začne odvíjet a jojo při pádu začíná rychle rotovat kolem své osy. Gyroskopický efekt jojo stabilizuje a jakmile se provázek celý odvine, začne se setrvačností ihned navíjet zpět. Pokud hráč v pravou chvíli jemně pohne rukou nahoru a dolů, pohyb hračky se neustále opakuje. Rychlost odvíjení a navíjení lze regulovat. Hračku lze pak vypouštět i jiným směrem, např. vodorovně přímo před sebe.\n\nNejstarší dochované jojo je přes 4 000 let starý terakotový pozůstatek protoindické harappské kultury - v muzeu v Mohendžodaru jej pozorovali cestovatelé Hanzelka a Zikmund.\nDalší doložitelné zmínky pochází z Řecka - na kresbě na nádobě z období kolem roku 500 př. n. l. je zobrazen mladík hrající si s jojem. Archeologicky jsou doložené i samotné disky (nebo jejich keramické napodobeniny nalezené v hrobech dětí). Kresby z té doby lze údajně nalézt i v Egyptě. Další zmínka je až z 16. století - domorodci na Filipínách prý zabíjeli z korun stromů kořist na zemi spouštěním kamenů na laně a pokud se netrefili, kámen se jim vrátil zpátky. Tento popis sice jojo připomíná, nicméně není doložené, že šlo skutečně o tento princip.\n\nProkazatelné zobrazení joja je na krabičce z Indie z roku 1765, pak se velmi rychle dostalo do Evropy mezi aristokracii, jak dokazují obrazy z roku 1780. Na předrevolučním obraze z roku 1789 je s jojem v ruce zobrazen čtyřletý Ludvík XVII., a před bitvou u Waterloo si hraním s jojem krátili čas už i obyčejní francouzští vojáci. Další vlna zájmu o tuto hračku přišla ve 20. století z USA, kde dostalo název yo-yo (což má filipínsky znamenat „pojď-pojď“).\n\nZřejmě českou specialitou je používání pojmů jojo i yoyo. Jojo a jeho princip je popsaný výše, yoyo pak označuje zdánlivě stejnou hračku - provázek (tzv. string) však není napevno připevněn k ose spojující disky, je kolem ní obmotán (většinou jednou, pro snazší návrat yoya může i vícekrát), takže po vypuštění z ruky zůstane yoyo rotovat na konci stringu (tzv. trik sleeper). S tímto vylepšením přišel v roce 1928 Američan filipínského původu Pedro Flores - jeho yoya byla dřevěná, string byl z hedvábí a po ose klouzal.\n\nPozději byla patentována různá vylepšení - ložiska pro prodloužení doby rotace (světový rekord je 30 minut 28,3 s - Simpson Wong, Florida - 2012, yoyo BTH - C3yoyodesign), brzdný systém pro umožnění návratu yoya do ruky, různé tvary yoya (\"imperial, modified, pagoda\" a asi nejrozšířenější \"butterfly\").\n\nToto vše umožnilo provádět s yoyem dříve netušené, tzv. \"stringové\", triky. Původní jojování, kdy se jojo po odmotání na konec stringu začalo ihned vracet, připomíná v moderní době tzv. \"loopování\" - yoyo nezískává rotační energii pomocí gravitace, ale švihem prstu - pohybuje se pak po zdánlivě přímé dráze od ruky a zpět, není však při návratu do ruky chyceno ale pohybem prstu je opět vysláno původním směrem, pro efekt je takto například možné si při yoyování lehnout a plynule pokračovat směrem vzhůru. Stringové triky využívají toho, že se yoyo samo nevrací (nejjednodušší a základní trik je výše zmíněný sleeper - ale pro nováčka může být i u tohoto triku problém jej zakončit, musí se naučit používat brzdný systém), pak je možné pracovat i se stringem - uchopit jej do druhé ruky, zaháknout za libovolný prst či prsty, obmotat kolem samotného yoya nebo toto vše kombinovat. Triků je nepřeberné množství, při soutěžním předvádění předepsaných triků začíná trik vyhozením yoya z ruky a končí návratem do téže ruky, jinak yoyer triky různě kombinuje a navazuje, popřípadě vymýšlí vlastní.\n\nDokud nebylo vynalezeno yoyo, spočívaly soutěže převážně ve vytrvalostním „jojování“. S příchodem yoya se začala hodnotit šikovnost soupeřů, tedy jak složité triky jsou schopní bezchybně předvést. Hodnotí se provedení předepsaných triků a/nebo tzv. freestyle - volná sestava, kdy soutěžící předvádí ve stanoveném čase sestavy triků, rozhodčí pak hodnotí podobně jako ve sportovní gymnastice. Soutěže jsou, jako ve většině sportovních odvětví, pořádány na národní i nadnárodní úrovni.\n\n\nKategorie mohou být na soutěžích různě slučovány, přidána kategorie 9A (4A + 5A = 9A), standardní doba (3 minuty) může být zkrácena atp. Nepravidelně bývá zařazována i káča (spintop). Na setkáních i při soutěžích zpravidla vznikají i klání spontánně (například kdo nejrychleji předvede předepsanou sérii triků, komu se nejrychleji dokutálí yoyo k obrubníku, komu vydrží yoyo nejdéle sleepovat...).\n\nProbíhají od roku 2004 každoročně v Praze na podzim. V roce 2005 přibyla k základní kategorii (1A rozdělená na začátečníky, středně pokročilé a pokročilé) kategorie x-division (tj. kategorie 2A - 5A). V roce 2009 se od X Division oddělila kategorie 5A (freehand) a navíc vznikla kategorie \"OPEN\" pro zahraniční účastníky. Dále je od roku 2006 (s výjimkou roku 2008) přidružena příbuzná káča.\n\n\n\n\n\n\nVítězky v kategorii Woman (nejedná se o mistrovskou kategorii)\n\nPrvní novodobé Mistrovství Evropy proběhlo 30. a 31. ledna 2010 v Praze. Ceny předával čestný host Don Robertson, vítěz předchozího Evropského mistrovství, které se konalo v roce 1953 v Anglii. V letech 2010 až 2012 a 2016 probíhalo v Praze, v roce 2013 a 2014 v Budapešti, v roce 2015 v polském Krakově, v roce 2017 v Bratislavě a v roce 2018 v Lednici.\n\n\n\n\n\n\nPrvní mistrovství světa se konalo v roce 1932 v Londýně (zvítězil Harvey Lowe). Do devadesátých let dvacátého století probíhala další mistrovství nepravidelně a neoficiálně. Pravidelné novodobé mistrovství světa - World Yo-Yo Contest - se v letech 1992 až 1999 se přidružilo ke každoročním setkáním pořádaných mezinárodní žonglérskou asociací (International Jugglers' Association). V roce 2000 se osamostatnilo a každoročně probíhá začátkem srpna. Do roku 2013 se konalo v Orlandu na Floridě, pak převzala pořádání Mezinárodní Yo-Yo Federace a místo soutěže se nyní pravidelně mění v režimu Evropa - Asie - Amerika. Místa konání MS - 2014 Praha, 2015 Tokio, 2016 Cleveland, 2017 Reykjavík, 2018 Šanghaj. Plán na další roky: 2019 Cleveland, 2020 Maďarsko (zatím bez upřesnění).\n\nSoutěží se v sedmi kategoriích: 1A - 5A, AP (Artistic performance) a CD (kombinovaná divize). Finálového turnaje v nejprestižnějších kategoriích 1A a 2A se automaticky účastní vítězové z jednotlivých zemí, ke kterým se kvalifikují další závodníci. Do finále ostatních kategorií soutěžící postupují z kvalifikace. Kvalifikace probíhá formou kratších freestylů (Volná sestava), finále také formou freestylu ale 3 - minutového.\n\nNárodní mistrovství, ze kterých se závodníci kvalifikují na MS, se každoročně konají v USA, Japonsku, Brazílii, Velké Británii, České republice, Mexiku, Singapuru, Hong Kongu, Koreji, Francii, Německu, Švýcarsku, Maďarsku, Austrálii, Taiwanu a Polsku.\n\n\n"}
{"id": "160167", "url": "https://cs.wikipedia.org/wiki?curid=160167", "title": "Drát", "text": "Drát\n\nDrát je hutní výrobek, zpravidla malého kruhovitého průřezu. Vyrábí se válcováním nebo tažením kovu do velké délky. Dráty jsou vyráběny z oceli, mědi, hliníku i jiných kovů nebo jejich slitin. Mívají velkou ohebnost a pevnost. Jsou používány k mnoha různým účelům. Dráty z Cu a Al (holé nebo izolované) se používají k vedení elektrického proudu.\n\nDrát se vyrábí tažením v drátovnách. Tenčí dráty se vyrábí z drátů silnějších protahováním přes zužující se otvory v ocelové desce. Dráty s průměrem nad 5 mm se vyrábí válcováním.\n\nPoužívá se k výrobě\n\nFormu drátu mají i přídavné materiály pro svařování a pájení\n\n\n"}
{"id": "160168", "url": "https://cs.wikipedia.org/wiki?curid=160168", "title": "Peering", "text": "Peering\n\nPeering je pojmenování pro vzájemné propojení počítačové sítě dvou telekomunikačních společností za účelem výměny datového provozu. Pojem je používán především v oblasti Internetu, kde se buď individuálně či hromadně na centrálních místech (exchange points) propojují sítě jednotlivých společností. Výsledkem vzájemného propojení všech takových sítí po celém světě je celosvětová síť Internet. Peeringové uzly jsou vlastně páteří celého Internetu.\n\n\n\nPůvodně se Internet skládal z několika páteřních sítí, které se rozprostíraly po celém světě a zajišťovaly spojení mezi kontinenty a státy. Síť měla v podstatě hvězdicovou topologii – všechny sítě ve všech státech bývaly napojeny právě na některou mezikontinentální síť (a tou procházela veškerá komunikace). A je třeba zdůraznit, že provozovatelé páteřních sítí si za to nechávají důkladně zaplatit, protože na to měli v podstatě monopol.\n\nTo však brzy začal být problém. Telekomunikační společnosti, působící např. v rámci jednoho státu mimo USA, přestože byly 'sousedé', si musely data mezi sebou posílat přes drahé linky větších telekomunikačních společností. Typickou situací tedy bylo to, že jste si posílali e-mail kamarádovi, a ten putoval trasou Praha – New York – Praha. Řešením byl privátní peering, tj. přímé propojení těchto dvou sítí. Ale pořád to nebylo ono, protože aby se mohly propojit všechny sítě např. v České republice, musel by mít každý ISP zvláštní datové linky ke každému 'sousedovi' zvlášť.\n\nA tak začaly vznikat veřejné peeringy, tj. propojovací body, kde se vzájemně na jedné infrastruktuře propojilo více společností. Každé z nich stačilo zřídit si jen jednu datovou linku do peeringového centra. Zároveň všichni výrazně ušetřili na nákladech na připojení mimo peeringy.\n\nVeřejné peeringy většinou fungují jako nezisková sdružení ISP, jejíž členové společně přispívají na nákup technologií a na jejich provoz.\n\nNutno zdůraznit, že samotné fyzické propojení v peeringovém centru ještě neznamená, že si všechny ISP vyměňují svá data. To vše záleží na vzájemně dohodě mezi všemi dvojicemi (tzv. peeringová dohoda). Ne každý ISP má zájem se se všemi propojovat.\n\nSamotné vzájemné vyměňování dat není zpoplatňováno. Všichni ISP mají zájem na tom, aby se jejich zákazníci dostali po celém Internetu co nejkratší a nejrychlejší cestou.\n\nPeeringová centra fungují většinou jako propojení routerů jednotlivých ISP do společné Ethernetové lokální sítě (LAN), tedy na linkové vrstvě.\n\nBěžnou praxí je umístění technologií do více telehousů (serveroven), které musí splňovat ty nejpřísnější technologické a bezpečností podmínky.\n\nPropojovací místa (uzly) jsou vzájemně propojeny, a tak si ISP mohou vybírat, na kterém místě se připojí. Díky tomu také bývají tyto sítě velmi dobře redundantní, což znamená, že při výpadku některého z uzlů všechny zbylé dále fungují a nedochází k úplnému kolapsu. Snahou jednotlivých ISP je, aby byly připojeni ve více lokalitách a případné poruchy a výpadky se jich co nejméně dotkly.\n\nJednotlivé lokality bývají propojeny více optickými trasami tak, aby i tyto propoje byly redundantní (např. do kruhu). Automatické přepnutí datových toků při výpadku některé z propojovacích tras bývá řešeno protokoly Spanning tree, VSRP (Virtual Switch Redundancy Protocol) apod.\n\nVýměna routovacích informací mezi routery ISP je většinou řešena protokolem BGP (Border Gateway Protocol).\n\n\n"}
{"id": "160173", "url": "https://cs.wikipedia.org/wiki?curid=160173", "title": "MIX", "text": "MIX\n\nVýraz MIX nebo mix má více významů, mimo jiné:\n\n\n\n"}
{"id": "160183", "url": "https://cs.wikipedia.org/wiki?curid=160183", "title": "Juan José Ibarretxe", "text": "Juan José Ibarretxe\n\nJuan José Ibarretxe (* 15. března 1957 Laudio) je baskický politik, vedoucí představitel Baskické národní strany (PNV). Od ledna 1999 do 7. května 2009 byl \"lehendakari\" (hlavou vlády) Autonomního společenství Baskicko.\n\nJuan José Ibarretxe vystudoval ekonomii na Euskal Herriko Unibertsitatea. V roce 1983 byl zvolen poslancem baskického parlamentu a v čele Baskicka stojí od 2. ledna 1999. Je autorem plánu na vytvoření volného soustátí Španělska a Baskicka a navrhuje též, aby mělo Baskicko své vlastní předsednictví v Evropské unii.\n\n"}
{"id": "160185", "url": "https://cs.wikipedia.org/wiki?curid=160185", "title": "Pieter Zeeman", "text": "Pieter Zeeman\n\nPieter Zeeman (25. května 1865 Zonnemaire – 9. října 1943 Amsterdam) byl nizozemský fyzik. V roce 1902 obdržel společně s Hendrikem Lorentzem Nobelovu cenu za fyziku za výzkum vlivu magnetismu na záření. Pro astronomii má největší význam jeho objev rozdvojení spektrálních čar v magnetickém poli – tzv. Zeemanův jev.\n\nPieter Zeeman se narodil v Zonnemaire v rodině luteránského kněze. Zonnemaire je malé město na ostrově Schouwen-Duiveland v Nizozemí. Jeho rodiči byli Catharinus Forandinus Zeeman a Willemina Worst. Zeeman se brzy začal zajímat o fyziku. V roce 1883 nakreslil a popsal polární záři, která byla viditelná nad Nizozemím. V té době studoval střední školu v Zierikzee a svůj popis tohoto jevu poslal do redakce Nature, kde byl publikován.\nPo dokončení střední školy v roce 1883 odešel do Delftu kvůli dalšímu vzdělání v klasických jazycích, což byla tehdejší podmínka pro přijetí na univerzitu. Bydlel v domě Dr. J.W. Lely spoluředitele gymnázia a bratra Cornelia Lelyho, který je odpovědný za koncepci a realizaci Zuiderzeewerken. Zde se také poprvé setkal s Heike Kamerlingh Onnesem, který se později stal jeho vedoucím disertační práce.\n\nV roce 1885 nastoupil P. Zeeman na univerzitu v Leidenu. Jeho učiteli byli Lorentz a H. Kamerlingh - Onnes. Od roku 1890 působil již jako Lorentzův asistent. Doktorát získal v roce 1893. Jeho práce byla věnována Kerrovu jevu, který se týká polarizace světla na zmagnetovaném povrchu. Po získání doktorátu pracoval půl roku v Kohlrauschově institutu ve Štrasburku.\n\nV roce 1895, po návratu ze Štrasburku, se Zeeman stal soukromým docentem matematiky a fyziky v Leidenu. Ve stejném roce se oženil s Johannou Elizabeth Lebretovou (1873–1962), s níž měl syna a tři dcery.\n\nV roce 1896 objevil štěpení spektrálních čar zdroje při působení magnetického pole. Tento jev byl po něm nazván Zeemanovým jevem. Díky jeho objevu, byla Zeemanovi nabídnuta pozice docenta v Amsterdamu v roce 1897, a v roce 1900 následovalo jeho jmenování profesorem fyziky na universitě v Amsterdamu.\n\nV roce 1902 získal Nobelovu cenu za fyziku za objev Zeemanova jevu. Tuto cenu obdržel spolu se svým bývalým učitelem Lorentzem. O pět let později, v roce 1908, se stal Van der Waalsovým nástupcem jako řádný profesor a ředitel fyzikálního institutu v Amsterodamu. V roce 1923 byla v Amsterodamu zařízena nová laboratoř, která byla v roce 1940 přejmenována na Zeemanovu laboratoř. Toto nové zařízení mu dovolilo zabývat se čistě výzkumem Zeemanova jevu. Po zbytek svého vědeckého působení se zabýval výzkumem magneto-optických jevů. \n\nV roce 1898 byl Zeeman zvolen členem Královské nizozemské akademie věd v Amsterdamu, a působil zde jako její tajemník v letech 1912 až 1920. Získal medaili Henryho Drapera v roce 1921, a několik dalších cen a čestných titulů. V roce 1935 se stal emeritním profesorem. Získal čestné doktoráty na univerzitě v Göttingenu, Oxfordu, Liege, Gwentu, Glasgow, Bruselu a Paříži. Byl také členem nebo čestným členem mnoha akademií.\n\nZískaná ocenění:\nPo Zeemanovi je pojmenován kráter na Měsíci, který se nachází nedaleko měsíčního jižního pólu, a planetka číslo (29212).\n\nZeeman zemřel po krátké nemoci 9. října 1943 v Amsterodamu a byl pohřben v Haarlemu.\n\nJako rozšíření své disertační práce začal Zeeman vyšetřovat účinek magnetických polí na světelný zdroj. Roku 1896 objevil jev, při kterém po zapnutí vnějšího magnetického pole docházelo k tomu, že ostré spektrální čáry se štěpily na další spektrální čáry. Tento jev se dnes nazývá Zeemanův jev. Zeeman ho vysvětlil jako interakci mezi magnetickým polem a magnetickým dipólovým momentem. Zeemanův jev byl zpracován teoreticky jeho učitelem Lorentzem.\n\nZeemanův objev potvrdil Lorentzovu předpověď o polarizaci světla vznikajícího v přítomnosti magnetického pole. Vyplývalo z něj, že částice, které svým oscilováním podle Lorenze vyzařují elektromagnetické záření, jsou tisíckrát lehčí než vodíkový atom a mají záporný náboj. K tomuto závěru došlo mnohem dříve, než J.J. Thomson objevil elektron (stalo se tak v roce 1897). Zeemanův jev se tak stal důležitým objevem při objasňování struktury atomu. Celá zmíněná práce byla vyvrcholením čtyřicetiletého snažení mnoha vědců, které tak bylo korunováno důkazem existence elektronů.\n\nDále mimo jiné Zeeman experimentálně zkoumal dvojitý lom světla v elektrickém poli a v roce 1917 na torzním kyvadlu potvrdil zvláštní vlastnost gravitace, že odchylky dráhy dané setrvačností, které vyvolává, jsou u všech těles stejné. Také se zabýval šířením světla v pohybujícím se prostředí, což souviselo se speciální teorií relativity. Později se zajímal o hmotnostní spektrometrii.\n\n\n"}
{"id": "160188", "url": "https://cs.wikipedia.org/wiki?curid=160188", "title": "Pierre Curie", "text": "Pierre Curie\n\nPierre Curie (15. května 1859, Paříž, Francie – 19. dubna 1906, Paříž) byl francouzský fyzik a chemik, manžel Marie Curie-Skłodowské. V roce 1903 obdržel společně se svojí ženou a Henri Becquerelem Nobelovu cenu za fyziku za výzkum přirozené radioaktivity.\n\nNarodil se 15. května 1859 v Paříži. Jeho otec, Eugen Curie, byl lékařem a matka, Sophie-Claire Depouilly, byla dcerou továrníka.\n\nV dětství byl vyučován soukromým učitelem a již v 16 letech složil maturitní zkoušku. V 19 letech získal univerzitní vzdělání ve fyzice. Mohl tedy vyučovat fyziku a chemii. Než v roce 1882 toto místo přijal, pracoval jako asistent ve fyzikální laboratoři.\n\nV roce 1895 získal doktorský titul a byl jmenován profesorem fyziky. V témže roce se oženil s Marií Skłodowskou, dcerou učitele na střední škole ve Varšavě v Polsku. V roce 1900 získal místo profesora na fakultě přírodních věd.\n\nV roce 1903 mu Královská společnost v Londýně udělila Davyho medaili (tuto cenu získal spolu se svou ženou) a v roce 1905 se stal členem Francouzské akademie věd.\n\n19. dubna 1906 ráno, když spěchal do své pařížské laboratoře, byl smrtelně zraněn při dopravní nehodě. Při přecházení \"rue Dauphine\" byl sražen drožkou jedoucí z \"Pont Neuf\" pod její kola a zemřel na místě nehody.\n\nStarší dcera Irène si vzala Frédérica Joliot-Curie. Oba získali v roce 1935 Nobelovu cenu za chemii. Mladší dcera Eva se provdala za amerického diplomata H. R. Labouisse. Oba se zajímali o sociální problémy, a H. R. Labouisse jako předseda Dětského fondu OSN UNICEF převzal v roce 1965 Nobelovu cenu míru. Eva Labouisse-Curie je autorkou životopisu své matky (Madame Curie - Gallimard, Paříž, 1938), přeloženého do několika jazyků.\n\nPo manželech Curiových bylo pojmenováno curium, prvek s atomovým číslem 96 a jednotka radioaktivity 1 curie (1 Ci). Ta byla definována jako počet rozpadů za 1 sekundu 1 gramu čistého radia. Dnes je tato jednotka nahrazena jednotkou 1 becquerel (1 Ci = 3,7×10 Bq).\n\nZpočátku se věnoval studiu symetrie krystalů. V roce 1880 objevil se svým bratrem Paulem Jacquesem Curiem piezoelektrický jev. Později obrátil svou pozornosti k magnetismu. Dokázal, že magnetické vlastnosti daného materiálu se mění při určité teplotě – tato teplota se nyní nazývá Curieova teplota.\n\nVýzkum radioaktivních látek prováděl se svou ženou. Svých objevů dosáhli v nepříliš vhodných podmínkách – měli stěží dostačující laboratorní zařízení. V roce 1898 oznámili objev radia a polonia, tyto prvky získali ze smolince. Později se zabývali výzkumem radia a jeho radioaktivního rozpadu. Jejich práce v této době vytvořila základ pro následující výzkum v jaderné fyzice a chemii.\nSpolečně byli v roce 1903 oceněni Nobelovou cenou za fyziku za výzkum radioaktivního záření, které objevil Henri Becquerel, který získal Nobelovy cenu za fyziku společně s nimi.\n\nPierre Curie zemřel při srážce s nákladním koňským povozem. Jeho žena, Marie Curie-Skłodowská, se po jeho smrti začala oblékat výhradně do černých šatů.\n\n\n\n"}
{"id": "160189", "url": "https://cs.wikipedia.org/wiki?curid=160189", "title": "Johannes Diderik van der Waals", "text": "Johannes Diderik van der Waals\n\nJohannes Diderik van der Waals (23. listopadu 1837 Leiden – 8. března 1923 Amsterdam) byl nizozemský fyzik. V roce 1910 obdržel Nobelovu cenu za fyziku za práci na stavové rovnici plynů a tekutin. \n\nV letech 1862 – 1865 studoval univerzitu v Leidenu. Od 1864 učil fyziku a matematiku na střední škole v Deventeru a o dva roky později v Haagu. \n\nDoktorskou disertaci s názvem \"Over de Continuiteit van den Gas - en Vloeistoftoestand\" obhájil v roce 1873. V roce 1876 se stal profesorem fyziky na univerzitě v Amsterodamu. kde se zabýval se problémem spojitosti plynného a kapalného stavu látek. Podařilo se mu nalézt vztah mezi objemem, tlakem a teplotou plynů a kapalin. Prokázal existenci sil, které působí na úrovni molekul a způsobují vnitřní tlak v kapalinách. Dnes jsou známy jako van der Waalsovy síly. Zformuloval též tzv. van der Waalsovou rovnici platnou pro kapaliny i plyny a tedy i změnu skupenství s platnosti pro kapaliny stejného složení. Byla to právě tato práce, která mu přinesla Nobelovu cenu a poskytla Siru Jamesi Dewarovi a Heike Kamerlinghovi Onnesovi údaje potřebné pro výrobu kapalného hélia.\n\nV roce 1893 publikoval hlavní myšlenky termodynamické teorie kapilarity, jejímž hlavním předpokladem byla existence pozvolné, následně velmi prudké, změny hustoty na rozhraní mezi kapalinou a párou.\n\nV roce 1910 byly jeho práce oceněny Nobelovou cenou za fyziku.\n\n\n\n"}
{"id": "160191", "url": "https://cs.wikipedia.org/wiki?curid=160191", "title": "Max von Laue", "text": "Max von Laue\n\nMax Theodor Felix von Laue (9. října 1879, Pfaffendorf u Koblenze – 24. dubna 1960, Berlín) byl německý fyzik. V roce 1914 obdržel Nobelovu cenu za fyziku za objev ohybu (difrakce) rentgenových paprsků na krystalech. \n\nNarodil se v rodině právníka, otec byl zaměstnancem císařské armády, který za své služby v r. 1914 obdržel dědičný šlechtický titul. Středoškolská studia absolvoval na gymnáziu v Berlíně a Štrasburku. Hned po maturitě (její výsledky s výjimkou matematiky a fyziky nebyly nijak oslnivé) musel nastoupit vojenskou službu, ale podařilo se mu složit zkoušky pro záložní důstojníky a získal povolení studovat v zimním semestru 1898-99 na štrasburské univerzitě experimentální fyziku. Od podzimu 1899 do konce roku 1901 studoval na univerzitě v Göttingenu a stále více se zabýval matematikou a teoretickou fyzikou. Začátkem roku 1902 přestoupil na univerzitu do Mnichova, kde ho nejvíce zaujalo fyzikální praktikum Wilhelma Röntgena. V letním semestru se zapsal na Berlínskou univerzitu (Fridrich-Wilhelms-University). Zpočátku studoval u Maxe Plancka teoretickou optiku, termodynamiku a teorii plynů, později pod jeho vedením vypracoval disertaci o teorii interferenčních jevů na planparalelních deskách \"(Über die Interferenzercheinungen an planparallelen Platen\"). Jako doktor filozofie potom ještě pokračoval dva roky v Göttingenu, kde složil zkoušky na středoškolského profesora matematiky a fyziky. \n\nNa podzim r. 1905 přijal Laue místo asistenta na katedře teoretické fyziky u Maxe Plancka na Univerzitě v Berlíně. Kromě pedagogické činnosti se věnoval i vědecké práci - teorii relativity a využití termodynamiky v optice - a následující rok předložil habilitační práci o termodynamickém významu soudržnosti světelných vln (\"Über die Entropien von interfierenden Strahlenbündeln).\" Einsteinova teorie relativity jej zaujala natolik, že se za ním vydal do Bernu, aby s ním osobně konzultoval některé problémy této nové teorie. Byl jedním z prvních vědců, kteří teorii relativity přijali a v roce 1911 vydal obsáhlou monografii Princip relativity (\"Das Relativitätsprinzip\"), v níž zejména matematicky zpracoval široký okruh otázek, který první Einsteinova stručná práce jen naznačila nebo zcela pominula. O deset let později přidal Laue druhý díl, týkající se obecné teorie relativity (\"Die Relativitätstheorie\"). \n\nZ Berlína přešel Laue v roce 1909 do univerzitního Ústavu teoretické fyziky v Mnichově (Ludwig-Maximilians-Universität München), kde působil jako soukromý docent u Arnolda Sommerfelda. Zde mělo velkou tradici studium fyzikální optiky, mineralogie a výzkum krystalů. Období let 1910-12 patřilo v jeho vědecké kariéře k nejúspěšnějším. Uskutečnil pokus, kterým byla potvrzena hypotéza krystalové mřížky a zároveň prokázána vlnová povaha rentgenového záření. Objev ohybu (difrakce) rentgenového záření na krystalu byl oceněn Nobelovou cenou za fyziku v roce 1914. Popis i důsledky historického experimentu - vznik dvou nových fyzikálních oborů, rentgenové spektroskopie a strukturální analýzy - Laue později shrnul v monografii \"Die Interferezen von Röntgenstrahlen\" (r.1923). \n\nV r. 1912 byl Laue jmenován mimořádným profesorem na univerzitě v Curychu a od října 1914 řádným profesorem teoretické fyziky ve Frankfurtu nad Mohanem. Na nově založené Goethově univerzitě Laue působil - s přestávkou v letech 1916 až 1918, kdy sloužil armádě ve Fyzikálním ústavu ve Würzburgu - do března 1919.\n\nDalší léta pracoval v Berlíně, a to nejen na univerzitě jako řádný profesor teoretické fyziky, ale i v dalších vědeckých institucích (Pruská akademie věd, Fyzikální ústav císaře Viléma-KWP a Říšský fyzikálně-technický ústav v Berlíně-Charlottenburgu). Zabýval se hlavně teorií relativity a supravodivostí. Na konci druhé světové války žil v Hechingenu, kam byl evakuován Fyzikální ústav císaře Viléma. Napsal zde knihu Dějiny fyziky (\"Geschichte der Physik\"), která získala celosvětovou popularitu. Po válce byl spolu s dalšími německými fyziky internován několik měsíců v anglickém sídle Farm Hall nedaleko Cambridge. \n\nPočátkem roku 1946 se Laue vrátil do Německa a přednášel na univerzitě v Göttingenu. Aktivně se zúčastnil budování nových vědeckých institucí v Německu. Byl v čele několika fyzikálních ústavů, napsal monografii o supravodivosti (\"Theorie der Supraleitung\") a v dubnu 1951 přijal nabídku vést Ústav fyzikální chemie a elektrochemie společnosti Maxe Plancka v Berlíně-Dahlemu. V roce 1957 podepsal tzv. Göttingenský manifest proti jadernému zbrojení Německa. Pracoval až do konce života. Zemřel 24. dubna 1960 na následky zranění při automobilové nehodě.\n\nMax von Laue se oženil v roce 1910 s :Magdalenou Degenovou, měli dvě děti. \n\nPro svůj pevný charakter, otevřenou povahu a smysl pro spravedlnost byl autoritou mezi svými současníky. Od třicátých let otevřeně vystupoval na obranu vědeckých názorů, jako např. teorie relativity, které byly tehdejším režimem odmítány. Před druhou světovou válkou pomohl řadě svých židovských kolegů a byl proto v Německu ve složité situaci. V r. 1934 bylo zamítnuto jeho jmenování členem prezídia pruské Akademie věd, v roce 1943 byl předčasně penzionován.\n\nMezi jeho záliby patřilo plachtění, lyžování, turistika, s přáteli rád chodil na vysokohorské túry. Zajímal se o umění, zejména klasickou hudbu. Byl vášnivým motoristou, miloval rychlou jízdu. Zpočátku vlastnil motocykl a od konce dvacátých let auto. Dobrý zdravotní stav mu dovoloval řídit i ve stáří. Dne 8. dubna 1960 se z nevyjasněné příčiny-pravděpodobně nikoli vlastní vinou-zapletl do těžké dopravní nehody na dálnici v tehdejším Západním Berlíně. O několik dní později na následky zranění zemřel.\n\nMax von Laue je nositelem Nobelovy ceny za fyziku, která mu byla udělena v roce 1914. Cenu získal za objev ohybu (difrakce) rentgenových paprsků na krystalech. Laue vyšel z předpokladu, že jsou-li atomy v krystalech uspořádány do mřížky, pak by se po jejich ozáření rentgenovými paprsky měly ukázat ohybové a interferenční jevy jako u viditelného světla na rytou optickou mřížku. Laueho myšlenku uskutečnili fyzikové Walter Fridrich a Paul Knipping. Podle Maxe Plancka to byl příklad plodné spolupráce teorie a experimentu. Sám Laue prohlásil, že tento úspěch ho nestál žádné zvláštní úsilí a cestu k němu spatřil úplně náhodou. Pro úspěch experimentu byla rozhodující Fridrichova praxe ve fotografování rentgenovými paprsky. Po několikahodinné expozici na rovinném filmu vznikl interferenční obrazec, vytvářející tzv. Laueho diagram (lauegram), který znázorňuje symetrické uspořádání atomů v krystalu. \n\nSamotná zlatá medaile měla poněkud zvláštní osud. Před válkou byly v Německu zabavovány drahé kovy, proto Laue poslal svou medaili Nielsi Bohrovi do Dánska, aby mu ji uschoval. Když pak Němci obsadili Dánsko, Bohr s maďarským chemikem Georgem Hevesym medaili rozpustili v lučavce královské a ponechali ji v láhvi v tekutém stavu. Po válce pak zlato z roztoku vyloučili a poslali do Stockholmu, aby na ní byl zhotoven nový nápis.\n\nMax von Laue získal během svého života mnoho dalších ocenění. Byla mu udělena Ladenburská medaile, medaile Maxe Plancka, Helmholzova medaile a Zlatá medaile Bimala-Churn-Law z indické asociace v Kalkatě. Byl držitelem čestných doktorátů na univerzitách v Bonnu, Stuttgartu, Berlíně, Manchestru a Chicagu, byl členem Ruské akademie a Berlínské akademie věd a mnoha dalších vědeckých společností v mnoha zemích. V r. 1952 se stal rytířem řádu Pour le Mérite, v roce 1953 získal Velký kříž s hvězdou pro federální služby a v roce 1957 mu byl udělen řád Čestné legie.\n\n\n"}
{"id": "160193", "url": "https://cs.wikipedia.org/wiki?curid=160193", "title": "Edward Victor Appleton", "text": "Edward Victor Appleton\n\nSir Edward Victor Appleton (6. září 1892 – 21. dubna 1965) byl britský fyzik a astronom. V roce 1947 obdržel Nobelovu cenu za fyziku za studium vyšších vrstev atmosféry tzv. Appletonových vrstev v ionosféře, především za důkaz existence ionosféry. Appletonovy vrstvy spolehlivě odrážejí radiové vlny na rozdíl od jiných vrstev, které odrážejí radiové vlny v závislosti na denní teplotě a čase.\n\nPo studiu na St. John's College (Cambridge), nastoupil roku 1920 do Cavendishovy laboratoře. Později (1924) byl jmenován profesorem fyziky na londýnské univerzitě King's College, kde dokončil svůj výzkum šíření elektromagnetických vln a vlastností ionosféry. Mimo jiné ukázal, že radiové vlny s dostatečně krátkou vlnovou délku procházející dolní ionosférou, jsou odraženy horní vrstvou ionosféry (dnes známou jako Appletonova vrstva neboli F2 vrstva). Objev umožnil spolehlivou radiovou komunikaci na velké vzdálenosti a přispěl k vývoji radaru.\n\nV roce 1936 se vrátil jako profesor přírodních věd na Cambridge. O tři roky později se stal sekretářem vládního oddělení Department of Scientific and Industrial Research (Oddělení vědeckého a průmyslového výzkumu), kde během 2. světové války pracoval na vývoji radaru a atomové bomby. Za své zásluhy byl v roce 1941 jmenován rytířem. Čtyři roky po II. světové válce (1949) se stal rektorem a vicekancléřem na Edinburské univerzitě.\n\n"}
{"id": "160207", "url": "https://cs.wikipedia.org/wiki?curid=160207", "title": "František Ženíšek", "text": "František Ženíšek\n\nFrantišek Ženíšek (25. května 1849, Praha-Nové Město – 15. listopadu 1916, Praha) byl český malíř.\n\nNarodil se v rodině pražského obchodníka Josefa Ženíška a jeho ženy Karoliny, rozené Berkové.\nFrantišek byl již v mládí považován za velmi nadaného umělce, první úspěchy slavil již v žákovských letech. Byl součástí tzv. „Generace českého Národního divadla“, do níž patřili i Mikoláš Aleš, Josef Václav Myslbek, Vojtěch Hynais, Václav Brožík, Josef Tulka, Julius Mařák, Adolf Liebscher aj. – generace vlasteneckých umělců glorifikujících národní myšlenky. Jeho malířský styl plně odpovídal tehdy rozšířenému oficiálnímu vkusu, tvořil v akademicky uhlazené formě ovlivněné neorenesancí. Byl vynikající kreslíř a malíř historických a alegorických výjevů včetně monumentální malby, perfektní figuralista.\n\nSpolu s Mikolášem Alešem vyhráli soutěž na výzdobu foyer Národního divadla (ve velkých polích na stěnách komponoval obrazy \"Mýtus\", \"Život lidský\", \"Historie\" a \"Bohatýrský zpěv\", na stropě pak je jeho triptych \"Úpadek\", \"Vzkříšení\" a \"Zlatý věk umění\"), mimo to mu také byla svěřena výzdoba stropu hlediště (alegorie osmi múz - \"Epika\", \"Tanec\", \"Mimika\", \"Hudba\", \"Malířství\", \"Sochařství\", \"Architektura\" jsou oleje na plátně, umístěné již hotové na strop) a byl autorem první opony, která shořela roku 1881. K dalším Ženíškovým význačným dílům patří malby oken karlínského kostela sv. Cyrila a Metoděje, lunety v Národním muzeu či řada portrétů. Ženíškův obraz \"Neposkvrněné početí Panny Marie\" je umístěn v retabulu Kostela Neposkvrněného početí Panny Marie v Ostravě. Ženíškovy malby jsou ceněny pro svou vysokou technickou úroveň.\n\nByl i vyhledávaným portrétistou, který namaloval a nakreslil na 80 vynikajících portrétů. Od 80. let 19. století jej podporoval jej Josef Šebestián Daubek, majitel velkostatku Liteň a Brněnec. Spolu s Ženíškem patřili do okruhu Daubkových hostů další přední umělci Mikoláš Aleš, Václav Brožík, Vojtěch Hynais, Josef Václav Myslbek, Max Švabinský Antonín Wiehl, které Daubek podporoval zadáváním uměleckých zakázek. Ženíšek se s Daubkem seznámil v roce 1878 v Paříži. Na pozvání Daubka na zámku v Litni a na zámku ve Vlencích nedaleko od Litně Ženíšek namaloval řadu svých historických obrazů, pro které mu Daubek stál i modelem (například pro Oldřicha na Ženíškově slavném obraze Oldřich a Božena). Na zámku v Litni Ženíšek vytvořil svůj a v roce 1880 zde vytvořil svůj první návrh opony pro Národní divadlo v Praze. Ženíšek dokonce Daubka doprovázel v roce 1884 a 1885 na jeho svatební cestě a namaloval portrét obou novomanželů. Josef Šebestián Daubek pokračoval v tradici podpory českých malířů, sochařů a architektů, kterou založil jeho otec Josef František Daubek po příchodu na Zámek Liteň 1850.\n\nV letech 1885–1896 byl profesorem Vysoké školy uměleckoprůmyslové v Praze (jeho asistentem byl Jakub Schikaneder). V letech 1896–1915 byl profesorem na Akademii výtvarných umění v Praze. Za svého pedagogického působení vychoval celou řadu žáků, mezi nimiž jsou např. Jaroslav Špillar, Jan František Gretsch, František Urban, Jan Dědina, V. K. Budka, Karel Záhorský, Arnošt Hofbauer, syn František Ženíšek mladší, Jan Preisler aj.\nFrantišek Ženíšek se poprvé oženil 28. října 1873 v kostele sv. Mikuláše ve Vršovicích s Marií Otradovcovou z Otradovic. Z tohoto manželství se narodil syn Julius (*1870), který se stal obchodníkem. Roku 1876 František ovdověl a za dva roky se oženil podruhé. Za ženu si vzal sestru své zemřelé ženy Barboru Otradovcovou z Otradovic (1866-1910) a měl s ní tři dcery (Božena, Barbora, Ludmila) a dva syny Františka (*1877) a Karla (*1879) ). . Syn František Ženíšek mladší (1877–1935) vystudoval pražskou akademii a stal se také malířem. Julius i Karel byli obchodníky.\n\nOtec a syn Františkové a Barbora Ženíšková jsou pochováni na Olšanských hřbitovech (hřbitov IV, odd. 4, hrob 17). Na hrob byla v roce 1936 osazena busta Františka Ženíška od Ladislava Kofránka.\n\n\n\n\n"}
{"id": "160211", "url": "https://cs.wikipedia.org/wiki?curid=160211", "title": "Gerd Binnig", "text": "Gerd Binnig\n\nGerd Karl Binnig (* 20. července 1947, Frankfurt nad Mohanem, Německo) je německý fyzik a držitel čtvrtiny Nobelovy ceny za fyziku (1986) za vynález vzorkovacího tunelového mikroskopu (STM), jehož nástupcem je i mikroskopie atomárních sil (AFM). O cenu se dělí spolu s Heinrichem Rohrerem (1/4) a Ernstem Ruskou (1/2), který vynalezl elektronový mikroskop.\nBinnig studoval na Goetheho univerzitě ve Frankfurtu fyziku (pro tu se rozhodl již v 10 letech), ale nebyl si jist správností své volby, speciálně studium teoretické fyziky jej neuspokojovalo. Zde obhájil svou dizertaci a získal v roce 1978 titul Ph.D. V témže roce ho jeho žena Lore Waglerová přesvědčila k přijetí práce v laboratořích IBM ve Švýcarsku, kde se podílel na vývoji STM společně s Rohrerem. V letech 1985–1986 se přesunul do Kalifornie, stále jako zaměstnanec IBM. Poté se stal na dva roky hostujícím profesorem Stanfordovy univerzity.\n\nPrincip STM je založen na vlnovém charakteru elektronů, na který poprvé upozornil Louis de Broglie (rovněž nositel Nobelovy ceny). Malá sonda mikrometrových rozměrů s ultra ostrým hrotem se pohybuje ve vakuu podél povrchu vzorku a emituje proud elektronů. Sebemenší změna vzdálenosti sondy od povrchu je zaznamenávána. Je pak jen otázkou vhodného vzorkování povrchu a následné digitalizace jak pořídit třírozměrný obraz.\n\n\n"}
{"id": "160214", "url": "https://cs.wikipedia.org/wiki?curid=160214", "title": "Grand Canyon", "text": "Grand Canyon\n\nGrand Canyon, česky Obrovský kaňon, je druhý nejdelší kaňon na světě. Byl vytvořen řekou Colorado v severní Arizoně ve Spojených státech amerických. Tvoří podstatnou část národního parku Grand Canyon, jednoho z prvních národních parků založených v USA. Roku 1979 byl zapsán na seznam světového dědictví UNESCO.\n\nPrezident Theodore Roosevelt byl jedním z hlavních zastánců založení tohoto parku, k ochraně zdejší krajiny.\n\nKaňon, který tok řeky Colorado modeloval milióny let, je téměř 446 kilometrů dlouhý, se šířkou od 500 metrů do 29 kilometrů. Největší hloubka je okolo 1 600 metrů. Řeka Colorado a její přítoky se téměř dva milióny let zařezávají vrstvu po vrstvě sedimenty coloradské plošiny.\n\nPrvním Evropanem, který zaznamenal zmínku o existenci \"Velkého kaňonu\", byl Španěl García López de Cárdenas v roce 1540.\nPrvní vědeckou expedici vedl koncem 60. let 19. století major americké armády a geolog John Wesley Powell. Powell označil zdejší souvrství sedimentárních hornin za \"otevřenou knihu zaznamenávající velký příběh\". Dávno před Evropany však v oblasti kaňonu i v jeho stěnách sídlili původní obyvatelé Ameriky.\n\n5 až 6 miliónů let kaňon modeloval tok řeky Colorado každodenně mnoha tunami hrubého říčního štěrku, kamenů, písku i jílu.\n\nGrand Canyon je velmi hluboký a ve svém profilu odkrývá starohorní a prvohorní vrstvy hornin.\nZdvih související s vlivem deskové tektoniky spolu s horotvornými procesy dal vzniknout Coloradské plošině.\nVysoká převýšení jsou také důsledkem většího množství srážek v povodí Colorada, které však nezměnily místní vyprahlou krajinu.\n\nEroze a sesuvy s dalšími přírodními pochody neustále proměňují tvářnost zdejší krajiny a hloubku i šířku kaňonu. Zdvih plošiny však nebyl stejnoměrný a tak je část na sever od řeky (\"North Rim\") o 300 metrů vyšší než část jižní (\"South Rim\").\n\nTo, že řeka Colorado teče podél jižní části plošiny je vysvětlováno asymetrií zdvihu.\nVětšina toků odvádějících vodu ze severní části (která má také vyšší dešťové i sněhové srážky) teče do kaňonu, zatímco většina toků z jižní části odtéká od kaňonu. Výsledkem je stále se zvětšující eroze a rozšiřování části kaňonu severně od řeky i menších kaňonů jeho přítoků v této části.\nTeploty v severní části jsou průměrně nižší z důvodů větší nadmořské výšky (2 400 metrů). Během zimních měsíců jsou v celé oblasti běžné vysoké sněhové srážky.\nGeologové se shodují na tom, že plošina Colorado River (které je Grand Canyon součástí) se vyvinula v předchozích 40 miliónech let a samotný kaňon je pravděpodobně méně než pět až šest miliónů let starý. Výsledkem eroze je tak jeden z nejzachovalejších průřezů geologickým útvarem na planetě.\n\nGeologická vrstva na dně je 2 miliardy let stará a na povrchu plošiny se nachází vrstva stará 230 miliónu let. Většina formací byla ukládána v teplých a mělkých mořích a šelfových příbřežních prostředích, tak jak se území Severní Ameriky opětovně ponořovalo a vynořovalo z moře.\n\nVýjimky tvoří permské pískovce vzniklé z písečných dun v tehdejší poušti.\n\nUsazeniny, formované většinou na mořském dně (1500 až 3000 m) byly vyzdviženy před 65 milióny lety, během Laramijské orogeneze.\n\nZměny klimatu během doby ledové také zvýšily množství vody v povodí řeky Colorado River.\nPůvodní řeka Colorado se tak zařezávala mnohem rychleji a hlouběji než dnes.\nPůvodní dno a tok řeky se před 5,3 miliony let změnilo, když se Kalifornský záliv otevřel a řeka byla mezi jeho nejnižšími body. To zvýšilo erozi a před 1,2 miliónem let vytvořilo současné hluboké údolí. Terasovitý vzhled je dán nestejnoměrnou odolností hornin vůči erozi.\n\nAsi před miliónem let se v dnešní západní oblasti projevila mohutná sopečná aktivita. Mohutné erupce lávy a sopečného popela několikrát úplně překryly oblast a přehradily tok řeky, který se díky tomu také změnil. Tyto horniny jsou geologicky nejmladšími v oblasti. \n\nV Grand Canyonu jsou objevovány také fosilie různých živočichů, včetně malých fosilních stop prvohorních obratlovců o stáří 310 milionů let.\n\nV září 1540, se podle rozkazů konquistadora \"F. Vasqueze de Coronada\" vydal kapitán \"Garcia Lopez de Cardenas\" hledat bájná naleziště zlata společně s indiány kmene „Hopi“ a malou skupinou španělských vojáků. Tak byli prvními Evropany, kteří spatřili Grand Canyon z jižní strany. \"Pablo de Melgrossa\", \"Juan Galeras\" a třetí voják hledali přístup do kaňonu, než byli nedostatkem vody přinuceni se vrátit. Existují domněnky, že jejich indiánští průvodci cestu k řece znali. Žádný z Evropanů sem však nevstoupil dvě stě let. Kneží \"Francisco Atanasio Domínguez\" a \"Silvestre Vélez de Escalante\" byli v roce 1776 se skupinou vojáků prvními, kteří při hledání cesty ze Santa Fe do Kalifornie cestovali podél severní hrany kaňonu.\n\n\"James Ohio Pattie\" se skupinou traperů byli v roce 1826 dalšími, kteří kaňonu dosáhli (o jejich cestě je však málo dostupných informací).\n\nMormonský misionář \"Jacob Hamblin\" byl v padesátých letech 19. století poslán Brighamem Youngem, aby našel místa vhodná k přebrodění v kaňonu. Po vybudování dobrých vztahů mezi místními domorodými obyvateli a nově příchozími, objevil v roce 1858 dva brody (používané později jako jediné přívozy – \"Lee's Ferry\" a \"Pierce Ferry\")\n\nV roce 1857 se americké ministerstvo války obrátilo na poručíka \"Josepha Ivese\" zda by vedl expedici k zajištění navigace a přístupu řekou od Kalifornského zálivu.\nExpedice použila kolesový parník „Explorer“. Po dvou měsících a téměř 600 kilometrech plavby náročné na navigaci, skupina dosáhla místa, zvaného „Black Canyon“. Explorer však poté najel na skálu a tak jej výprava zanechala na místě. Ives vedl svou skupinu dále do kaňonu východním směrem. Byli tak prvními evropany, kteří prošli povodím „Diamond Creek“ na východ okolo východních stěn.\n\nLetadlo společnosti United Airlines (let č. 718) a letoun TWA (let č. 2) se 30. června 1956 nad kaňonem srazily. Vraky obou letadel spadly na dno kaňonu poblíž soutoku řek \"Little Colorado\" a Colorado. Tato katastrofa vedla k zavedení letů ve vyšších letových hladinách a častějších kontrol letadel z pozemních stanic.\n\nGrand Canyon trpěl v minulosti znečištěním vzduchu exhalacemi z nedalekých tepelných elektráren. V roce 1991 bylo dosaženo dohody se společností provozující \"Navajo Generating Station\" v Page k použití odlučovačů škodlivin. V tomto roce zahájila EPA (Americká agentura na ochranu životního prostředí) vyšetřování v elektrárně \"Mohave Generating Station\" ve městě Laughlin v Nevadě.\n\nMimo „běžných“ výhledů z jižní strany kaňonu jsou v oblasti velké možnosti sportovního vyžití, včetně raftingu i pěší turistiky. Dno kaňonu je dostupné pěšky, na hřbetě mul, nebo i na výletních lodích. Pěší túry dolů k řece jsou však určeny pro zdatné turisty. Trvají jeden i více dní a nejsou oficiálními představiteli parku doporučovány kvůli velkým vzdálenostem, velkému převýšení i možnosti přehřátí organismu, protože v dolní části panují vyšší teploty.\n\nKaždoročně bývají vyhlášeny pátrací akce na záchranu lidí zkoušejících překonat údolí. Nicméně stovkám zdatných a zkušených turistů se tyto náročné sestupy a výstupy podaří.\nPřekonávání kaňonu je velmi populární i mezi špičkovými sportovci, kteří tyto cesty pravidelně podstupují. Cesta z hrany dolů k řece na protější hranu (\"rim-to-rim\") zabere těmto atletům pět až sedm hodin, zatímco se zpátečním překročením (\"rim-to-rim-to-rim\" nebo \"doublecross\") trvá okolo jedenácti až čtrnácti hodin. \"Allyn Cureton\" z města Williams v Arizoně drží od roku 1981 rekord v překonání kaňonu ze severní strany na jižní „neuvěřitelným“ časem 3 hodiny a 6 minut. Nový rekord z 11. listopadu 2006 za \"doublecross\" je 7 hodin a 37 minut, drží jej \"Kyle Skaggs\" z Los Alamos.\nJen pěti sportovcům se podařilo překonat kaňon čtyřikrát nonstop (\"canyon quad\"). \"Jim Nelson\" ze Salt Lake City v Utahu stanovil nový rekord 6. listopadu 1999 s časem 22 hodin a 48 minut.\n\nGrand Canyon National Park je jednou z nejznámějších světových turistických atrakcí. Každoročně jej navštíví okolo pěti miliónů lidí ze všech států USA i celého světa.\nZe Spojených států pochází 83 % návštěvníků. Nejvíce zahraničních turistů je z Velké Británie, Kanady, Japonska a Německa (údaj za rok 2006).\n\nOd 70. let 19. století v kaňonu zahynulo okolo 600 lidí. V tomto počtu je zahrnuto 128 obětí zmiňované letecké havárie, a dalších 114 z jiných nehod – pád vrtulníku apod.\nTéměř 50 úmrtí mají na svědomí pády, 65 obětí se přisuzuje přírodním podmínkám (infarkty, přehřátí, dehydratace).\n79 návštěvníků se utopilo v řece a 25 zahynulo kvůli pádu kamení nebo úderem blesku. V kaňonu se stalo i 47 sebevražd a 23 lidí se stalo obětí násilného trestného činu.\nSpráva parku v současnosti umisťuje na frekventovaná místa tabule s dobře vypadajícím a silným mladým mužem a nápisem \"Mnoho z nich vypadalo takto\", které mají návštěvníky varovat před přeceněním vlastních sil.\n\n\n"}
{"id": "160221", "url": "https://cs.wikipedia.org/wiki?curid=160221", "title": "Bicazská soutěska", "text": "Bicazská soutěska\n\nBicazská soutěska ( ) je jednou z nejpozoruhodnějších přírodních zajímavostí Rumunska. Nachází se v severovýchodní části země na hranicích žup Neamț a Harghita. Soutěska byla vytvořena vodami řeky Bicaz, která tudy protéká. Soutěskou procházela již za římských dob spojnice mezi Moldávií a Sedmihradskem, bývalou hranicí mezi Rumunskem a Uherskem.\n\nSilnice podél 8 km útesů, často v serpentinách se skalní stěnou na jedné straně a prudkým srázem na straně druhé je jedním z nejpozoruhodnějších v Rumunsku. Součástí soutěsky je jezero Lacul Roşu (v překladu \"Červené jezero\") v nadmořské výšce 980 m, které vzniklo v 19. století sesuvem půdy. Soutěska patří k vyhledávaným místům, vyhledávaným horolezci.\n\nJe známá také výskytem zedníčka skalního.\n"}
{"id": "160227", "url": "https://cs.wikipedia.org/wiki?curid=160227", "title": "Civil (řeka)", "text": "Civil (řeka)\n\nCivil ( , ) je řeka v Čuvašské republice v Rusku. Je 55 km dlouhá od soutoku zdrojnic a 170 km od pramene Velké Civili. Povodí má rozlohu 4690 km².\n\nVzniká soutokem Velké a Malé Civili, které obě pramení v Povolžské vysočině. Ústí do Samarské přehrady. Je to pravý přítok Volhy.\n\nZdroj vody je převážně sněhový. Průměrný roční průtok vody ve vzdálenosti 51 km od ústí činí 17,2 m³/s. Zamrzá v listopadu a rozmrzá v dubnu.\n\nJe splavná. Na řece Velká Civil poblíž soutoku s Malou Civilí leží město Civilsk.\n"}
{"id": "160230", "url": "https://cs.wikipedia.org/wiki?curid=160230", "title": "Paglia Orba", "text": "Paglia Orba\n\nPaglia Orba je čtvrtý nejvyšší vrchol Korsiky. Skalnatá hora, přezdívaná někdy \"Matterhorn Korsiky\" ční do výšky 2525 m. Hora se nachází na turistické cestě GR 20, která vede přes větší část Korsiky ve směru sever – jih.\nVýchozí bod pro výstup je silniční smyčka „Le Fer ¸ Cheval“ (1329 m), kde je i možnost parkování. Obtížnost lezení při výstupu je oficiálně stanovena stupněm II.UIAA.\n\n"}
{"id": "160238", "url": "https://cs.wikipedia.org/wiki?curid=160238", "title": "Cross-site scripting", "text": "Cross-site scripting\n\nCross-site scripting (XSS) je metoda narušení WWW stránek využitím bezpečnostních chyb ve skriptech (především neošetřené vstupy). Útočník díky těmto chybám v zabezpečení webové aplikace dokáže do stránek podstrčit svůj vlastní javascriptový kód, což může využít buď pouze k poškození vzhledu stránky, jejímu znefunkčnění, získávání citlivých údajů návštěvníků stránek nebo obcházení bezpečnostních prvků aplikace. Často je též využíván při phishingu tak, že je skrze XSS zranitelnosti uživateli ukázán jiný obsah na jinak důvěryhodné stránce.\n\nVětšinou se označuje jako lokální nebo DOM based. Lze ji využít i na statických stránkách a jde o neošetřené přenesení proměnné z URL adresy do javascriptu.\nPro ilustraci si představme, že máme html stránku s následujícím kódem:\na na stránku vstoupíme přes standardní odkaz\nstránka standardně vypíše pouze „Ahoj Alice“. Útočník však může odkaz pozměnit na\na tím vykoná zákeřný kód.\n\nTento vektor útoku (stejně jako u typu 2) stojí a padá na přístupu přes upravenou url a většinou je takto i snadno odhalitelný pomocí prosté logiky. Pokud na stránku přijdete přes normální odkaz, tak se zachová tak, jak má.\n\nOznačuje se jako non-persistent nebo reflected. Je postaven na úpravě části URL která se interpretuje do stránky jako její součást, například jako nadpis. Pokud do URL adresy přidáme svůj kód který není před interpretací upraven, tak se stránka v prohlížeči zachová, jako by námi vložený kód byl její součástí. Tato zranitelnost se týká především stránek s generovaným obsahem, pro příklad používáme php a někde ve zdrojovém kódu máme\nstačí uživateli podstrčit adresu upravenou například takto:\nJe označován jako persistent, stored nebo second-order, protože dojde k přímé a trvalé modifikaci obsahu stránky. Jde o často využívanou možnost, protože na takto napadené stránky nemusíte vstoupit přes upravený odkaz. Vzniká, pokud je obsah stránky generován z databáze. Náš javascript jednoduše vložíme třeba jako součást komentáře – spolu s ním se uloží do databáze a je následně zobrazen všem lidem, kteří si takovýto komentář zobrazí.\n\nPokud na stránce využíváme mnoho vstupních parametrů (superglobálních proměnných: $_POST, $_GET, ..), můžeme je ošetřit najednou pomocí následujícího skriptu:\nTento skript nám ošetří PHP kód proti Cross-site scripting (XSS) útokům. Pokud pracujeme ještě s databází, je nutné ošetřit skript také proti SQL injection!\n\nNa straně uživatele je obrana v dnešní době možná. Velké množství moderních prohlížečů (Chrome, Opera, Firefox, Safari...) mají již implementovanou ochranu proti tomuto útoku. Jinak lze sice vypnout JavaScript, ovšem mnoho stránek tím prakticky znefunkčníne a drtivá většina prohlížečů ho má zapnutý. Je třeba si ale uvědomit, že o zamezení možnosti cross-site scriptingu by se měl postarat skript na straně serveru.\n\n\n"}
{"id": "160241", "url": "https://cs.wikipedia.org/wiki?curid=160241", "title": "Francis Crick", "text": "Francis Crick\n\nFrancis Harry Compton Crick (8. června 1916 – 28. července 2004) byl britský molekulární biolog, fyzik a neurovědec, který ve spolupráci s Jamesem Watsonem objevil v roce 1953 strukturu DNA, za což ještě společně s Mauricem Wilkinsem dostali v roce 1962 Nobelovu cenu za fyziologii a medicínu. \n\nCrick původně vystudoval fyziku a za 2. světové války se podílel na vývoji magnetických min. Později přešel k biologii. Horace Judson o něm uvádí: Důležitým důvodem, proč se Crick přeorientoval na biologii, bylo to, že byl atheistou a že si nedočkavě přál vrhnout světlo na zbývající stinná hájemství vitalistických iluzí.\n\nKrátce po Crickově smrti se vyrojila tvrzení, že užívání LSD ho přivedlo k myšlence helikální struktury DNA. \nAčkoliv je téměř jisté, že LSD užíval, velmi pravděpodobně to bylo až po roce 1953, kdy byly publikovány zásadní objevy struktury DNA.\n\n"}
{"id": "160243", "url": "https://cs.wikipedia.org/wiki?curid=160243", "title": "Al-Mahdí", "text": "Al-Mahdí\n\nAl-Mahdí, vlastním jménem Muhammad Ahmad ibn ’Abdulláh (12. srpna 1844 – 22. června 1885) byl islámský reformátor a vojevůdce, vládnoucí na území dnešního Súdánu.\n\nPocházel z rodiny núbijského stavitele říčních lodí, od mládí byl vychováván pro dráhu duchovního a znalce Koránu. V roce 1870 kolem sebe shromáždil skupinu žáků a přesídlil s nimi na ostrov Abba na Bílém Nilu, který se stal základnou jeho náboženské školy. Po deseti letech se prohlásil za nového islámského proroka, Mahdího, jehož Alláh vyslal na zemi kvůli očistě islámu a porážce nevěřících.\n\nV krátké době se mu podařilo kolem sebe shromáždit tisíce stoupenců a vybudovat vojsko, které v roce 1883 porazilo Egypťany a o necelé dva roky později, v lednu 1885, dobylo Chartúm (tzv. \"povstání dervišů\"), bráněný britským generálem Gordonem. Jeho vítězství mu umožnila přetvořit Súdán na teokratický muslimský stát, jehož zákony vycházely z Mahdího výkladu koránu. Mahdí např. odmítal pouť do Mekky a místo ní zařadil mezi pět pilířů islámu povinnost džíhádu, který chápal militantním způsobem, tj. výlučně jako svatou válku.\n\nReformátor sám odmítal všechny vnější znaky absolutní moci, bez jeho souhlasu však nebylo možné provést žádnou významnější akci v politickém, náboženském ani ekonomickém životě nového státu. Mahdí odešel z Chartúmu, správního centra, a usadil se ve vesnici Omdurmánu, kde již v červnu 1885 pravděpodobně na tyfus zemřel.\n\nPodařilo se mu však položit pevné základy jak teokratického státu, tak reformního (avšak fundamentalistického) islámského proudu. Zatímco mahdistický stát zlikvidovala spojená britská a egyptská vojska pod vedením generála Kitchenera v roce 1898 po bitvě u Omdurmánu, reformní hnutí si v zemi udrželo vliv po další století díky působení Mahdího potomků.\n\nJejich dnešním představitelem je Mahdího pravnuk Sádik al-Mahdí, který byl v letech 1986–1989 předsedou súdánské vlády.\n\n\n\n"}
{"id": "160247", "url": "https://cs.wikipedia.org/wiki?curid=160247", "title": "Extraliga ženského hokeje", "text": "Extraliga ženského hokeje\n\nExtraliga ženského hokeje (do roku 2017 pod názvem 1. liga ženského hokeje) je nejvyšší liga ženského ledního hokeje v České republice. Liga spadá pod Český svaz ledního hokeje, ale o její chod a správné řízení se stará Asociace ligových klubů ženského hokeje (ALKŽH). Do sezóny 2017/18 byla liga jedinou soutěží ženského hokeje v republice (rozdělena byla poté do divizí TOP, A1, B a A2), od zmiňované sezóny byla rozdělena na tři výkonnostní úrovně (Extraliga, 1. liga a 2. liga). V nejvyšší soutěži působí čtyři týmy. Poslední tým v tabulce poté sehrává baráž o Extraligu s vítězem české a moravské skupiny 1. ligy.\n\nZdroj: \n\nExtraliga žen (nejvyšší úroveň)\n\nZdroj: \n\n1. liga žen A – česká skupina (2. nejvyšší úroveň)\n1. liga žen B – moravská skupina (2. nejvyšší úroveň)\n2. liga žen (3. nejvyšší úroveň)\n\nZ počátku se česká ženská hokejová liga hrála turnajovou formou – týmy se sjely a odehrály daná utkání z nichž vyšel vítěz celé ligy.\n\nOd roku 1986 se hrála liga již klasickým systémem, kdy se hrálo o víkendu. A hrálo se o pohár UV SSM\n\nV sezoně 1988 – 1989 se hrálo stejným systémem jen název ligy se změnil. Hrálo se o pohár ČSSS.\n\nOd sezony 1989 – 1990 se název ligy ustálil na názvu 1.liga žen\n\nOd roku 1992 se začaly hrát dvě ligy žen, kdy postupoval první z druhé ligy do první a poslední z první sestupoval do druhé. Vítěz ligy vyšel z čtveřice nejlepších první ligy.\n\nV sezoně 1994 – 1995 zůstal stejný postupový klíč z první do druhé ligy, jen o vítězi se rozhodovalo dle pořadí v tabulce.\n\nSezona 1995 – 1996 zachovala systém dvou lig, ale druhá liga byla rozdělena na A. a B.\n\nOd sezony 1996 – 1997 se přešlo k ekonomické variantě, sloučit vše v jednu ligu a rozdělit ji na Čechy a Morava. Nejlepší z těchto skupin se utkají ve finálové části.\n\nOd roku 2017 převzal řízení soutěže ČSLH a Ženská liga byla rozdělena na tři samostatné ligy.\n\nZdroj: \n\nZdroj: \n\n"}
{"id": "160249", "url": "https://cs.wikipedia.org/wiki?curid=160249", "title": "Marge Simpsonová", "text": "Marge Simpsonová\n\nMarjorie Jaqueline „Marge“ Simpsonová (rozená Bouvierová, přibližný věk 30–35) je fiktivní postava amerického animovaného seriálu Simpsonovi.\n\nJe milující a trpělivou manželkou Homera Simpsona a starostlivou matkou Barta Simpsona, Lízy Simpsonové a Maggie Simpsonové. Její otec byl stevard (viz 6. série 11. díl). Její nejvýraznější rys je její půlmetrový modrý drdol na hlavě; v mládí měla však vlasy dlouhé a rozpuštěné. Její matka je má také podobné. A je velmi pyšná, že nikdy nepotkala nikoho s vyššími vlasy. Má hnědé oči jako oříšek. Zelené šaty a červené korále kolem krku. V českém vysílání ji dabuje Jiří Lábus.\n\nMarge stráví většinu svého času děláním domácích prací, hlídáním Maggie, ukázňováním Barta nebo chráněním jej před vztekem Homera. Marge ztělesňuje klasickou americkou paní domu z padesátých let.\nMatt Groening jí dal jméno po své matce Margaret „Marge“ Groeningové.\n\n\n"}
{"id": "160250", "url": "https://cs.wikipedia.org/wiki?curid=160250", "title": "Tramvajová doprava v Tule", "text": "Tramvajová doprava v Tule\n\nV ruském městě Tula je od konce 19. století v provozu tramvajová doprava. V roce 2005 zde jezdilo na 95 km tratí 12 tramvajových linek, síť se tak řadí k těm větším. Provozovatelem je podnik MUP „Tulgorelektrotrans“ (rusky \"МУП \"Тулгорэлектротранс\"\").\n\nPrvní úvahy o zřízení tramvajové dopravy v Tule se objevily již v roce 1872, k realizaci tohoto projektu však nikdy nedošlo. Provoz byl zahájen až v roce 1888, kdy byla podle nového projektu postavena první linka koňské tramvaje o standardním ruském rozchodu kolejí 1524 mm. K dispozici byly tramvaje zakoupené v Belgii. Již v roce 1889 se objevily první návrhy na elektrifikaci provozu. Další projekt na elektrickou trakci zůstal rovněž pouze na papíře, v realizaci mu zabránila první světová válka. Po skončení občanské války byla infrastruktura poškozena, tratě tak musely být opraveny. Již v roce 1924 byl zahájen provoz autobusů. O dva roky později bylo konečně rozhodnuto celou tramvajovou síť elektrifikovat, práce se rozeběhly na jaře 1927 a již 7. listopad téhož roku (na 10. výročí VŘSR) mohl být zahájen provoz elektrických tramvají.\n\nDélka první elektrifikované tratě byla 8,9 km a spojovala nynější Moskevské nádraží s \"Leninovou ulicí\" na jihu města. Pro zahájení provozu byly zakoupeny ojeté tramvaje z Petrohradu (typu BRUSH) a z Moskvy (typu F). Další rozvoj na sebe nenechal dlouho čekat: linka č. 2 byla zprovozněna v roce 1928, linky č. 3, 4 a 5 na začátku 30. let. Do vypuknutí druhé světové války byla ještě postavena trať např. do předměstí Krivolučje nebo k průmyslovému závodu na výrobu kombajnů. V roce 1932 byla zahájena nákladní tramvajová doprava.\n\nI vozový park se postupně rozrůstal. Z moskevského \"Mytiščinského závodu\" byly dodány motorové vozy typu CH a vlečné vozy typu M. Stejné tramvaje začala dodávat i společnost UKVZ. V roce 1938 tak bylo k dispozici 72 motorových a vlečných vozů a 6 nákladních tramvají.\n\nV roce 1941 zaútočila německá armáda na Moskvu a Tula, která leží nedaleko (cca 190 km), se stala součástí obrany hlavního města. Tramvajový provoz tak byl přerušen, tramvaje sloužily jak pro přepravu raněných, tak i jako zátarasy. Po odražení nepřítele byl provoz na začátku roku 1942 obnoven a během války již nikdy nebyl přerušen. Přesto počet provozuschopných vozů klesal až na 20 tramvají v roce 1945.\n\nPo ukončení války se začalo s rekonstrukcemi tratí i vozů. Prvních nových tramvají se Tula dočkala až v roce 1949, kdy byly dodány motorové vozy KTM-1 a vlečné vozy KTP-1. Dodávky ale postupně pokračovaly; v první polovině 60. let byly zakoupeny tramvaje nového typu KTM-2 a KTP-2, které se však v provozu moc neosvědčily (vyřazeny byly po 10 letech).\n\nBěhem 50. let se jednokolejné tratě se zdvoukolejňovaly a byla postavena nová vozovna. V roce 1957 měla síť celkovou délku 57 km, jezdilo na ní 130 osobních tramvají a 12 služebních vozů. Počet linek dosáhl desíti. První čtyřnápravové tramvaje byly dodány v roce 1965, kdy přišlo do Tuly prvních 25 vozů Tatra T3SU československé výroby. Poslední tramvaje tohoto typu byly zakoupeny v roce 1986, celkem jich bylo dodáno 401. Zajímavé je, že všechny „té trojky“ dodané do roku 1978 byly dvoudveřové. V letech 1969 a 1970 bylo dodáno 19 tramvají Tatra K2, ty ale byly nejpozději do deseti let vyřazeny.\n\nV roce 1973 byla postavena další vozovna pro 150 tramvají, o dva roky později skončil provoz starých dvounápravových vozů. V 70. letech byla rovněž síť mírně rozšířena. Další nová trať byla vybudována až roce 1991. Na konci 80. let bylo rovněž zakoupeno 75 tramvají Tatra T6B5, v roce 1996 je do Tuly následovaly další dva vozy stejného typu. Rozpad SSSR ale znamenal konec investic do zahraničních tramvají. V první polovině 90. let byly zakoupeny vozy KTM-8, všechny ale z důvodu nekvalitního zpracování byly do roku 2005 vyřazeny. Modernizace vozového parku tak byla řešena nákupem ojetých vozů T3 z Moskvy. V roce 2005 bylo zakoupeno několik vyřazovaných modernizovaných tramvají T3 z německého Schwerinu a v roce 2008 byl dodán jediný vůz typu LM-2008.\n\nV roce 2004 bylo v Tule k dispozici přibližně 210 tramvají výhradně československé (popř. české) výroby:\n\n"}
{"id": "160259", "url": "https://cs.wikipedia.org/wiki?curid=160259", "title": "Stanisław Haller de Hallenburg", "text": "Stanisław Haller de Hallenburg\n\nStanisław Haller de Hallenburg (26. dubna 1872 – duben 1940) byl polský generál.\n\nV letech 1894 až 1918 sloužil v rakousko-uherské armádě. V roce 1918 vstoupil do nově budované Polské armády. Bojoval v polsko-sovětské válce. Byl náčelníkem generálního štábu v letech 1923 až 1925 a krátce v květnu 1926. Odešel do výslužby jako odpůrce nového režimu. Byl zatčen v roce 1939 sověty a v dubnu 1940 byl zavražděn NKVD během Katyňského masakru.\n"}
{"id": "160260", "url": "https://cs.wikipedia.org/wiki?curid=160260", "title": "Over Head Valve", "text": "Over Head Valve\n\nOHV (Over Head Valve - v USA místy nazývaný také jako \"Pushrod\") je typ ventilového rozvodu pístového motoru, u kterého jsou ventily umístěny v hlavě válců a vačkový hřídel je umístěn v bloku motoru.\n\nMezi vačkovým hřídelem a ventily je relativně velká vzdálenost (přibližně úměrná zdvihu motoru). Přenos pohybu mezi vačkou a ventilem je proto realizován dalšími prvky mechanismu: zdvihátko, zdvihací tyčka, vahadla. Rozvod tak obsahuje velký počet součástek, které nepříznivě ovlivňují jeho tuhost. V porovnání s rozvodem OHC větší počet součástek a zároveň větší hmota vykonává nepříznivý vratný pohyb, který se projevuje setrvačnými silami. Naopak výhodou rozvodu OHV je jednodušší řešení pohonu vačkového hřídele, díky kterému má tento rozvod vyšší životnost a spolehlivost. Nevýhody rozvodu OHV převažují hlavně u vysokootáčkových motorů, proto se u moderních spalovacích motorů pro pohon automobilů skoro nevyskytuje.\n\nPohon rozvodu je vzhledem na výhodné umístění vačkového hřídele blízko u klikovky možné realizovat jednoduchým ozubeným soukolím nebo ozubenými koly se řetězem.\n\nPohon musí být řešen tak, aby umožnil přesné nastavení vzájemné pozice klikového a vačkového hřídele a aby se během provozu motoru toto nastavení nezměnilo, což ozubené soukolí splňuje. \n\nProtože se rozvod OHV používá u čtyřdobých motorů, převodový poměr pohonu je 2:1. Vačkový hřídel se otáčí 2× pomaleji než klikový, protože čtyřdobý motor vykoná jeden pracovní cyklus za dvě otáčky klikového hřídele.\n"}
{"id": "160270", "url": "https://cs.wikipedia.org/wiki?curid=160270", "title": "Akihito", "text": "Akihito\n\nAkihito ( 明仁; *23. prosince 1933 Tokio) byl od roku 1989 do roku 2019 125. japonským císařem. Éra císaře Akihita je nazývána Heisei (平成, doslova \"všudypřítomný mír\") a podle zvyku bude po své smrti přejmenován na Císaře Heisei. Je také bratrancem princezny Bangja, poslední korunní princezny Koreje. Jeho nástupcem je jeho syn, císař Naruhito.\n\nAkihito je nejstarším ze dvou (v pořadí pátým potomkem ze sedmi) synů císaře Šówy (Hirohita) a císařovny Kódžun (Nagako). V dětství byl nazýván princem Cugu a vyučován soukromými učiteli, mezi lety 1940 a 1952 pak navštěvoval Univerzitu Gakušúin (学習院大学) v tokijské čtvrti Tošima, školu japonské aristokracie. Na rozdíl od ostatních členů rodiny nikdy nepřijal žádnou vojenskou hodnost.\n\nBěhem amerického bombardování Tokia v březnu 1945 byl společně se svým bratrem princem Masahito evakuován z města a při americké okupaci, následující bezprostředně po druhé světové válce, jej Elizabeth Gray Viningová vyučovala angličtině. Studoval také na katedře politických věd na universitě Gakušúin, nikdy však nedosáhl akademické hodnosti.\n\nAčkoli byl právoplatným korunním princem už od momentu svého narození, byl mu titul oficiálně udělen až 10. listopadu 1952 v Tokijském císařském paláci. V červnu 1953, reprezentoval jako korunní princ Akihito Japonsko na korunovaci královny Alžběty II.\n\nKorunní princ Akihito a korunní princezna Mičiko podnikli 37 oficiálních návštěv do ostatních zemí. Trůn převzal po smrti svého otce 7. ledna 1989, a stal se tak 125. císařem v historii Japonska. Oficiálně byl císař Akihito dosazen na trůn jako císař Japonska 12. listopadu 1990. Roku 1998 obdržel od anglické královny Podvazkový řád a je tak jediným rytířem neevropského původu.\n\nV lednu 2003 se císař podrobil operaci prostaty.\n\nV roce 2016 oznámil císař, že se kvůli zdravotním problémům a vysokému věku rozhodl abdikovat. Bude tak po 200 letech první, kdo vládu opustí dobrovolně. Svou abdikaci Akihito oficiálně oznámil 30. dubna 2019 a podle tradice přestal být císařem o půlnoci ze 30. dubna na 1. května japonského času. Společně s ním skončila i imperiální éra Heisei. Akihita ve funkci nahradil korunní princ Naruhito, který se stal 126. císařem Japonska.\n\nUž od svého nástupu na trůn se císař Akihito snaží císařskou rodinu více přiblížit japonskému lidu. On i se svou manželkou navštívil všechny japonské prefektury, stejně jako osmdesát dalších zemí.\n\nČeský prezident Václav Havel se osobně setkal s císařem Akihito na konferenci \"Budoucnost naděje\" v Hirošimě dne 5. prosince 1995 a při této příležitosti pozval císaře na návštěvu České republiky. Na základě tohoto pozvání vykonal císař Akihito s císařovnou Mičiko v roce 2002 čtyřdenní státní návštěvu České republiky (6. červenec – 9. červenec 2002). Bylo to vůbec poprvé v historii, kdy do Prahy zavítala hlava japonského císařství.\n\nV červnu roku 2005 navštívil císař americké teritorium Saipan, kde se odehrála jedna z nejbrutálnějších bitev 2. světové války. V doprovodu císařovny Mičiko nabídl modlitby a květiny na mnoha místech vzdávajících hold nejen padlým Japoncům, ale i americkým vojákům, korejským dělníkům a místním obyvatelům. Šlo o první cestu japonského monarchy na bojiště druhé světové války. Saipanskou cestu japonský lid velmi ocenil, stejně jako císařovy návštěvy válečných pomníků v Tokiu, Hirošimě, Nagasaki a na Okinawě v roce 1995.\n\n6. září 2006 oslavil narození prvního vnuka, prince Hisahita, třetího dítěte svého mladšího syna. Hisahito je první mužský následník v císařské rodině po 41 letech (posledním byl jeho otec, princ Akišino), a mohl by odvrátit následnickou krizi, jelikož císařovu staršímu synovi, korunnímu princi, se narodilo pouze jedno děvče – princezna Aiko, která podle současně platného nástupnického práva nemůže usednout na trůn.\n\n10. dubna 1959 si vzal slečnu Mičiko Šóda (narozena 20. října 1934). Nová korunní princezna byla první nešlechtic, který se přiženil do císařské rodiny. Mají tři děti:\n\n"}
{"id": "160271", "url": "https://cs.wikipedia.org/wiki?curid=160271", "title": "Roger Revelle", "text": "Roger Revelle\n\nRoger Revelle (7. března 1909, Seattle – 15. července 1991, San Diego) byl americký vědec – oceánograf, který působil na University of California v San Diegu v letech jejího vzniku. Byl jedním z prvních badatelů, kteří studovali globální oteplování a pohyb tektonických desek. Byl prvním vědcem, který navrhl měření CO v zemské atmosféře.\n\nRoger Revelle se narodil v Seattle v rodině Williama Rogera Revelle a Elle Dougan, vyrůstal v jižní Kalifornii, absolvoval na Pomona College v roce 1929, kde studoval geologii, poté v roce 1936 získal Ph.D. studujíc oceánografii na University of California, Berkeley. Zatímco na Cal studoval u Dr. George D. Louderbacka a byl přijat za člena Theta Tau Professional Engineering Fraternity – studentská organizace, která byla založena coby studentský spolek důlních inženýrů se silným zaměřením na geologii a důlní inženýrství. Mnoho jeho raných prací v oceánografii se odehrávalo na Scripps Institution of Oceanography (SIO) v San Diegu. Během druhé světové války byl oceánografem amerického námořnictva. Mezi lety 1950 a 1964 se stal ředitelem SIO. V době mccarthismu stál proti sboru UC vyžadujícímu antikomutnistický slib. Sloužil jako vědecký poradce ministra vnitra Stewarta Udalla během Kennedyho vlády na počátku 60. let 20. století, zastával post prezidenta American Association for the Advancement of Science (1974).\n\nPrvní fakulta Kalifornské univerzity se dnes na jeho počest jmenuje Roger Revelle College.\n\n"}
{"id": "160272", "url": "https://cs.wikipedia.org/wiki?curid=160272", "title": "Moča", "text": "Moča\n\nMoča, také známá pod jménem Čapajevka (), je řeka v Samarské oblasti v Rusku. Je 298 km dlouhá. Povodí má rozlohu 4310 km².\n\nPramení na vysočině Sinij Syrt. Teče v široké dolině. Je to levý přítok Volhy. Ústí do Saratovské přehrady.\n\nZdroj vody je převážně sněhový. Průměrný roční průtok vody ve vzdálenosti 179 km od ústí činí 2,53 m³/s. Na horním toku vysychá. Zamrzá v listopadu a rozmrzá v dubnu.\n\nJe splavná od města Čapajevsk (34 km).\n"}
