{"id": "92424", "url": "https://cs.wikipedia.org/wiki?curid=92424", "title": "Čakra", "text": "Čakra\n\nČakry jsou podle hinduismu a dalších, často s hinduismem kulturně spřízněných myšlenkových proudů, energetická místa (centra) v těle popisovaná jako vír nebo kruh. Podle těchto nauk slouží čakry jako složité převodníky a transformátory prány v lidském organizmu. Současná věda však nezná žádný fenomén, který by čakrám odpovídal. Níže uvedené teorie nejsou potvrzeny žádnými objektivními medicínskými testy.\n\nPodle jogínské tradice jsou čakry důležitá místa ovládající tělo i prostor mimo něj. Na těle podle této tradice existuje mnoho čaker různého řádu. Nejdůležitějších je sedm čaker 1. řádu napojených na energetickou dráhu procházející podél páteře. Mají průměr až 15 cm a vystupují nad povrch těla. Jsou složeny z různého počtu menších vírů. U současného člověka je již všech 7 čaker dvojitých a mají přední a zadní aspekt. Každá čakra vyživuje pránou s ní spojené orgány, ale má i vliv na psychologii nebo prožívání určitých aspektů života a předává bioenergii do těla. Aby bylo lidské tělo zdravé, musí jeho čakry správně fungovat, být v rovnováze a přijímat bioenergii. Se správnou funkcí čaker souvisí i tzv. rotace energie v čakrách, její význam i směr rotace je ale u různých zdrojů udáván různě, často i zcela protikladným způsobem. Dokud není v rovnováze celé energetické pole člověka, je obvyklé, že čakry energii přijímají i vydávají. Poruchy nebo deformace v činnosti čaker se projevují jako nemoci, špatné mezilidské vztahy nebo těžké životní situace. Pokud jsou všechny čakry v harmonii, je harmonický i život člověka.\n\n Sahasrára\n\n\nPrvní čakra je spojená se zemí, její energií a s činnostmi, které se zemí souvisí. Může to být zemědělství, ale také např. činnosti nazývané jako konzumní způsob života. Je spojena s prožíváním nejzákladnějších aspektů existence jako je potřeba jíst, pít, být v bezpečí nebo v teple. Zablokovaná první čakra způsobuje, že má člověk málo síly – fyzické, duchovní i duševní.\n\n\nNěkdy se též hovoří o sexuální čakře. Má na starosti emoce, mezilidské vztahy, sexuální energii a tvořivé síly. Zablokování v této čakře způsobuje sexuální chladnost a potlačování emocí, ale platí to i opačně, potlačování emocí zablokuje tuto čakru.\n\n\nJe sídlem vůle osobnosti, citových vazeb a mentálních pochodů. Zablokování vede k pocitům ztráty odvahy, porážky, ztráty svobodné vůle, vytváření falešných představ a negativních myšlenkových konstrukcí.\n\n\nJedná se o čakru lásky a vztahů. Jde jak o vztahy k sobě, tak k druhým lidem, ale i k celému světu. Její blokace způsobuje neschopnost lásku dávat i přijímat.\n\n\nNa starosti má mít komunikaci a projevy vůle v životě. Zablokování vede k neschopnosti se vyjádřit – vady řeči i prázdné myšlenky.\n\n\nTato čakra se spojuje s intuicí a duchovními silami jednotlivce. Nedostatečná funkce pak vede k přízemním myšlenkám a k odmítání duchovna a esoterična.\n\nFunkcí sedmé čakry má být příjem energie z kosmu. Je sídlem božské dokonalosti v člověku. Do harmonie se dostane, když jsou v harmonii všechny ostatní čakry.\n\nSprávně fungující čakra má být kruhový vír umístěný centricky k povrchu těla. Každá odchylka v tomto umístění je příznakem energetické nerovnováhy, která se může projevit jako nemoc, bolest, nefungující mezilidské vztahy nebo sled negativních událostí v životě člověka. Čakra může být ucpaná stagnující energií, elipsoidicky zploštělá nebo vychýlená jakýmkoliv směrem. Dalšími poruchami mohou být roztržení, odpojení od páteřního kanálu nebo vychlípnutí některého podvíru. Každá tato dysfunkce je spojena s konkrétním problémem nebo nemocí v životě člověka.\n\nNejjednodušší metoda je vyšetření pomocí kyvadla, kdy zkoumaný člověk leží na zádech pro vyšetření předních aspektů čaker nebo na břiše pro vyšetření zadních. 15–20 cm dlouhé kyvadlo umístíme asi 5 cm nad čakru, po chvíli se pak kyvadlo začne pohybovat podle toku energií v čakře. Zkušený léčitel může na základě těchto pohybů přesně diagnostikovat problémy v proudění energie v lidském těle. Laik může alespoň určit, jestli čakra energii přijímá (točí se ve směru hodinových ručiček) nebo vydává.\n\nÚdajně existuje mnoho způsobů, jak pozitivně ovlivnit proudění energie v čakrách. Jedním z nejjednodušších postupů je harmonizace pomocí muder.\n\nTento postup harmonizuje práci celého organismu a má mít velmi pozitivní zdravotní vliv. Tři spodní čakry probouzíme tak, že nad nimi držíme tzv. mudry (pečeti) po čtyři důkladné nádechy. Po každých čtyřech nádeších měníme polohu muder vzhledem k čakrám (přesuneme se nad další).\n\nMudry provádíme následovně:\n\n\n\nKromě jednoduchého provedení, které má mít ale značný energizující vliv, existuje ještě jeden důvod pro užívání muder. V každém člověku jsou nejen ohromné možnosti sebeléčení, ale také probouzení duchovního růstu. Tyto možnosti jsou na dosah ruky, a to nejen v přeneseném smyslu, ale doslova. Harmonizace čaker pomáhá v těchto záležitostech.\n\n\n\n"}
{"id": "92426", "url": "https://cs.wikipedia.org/wiki?curid=92426", "title": "Jindřichovice", "text": "Jindřichovice\n\nJméno Jindřichovice nese více sídel:\n\n"}
{"id": "92439", "url": "https://cs.wikipedia.org/wiki?curid=92439", "title": "Burevěstnik (stanice metra v Nižném Novgorodu)", "text": "Burevěstnik (stanice metra v Nižném Novgorodu)\n\nBurevěstnik ( Буревестник) je stanice metra v Nižném Novgorodu.\n\nBurevěstnik se nachází na Sormovské lince, na jejím západním konci jako konečná stanice, nedaleko průmyslové čtvrti. Postaven byl jako povrchový (sám se ale nachází mírně nad terénem), s bočními nástupišti. Ty jsou uprostřed dělené jednou řadou sloupů podpírajících strop stanice. Na obklad prostoru pro cestující byl použit bílý a šedý mramor. Původní název měl znít \"Kalininskaja\", podle ruského politika Michaila Kalinina. Stanice měla být otevřena již v létě roku 2001, vzhledem k problémům s financováním se však výstavba zpozdila; původně bylo datum zprovoznění naplánováno na květen roku 2002 a nakonec se otevíralo až 9. září 2002. Díky dobrým návazným spojům se brzy stal důležitým terminálem mezi podzemní a povrchovou dopravou.\n\n"}
{"id": "92442", "url": "https://cs.wikipedia.org/wiki?curid=92442", "title": "Žebřinový vůz", "text": "Žebřinový vůz\n\nŽebřinový vůz neboli žebřiňák je dřevěný vůz se čtyřmi koly, ve střední a východní Evropě hojně užívaný až do poloviny 20. století hlavně k přepravě sklizeného obilí, stébelnatých pícnin, sena, slámy, trávy apod. Jeho konstrukce umožňovala naložit tyto objemné, ale nepříliš těžké produkty do veliké výšky a takto naložená fůra se nakonec převázala provazem. Místo žebřin se na podvozek dala nasadit i bedna na přepravu zeminy nebo hnoje, případně podlouhlá bečka na převoz močůvky.\n\nNa poměrně úzké dřevěné desce je upevněna zadní náprava s volně otočnými loukoťovými koly, výkyvná přední náprava je připevněna čepem uprostřed. Do přední nápravy je upevněna dlouhá oj, k níž se zapřahal potah a která umožňovala řízení vozu („rejd“). Na obou stranách desky mohly být šikmo umístěny žebřiny, nad nápravami podepřené klanicemi a vpředu i vzadu spojené tzv. rozpěráky. \n\nŽebřiňák se dal snadno rozebrat i bez použití zvláštního nářadí a běžně se používal i k dopravě osob a zboží. Místo žebřin mohla být na desce užší prkenná korba na převoz zeminy či hnoje, případně dlouhá válcová bečka (lejta) na rozvoz močůvky nebo kejdy. \n\nKola vozu byla též dřevěná, zpravidla loukoťová, po obvodu opásaná železnou obručí, která kolo jednak chránila při pojezdu vozidla, ale i stahovala a udržovala pohromadě. \n\nŽebřiňáky včetně kol vyráběli a udržovali specializovaní řemeslníci, koláři, což je dnes již téměř zaniklé řemeslo. \nS rozvojem průmyslové výroby začaly žebřiňáky vytlačovat ploché valníky s kovovými koly a gumovými pneumatikami, od poloviny 20. století převážně tažené traktorem. Odpružený valník jel daleko klidněji než drkotající žebřiňák a mohl tudíž jet rychleji, třeba za motorovým vozidlem. \n\n"}
{"id": "92456", "url": "https://cs.wikipedia.org/wiki?curid=92456", "title": "Zeami Motokijo", "text": "Zeami Motokijo\n\nZeami Motokijo, 世阿弥 元清, také zvaný Kanze Motokijo, 観世 元清, (cca 1363 – cca 1443) byl japonský estetik, herec a dramatik.\n\nKromě briliantních her a své přední teoretické práce, \"Fúši kaden\" (風姿花伝), Zeami napsal také instruktáž pro herce a ustavil divadlo Nó jako respektovanou divadelní formu. Jeho knihy nejsou pouhými návody, ale také statěmi založenými na duchovní kultuře Japonska.\n\nZeami byl vychován otcem, který byl rovněž hercem. Společně pracovali na vybudování divadla Nó. Zeami napsal přes padesát her.\n"}
{"id": "92465", "url": "https://cs.wikipedia.org/wiki?curid=92465", "title": "Vladimír", "text": "Vladimír\n\nVladimír je mužské jméno slovanského původu. Vykládá se jako \"Vládce světa (míru)\", \"Mocný\". Mezi Slovany se rozšířilo po ovládnutí ruských kmenů Vikingy, jako fonetická obdoba jména Valdemar (\"Velký vládce\"). Podle českého kalendáře má svátek 23. května. V římském církevním kalendáři má Vladimír svátek 17. července. Ženský ekvivalent jména Vladimír je Vladimíra.\n\nDalší jména se základem \"vladi-\" jsou Vladislav, Vladivoj, Vladan a v rumunském a ruském prostředí i Vlad/Vlada.\n\nPo (svatých) Vladimírech je také pojmenována řada míst.\n\nNásledující tabulka uvádí četnost jména v Česku a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -1,7%.\n\nVláďa, Vládík, Láďa, Ládík, Ládíček, Míra, Mirďa\n\n\n\n"}
{"id": "92466", "url": "https://cs.wikipedia.org/wiki?curid=92466", "title": "Václav Kočka starší", "text": "Václav Kočka starší\n\nVáclav Kočka (* 8. května 1941) je český podnikatel. \n\nOd druhé poloviny šedesátých let 20. století je organizátorem Matějské pouti v Praze. Vyjednával zájezdy poutí, cirkusů, lunaparků i zpěváckých celebrit (například Karla Gotta a Heleny Vondráčkové) zejména do zemí východního bloku. Je asistentem ředitele společnosti Incheba Praha, která má od pražského magistrátu pronajatý areál Výstaviště v Praze 7 – Bubenči. Do jeho působnosti patří gastronomie, sportovní aktivity, kultura, stánkový prodej a občerstvení. Je dlouholetým členem České strany sociálně demokratické a místopředsedou její oblastní organizace. Je viceprezidentem klubu přátel Mezinárodní policejní asociace a má četné kontakty v politické i policejní sféře. \n\nPochází z Plzně, jeho otec byl loutkohercem. Václav Kočka absolvoval dřevařskou střední školu, poté byl bagristou v jáchymovských dolech. \n\nJeho manželka Olga pochází z provazochodecké rodiny a je ekonomkou ve společnosti Incheba Praha. \n\nJeho starší syn Jan a mladší syn Václav byli podnikatelsky činní. Matějskou pouť provozoval syn Václav prostřednictvím firmy \"KOČKA s. r. o.\", zapsané 31. května 1993, jejímž byl jediným společníkem i jednatelem. Oba synové byli čtvrtinovými vlastníky společnosti Mirage, organizačně zajišťující prodejní akce a pronájem stánků, jejíž polovinu vlastnil Andrej Korpljakov, o němž časopis Respekt psal jako o známém členovi ruské mafie, jehož sledovala česká Bezpečnostní a informační služba. MF Dnes uvedla, že podle sdělení nejmenovaného důstojníka BIS byli dva důstojníci BIS, kteří na případu pracovali, (Pavel B. a Marian V.) roku 1998 z případu staženi po zásahu Miroslava Šloufa, hlavního poradce tehdejšího premiéra Miloše Zemana a dřívějšího předsedy Obvodního národního výboru Prahy 7. Synové Jan a Václav podle MF Dnes spolupracovali v kampani ČSSD prostřednictvím agentury \"1. česká produkční\".\n\nSynovcem Václava Kočky z druhého kolene je Antonín Šimek, honorární konzul státu Belize a majitel sítě kasin. Prostřednictvím společnosti Happy Day ovládá síť kasin v Praze, Kladně, Hradci Králové, Liberci a Znojmě.\n\nV českých sdělovacích prostředcích je Václav Kočka (někde senior, jinde junior) zmiňován v souvislosti s tajnou zprávou policejního Útvaru pro odhalování organizovaného zločinu (ÚOOZ), kterou 29. května 2006 projednával branný výbor poslanecké sněmovny. Nejmenovaný důvěryhodný zdroj údajně dal České tiskové kanceláři do zprávy nahlédnout. Podle jedné z vyšetřovacích verzí měla být údajně „osoba Kočka“ zapletena mimo jiné do vraždy podnikatele Františka Mrázka v lednu 2006. Na tuto stopu policii přivedly materiály nalezené při domovní prohlídce u Tomáše Pitra. ČTK ve své zprávě citované mnoha médii „osobu Kočka“ ztotožnila s Václavem Kočkou seniorem. Ředitel ÚOOZ plk. Jan Kubice 29. května 2006 veřejně vystoupil s prohlášením, že policejní prezidium, ministerstvo vnitra a předseda vlády Jiří Paroubek prý omezují činnost Útvaru pro odhalování organizovaného zločinu (ÚOOZ) a ovlivňují vyšetřování. Jiří Paroubek ředitele ÚOOZ Jana Kubiceho označil za lháře a celou aféru za předvolební tah Občanské demokratické strany. Štěpán Kotrba v Britských listech (1. června 2006) upozornil na možné kontakty mezi Markem Dalíkem, lobbistou spojeným s ODS, a Janem Kubicem. Státní zastupitelství zahájilo vyšetřování ohledně úniku údajů z ÚOOZ. Aféra významným způsobem ovlivnila předvolební boj v červnu 2006.\n\n"}
{"id": "92469", "url": "https://cs.wikipedia.org/wiki?curid=92469", "title": "Chotětov", "text": "Chotětov\n\nChotětov je městys v okrese Mladá Boleslav ležící 11 km jihozápadně od Mladé Boleslavi v nadmořské výšce 268 m n. m. V obci žije obyvatel. Součástí obce je i vesnice Hřivno.\n\nArcheologické nálezy dokládají osídlení na území dnešního Chotětova již před 3000 lety. Místo bylo osídleno zřejmě kvůli úrodné půdě a studánce sv. Prokopa, která poskytovala dobrou vodu. První písemná zmínka o obci pochází z roku 1057 v zakládací listině litoměřické kapituly, na jejímž základě se obec stala majetkem kapituly. Brzy se však stává součástí královské koruny a její obyvatelé byli tudíž svobodní. Farní kostel sv. Prokopa je poprvé připomínán v roce 1352. Během husitské doby byl kališnický, později zanikl a obnoven byl na sklonku 17. století. Škola byla v obci od roku 1384.\n\nPro další rozvoj obce mělo velký význam zprovoznění železniční trati z Prahy přes Mladou Boleslav do Bakova nad Jizerou v roce 1865, pro kterou bylo v Chotětově zřízeno nádraží. Jedná se o železniční trať 070 Praha-Turnov. Dne 12. dubna 2007 byl obci vrácen status městyse.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Chotětov s 937 obyvateli v roce 1932 byly evidovány tyto úřady, živnosti a obchody: poštovní úřad, telegrafní úřad, telefonní úřad, četnická stanice, katolický kostel, výroba cementového zboží, cihelna, 2 holiči, 7 hostinců, klempíř, 3 koláři, konsum, kovář, 2 krejčí, malíř, 2 obuvníci, pekař, pokrývač, 13 rolníků, 3 řezníci, sedlář, 2 obchody se smíšeným zbožím, spořitelní a záložní spolek, stavební hmoty, švadlena, 3 trafiky, 2 truhláři, obchod s uhlím, velkostatek, zámečník.\n\nHermelínový kůl v červeném štítě, provlečený zlatou liliovou korunou o třech viditelných listech, s červeným vyložením a zlatým obloukem vrcholícím křížkem.\n\nSilniční doprava\n\nObcí procházejí silnice II/272 Lysá nad Labem - Benátky nad Jizerou - Chotětov - Bezno - Bělá pod Bezdězem a silnice II/275 - Chotětov - Brodce - Jabkenice - Křinec.\n\nŽelezniční doprava\n\nObec Chotětov leží na železniční trati 070 Praha - Mladá Boleslav - Turnov. Jedná se o jednokolejnou celostátní trať, doprava byla na trati zahájena roku 1865. Po trati 070 jezdí osobní vlaky i rychlíky, v pracovních dnech roku 2011 je to mezi Všetaty a Mladou Boleslaví obousměrně 5 rychlíků, 1 spěšný a 12 osobních vlaků. Na území obce leží železniční zastávka \"Chotětov\", rychlíky i spěšné vlaky jí projíždějí.\n\nV minulosti v Chotětově odbočovala zrušená železniční trať Chotětov - Skalsko. Byla to jednokolejná regionální trať, původně vlečka. Provoz na vlečce byl zahájen roku 1881, veřejná osobní doprava byla provozována od roku 1897. Přepravní zatížení trati vlaky pro cestující bylo minimální, jednalo o 2 či 3 páry osobních vlaků denně. Osobní doprava byla zastavena roku 1970, trať zrušena roku 1974.\n\nAutobusová doprava\n\nV obci zastavovaly v květnu 2011 autobusové linky jedoucí do těchto cílů: Bělá pod Bezdězem, Benátky nad Jizerou, Bezno, Mělnické Vtelno, Mladá Boleslav, Praha.\n\n\n"}
{"id": "92471", "url": "https://cs.wikipedia.org/wiki?curid=92471", "title": "Lesnictví", "text": "Lesnictví\n\nLesnictví je obor lidské činnosti, který se zabývá udržením a zvelebením lesů a plným využitím jejich užitků ve prospěch vlastníků i společnosti ). Dalším cílem lesnictví je pak produkce dříví, jako důležité obnovitelné suroviny, prostřednictvím trvale udržitelného hospodaření v lese. Při tomto hospodaření les zároveň poskytuje významné kladné externatity.\n\nNejčastěji uváděné mimoprodukční funkce (kladné externality) poskytované hospodářskými lesy jsou:\n\nPřirozené lesy různého druhového složení byly v klimatických podmínkách České republiky naprosto převládajícím přirozeným ekosystémem. Přirozená lesnatost v době pronikání prvních početně významnějších populací lidí se blížila 100 %, ale ještě na začátku 10. století je odhadována na více než 70 %, stejně jako tomu bylo ve většině zemí střední Evropy. Do vývoje absolutní většiny lesů již v historii člověk nějakým způsobem zasáhl. Vztah člověka k lesům lze, při jistém zjednodušení, rozdělit do tří základních historických etap:\n\nToto období se kryje s počátky dějin lidstva. Dřevo bylo spolu s kamenem, rákosem nebo kostmi prvním materiálem, který pravěcí lidé začali používat. Člověk se zpočátku v ekosystému lesa choval stejně, jako ostatní živočichové. Les byl v tomto historickém období přírodním výtvorem. Člověk vývoj ekosystému, jehož byl sám součástí, samozřejmě ovlivňoval. V zásadě se však nemohl stát limitujícím faktorem jeho vývoje.\n\nToto období započalo před mnoha tisíci lety a v Evropě trvalo tak dlouho, dokud byly přírodní lesy relativně dostupné v dostatečné míře. Lesy byly využívány jako „nevyčerpatelný“ zdroj surovin aniž by o ně člověk pečoval. Příčinou změny vztahu k lesu byla na počátku proměna člověka v zemědělce, který kácel nebo žďářil les a na jeho místě zakládal pole a pastviny. Kolonizace probíhala pochopitelně od nejúrodnějších a k zemědělství nejvhodnějších poloh (úvaly, říční nivy). Po vyčerpání úrodnosti půdy (v podmínkách střední Evropy 2–3 roky), musel zakládat pole nová, a tím ničil významné rozlohy přírodního lesa. Některá opuštěná pole opět samovolně zarůstala lesem.\n\nV lesích prvotní zemědělci pásli dobytek. Lesní pastva hospodářských zvířat znesnadňovala, někdy až úplně znemožnila, obnovu citlivějších stromových druhů (jedle, buky, javory, jasany, jilmy). Pastvou dobytka poškozované lesy řídly a prosvětlovaly se. V souvislosti se středověkou těžbou rud a rozvojem hornictví a zpracování kovů byly vytěženy i rozsáhlé lesní komplexy pohraničních pohoří, ze kterých se dříví plavilo po splavněných řekách. Dříví se používalo k zajištění štol, dřevěným uhlím se pražily rudy a tavil se kov. Další palivové dříví polykaly sklárny. Sklářské hutě se dokonce za dřívím stěhovaly stále výše do hor.\n\nVšestranná použitelnost dřeva pro výrobu nástrojů, jako stavebního materiálu i paliva vedla k tak intenzívní exploataci lesů, že se nestačily samy obnovovat, a proto jich v blízkosti lidských sídel výrazněji ubývalo již ve středověku. V novověku se tempo úbytku lesů dále stupňovalo úměrně růstu populace, nástupu průmyslové velkovýroby a rozšiřování způsobů využití dříví. Na neutěšený stav lesů reagovali osvícení vládci, snažící se jejich devastaci zabránit legislativní ochranou a tresty za nelegální těžby. Historie ale prokázala, že pasivní ochrana lesů, byť vynucovaná drakonickými tresty, nevede k cíli, pokud nelze poptávku po dříví ničím nahradit. Teprve objev a následný rozvoj širokého využití kamenného uhlí v průmyslu a dopravě devastaci lesů částečně zmírnily.\n\nLesům hrozil zánik, což by pravděpodobně vyvolalo také kolaps lidské společnosti, která byla na tehdejším stupni vývoje na dříví závislá jak energeticky (palivo) i materiálově (řemesla, stavebnictví, průmysl). Vznik lesnictví byl logickou reakcí v období, kdy přírodní lesy nebyly dále schopné pokrýt neustávající poptávku po dříví. Objem těžeb jednoduše převýšil tempo samovolné spontánní obnovy lesů. Cílem lesnictví proto bylo docílit rovnováhu mezi produkcí a spotřebou dříví. V tehdejší terminologii šlo o zajištění trvalosti produkce a výnosové vyrovnanosti při maximalizaci výnosů (dnes bychom to označili za trvale udržitelný rozvoj). Těchto cílů naši předchůdci dosáhli skutečným zvýšením produkce dříví a aktivní ochranou lesů jako přírodního zdroje. Les musel být chráněn, aby mohl poskytovat dříví a ostatní produkty.\n\nSoučasně byla ale významná část výnosů z lesa neustále reinvestována do ochrany lesů, jejich obnovy a zvelebení (meliorace lesních půd, budování dopravních staveb, hrazení bystřin, zřizování lesních školek...).\nOd počátku tak lesnictví spočívá v jednotě hospodářského využívání a ochrany lesů. Nadřazování ostatních (mimoprodukčních) funkcí lesů nad funkci produkční (nebo i naopak) není logické. V počátcích lesnictví, kdy byl kritický nedostatek dříví a jiných produktů lesů, dominoval požadavek na rychlé zvýšení produkce, s následným zajištěním její trvalosti, vyrovnanosti a jistoty. Lesnictví se přednostně orientovalo na produkci dříví. Ochrana lesa a prostředí byly rozvíjeny souběžně, jako cesta k zajištění trvalosti produkce lesů – tj. k udržení stability porostů.\nNázor, že lesníkům jde jen o trvalou produkci dříví bez ohledu na ekologickou stabilitu lesních porostů je mylný, protože trvalost, vyrovnanost a jistotu produkce lze zajistit jen v ekologicky stabilních porostech. Trvalost produkce a ekologická stabilita porostů jsou tak dvě strany téže mince, a nelze je od sebe odtrhovat.\n\nVědomí potřeby péče o les posílil pokrok přírodních věd a znalosti o vztazích v ekosystémech (ekologie), o úloze lesa v krajině a životním prostředí člověka. Poptávka po mimoprodukčních užitečných funkcích lesa (vyvolaná zejména pokračující industrializací a místním kalamitním zánikem lesů v důsledku průmyslových imisí) vedla postupně až k formulaci současných názorů na trvale udržitelné hospodaření v lesích.\n\nLesní hospodářství je součástí národního hospodářství, poskytuje zaměstnání lidem zejména na venkově a na jeho produkci je vázán dřevozpracující průmysl a další národohospodářská odvětví. Vlastníci lesa (mnohdy nesoucí negativní ekonomické dopady různých „celospolečenských“ požadavků) mají nicméně v demokratické společnosti občanská a vlastnická práva k lesním majetkům, zajištěná ústavou včetně Listiny práv a svobod. Přání a tužby ekologických organizací v nakládání s lesy, které by jejich práva omezovaly, je třeba především uvést v soulad s těmito základními dokumenty. V chráněných územích a lesích obecně je třeba potlačovat nevhodné technologie, nikoli potlačovat ekonomiku samofinancování, zejména za situace, kdy trvá paradoxní jev v demokratickém systému a hospodářská újma není vlastníkům nijak kompenzována. Důvodem tohoto paradoxu je, že stát dosud nedefinoval veřejný zájem v lesích a v souvislosti s tím ani nestanovil míru své účasti za lesem poskytované služby ve veřejném zájmu .\n\nZávěry Evropské konference v Helsinkách (1993) formulují úkoly lesnictví takto: Péče o lesy a lesní půdu takovým způsobem a v takovém rozsahu, aby byla zachována jejich biodiverzita, produktivita, regenerační schopnost, vitalita a schopnost plnit nyní i v budoucnu důležité ekologické, ekonomické a sociální funkce, a to na místní, celostátní i celosvětové úrovni, a tak, aby nedocházelo k poškozování ostatních ekosystémů.\n\nPrvním dochovaným dokumentem, týkajícím se území nynější České republiky (ale i Střední Evropy), který dokládá existující veřejný zájem o stav lesů, jejich ochranu, a snahu o omezení jejich využívání, byl kolem roku 1350 připravovaný zákoník Karla IV. Nikdy sice nevstoupil v platnost, ale stal se vzorem pro lesní řády, které vydala řada velkých vlastníků lesů – zejména některá města. Již v 16. století byl v Království Českém zřízen úřad nejvyššího lovčího, jako státní orgán dohlížející na stav lesů. Přesto až do poloviny 18. století ponechával stát péči o lesy bezvýhradně jejich vlastníkům.\n\nZa počátek systematického hospodaření v českých, moravských a slezských lesích se považuje vydání zemských lesních řádů (Čechy a Morava roku 1754, Slezsko roku 1756). Jejich dodržování bylo problematické, protože chyběli kvalifikovaní lesníci – lesní hospodáři. Proto bylo v roku 1850 vydáno nařízení o státních zkouškách pro lesní hospodáře a o zkouškách osob určených k ochraně lesů. V té době také dochází k rozvoji lesnického školství. Mezníkem otevírajícím moderní historii hospodaření v lesích se stal Rakousko-Uherský zákon č. 250/ 1852, který v pojetí lesního hospodářství zakotvil ekonomické procesy, které pak vedly k vytvoření lesního hospodářství jako samostatného hospodářského odvětví (na území nynější České republiky tento zákon platil až do roku 1960).\n\nV 19. století nebyla známá nebezpečí spočívající v ohrožení stejnověkých monokulturních lesů hmyzími škůdci nebo extrémními výkyvy počasí (bořivý vítr, mokrý sníh, sucho...) takže byly zakládány většinou lesy monokulturní a stejnověké. Došlo tak k zásadní změně druhového složení našich lesů. Byly zakládány borové a smrkové monokultury, které v důsledku tehdejších finančně výnosových teorií byly pokládány za nejvýnosnější. Převládal holosečný hospodářský způsob a uměle založené kultury byly vychovávány šablonovitě. Rozvíjel se stanovištní průzkum a do popředí se dostala otázka zhoršování půdy související s pěstováním monokultur.\n\nBěhem druhé světové války sice docházelo v našich lesích ke zvýšeným těžbám způsobeným požadavky válečného hospodářství, ale celkově lesy tuto krátkou epizodu přestály v poměrně dobrém stavu stejně jako poválečné znárodňování a násilnou kolektivizaci (na rozdíl od svých bývalých majitelů).\n\nV roce 1960 byl přijat nový lesní zákon (166/60Sb. o lesích a lesním hospodářství. Za základní hospodářský způsob stanovuje hosp. způsob maloplošný pasečný (podrostní), vyzdvihuje mimoprodukční funkce lesa a zakazuje holoseče širší než výška porostu. Tento zákon ovšem nevyhovoval socialistickému hospodaření tehdejších podniků státních lesů. Proto byl již v roce 1977 schválen nový zákon o lesích (61/1977 Sb. ) který umožnil tzv. \"racionalizaci\" lesního hospodaření (větší holé seče, upuštění od striktně podrostního a maloplošného hospodaření). Přesto nelze říci, že by hospodaření tehdejších Státních lesů mělo zásadně negativní vliv na stav našich lesů. To ovšem neplatí o vlivu ležícím mimo pravomoci tehdejšího lesního hospodářství. Tím byly průmyslové imise a kyselé deště, které během 70. a 80. let 20. století způsobily odumření a rozpad rozsáhlých porostů zejména v horských polohách severních pohoří (Krušné hory, Jizerské hory, Krkonoše a Orlické hory částečně i další pohoří).\n\nPo roce 1989 byla asi nejvýznamnější změnou restituce (navrácení) zhruba 40% rozlohy lesů původním vlastníkům. Během 90. let minulého století skokově vzrostly pravomoci státních orgánů ochrany přírody (přijetí zákona 114/92Sb.) a byl také přijat nový zákon o lesích (289/1995 Sb.).\n\nPřes veškeré legislativní kotrmelce a dějinné zvraty docházelo postupně (zejména od počátku 20. století) na základě zkušeností ke korekcím hospodaření s cílem druhově a prostorově lesy diferencovat. Do porostů byly vkládány meliorační a zpevňující dřeviny, porosty byly vychovávány prořezávkami a probírkami, byly zřizovány zpevňovací pásy, rozluky i závory s cílem zvýšit jejich stabilitu. Podrobně byly propracovány způsoby přirozené i umělé obnovy lesa, modely výchovy porostů i způsoby lesní těžby, stále s ohledem na prvotní cíl (trvale udržitelné, výnosově vyrovnané hospodaření zajišťující produkci obnovitelné suroviny – dříví).\n\nV lesním hospodářství od druhé poloviny 20. století sílí tendence využívání přirozených procesů (v různých podobách tzv. přírodě blízkého lesního hospodářství). Jedná se i o ekonomicky racionálnější přístup s jistým přínosem pro vlastníka lesa, o čemž svědčí stále větší množství zejména soukromých a společenstevních lesů, které tyto postupy využívají.\n\n\n\n\n"}
{"id": "92478", "url": "https://cs.wikipedia.org/wiki?curid=92478", "title": "Stabat Mater (Dvořák)", "text": "Stabat Mater (Dvořák)\n\nStabat Mater, op. 58 Antonína Dvořáka s podtitulem „Oratorium pro sóla, sbor a orchestr“ je vokálně-instrumentální dílo na text starého církevního hymnu Stabat Mater.\n\nSkladba měla premiéru 23. prosince 1880 v Praze na výročním koncertě Jednoty umělců hudebních. Provedení řídil Adolf Čech, sólisty byli Eleonora Ehrenbergová (soprán), Betty Fibichová (alt), Antonín Vávra (tenor) a Karel Čech (bas). První zahraniční provedení mělo dílo v roce 1882 v Budapešti, pod vedením Imre Bellowicze a poté s velkým úspěchem v londýnské Royal Albert Hall, kdy dirigoval Joseph Barnby.\n\nSkladba zaujímá významné místo nejen coby vůbec první projev skladatelovy zbožnosti, ale i v celkovém kontextu české národní hudby, neboť po Janu Dismasi Zelenkovi představuje po dlouhé době další titul, který získal světový význam v oblasti duchovní tvorby.\n\nSkladba je nepochybně výsledkem vlastního životního prožitku skladatele, a zřejmě především proto je její obsah a umělecká cena naprosto výjimečná. Jedná se o dílo nevšední ušlechtilosti a závažnosti. Dvořákova melodická a harmonická nápaditost zde dostupuje do absolutní slohové čistoty a zcela osobité oduševnělé estetiky. Instrumentace (jak je i jinak skladatelovou typickou předností) disponuje až neuvěřitelně pestrou, nadpozemskou barevností a plasticitou, jež se nijak nezpronevěřuje vkusu a působí přes svůj přesah naprosto přirozeně. Dvořákovo Stabat mater má ve vývoji Dvořákovy skladelské osobnosti velký význam, ovšem mnohem víc je vrcholným, obsahově hlubokým dílem historie české hudby vůbec – je totiž jednou z umělecky nejsilnějších, nejosobitějších a lidsky nejhlouběji cítěných náboženských skladeb.\n\nDvořákovo zhudebnění Stabat mater je poměrně rozsáhlé dílo, jehož trvání je přes devadesát minut čistého času. Spolu s Bachovými, Händelovými a Haydnovými skladbami tohoto typu právem náleží k vrcholům oratorní tvorby hudební historie. Dvořákovo „Stabat Mater“ má (podobně jako jeho Rekviem) dva základní oddíly, rozdělené celkem na deset částí (první 1–3, druhý 4–10). Jednotlivých částí se spolu s instrumentální složkou proměnlivě účastní v různých kombinacích sólové party a sbory, což je typický rys Dvořákovy práce s hlasy.\n\nText Stabat Mater je báseň františkánského mnicha Jacoponea da Todi ze 13. století, která líčí utrpení matky Kristovy, stojící pod křížem, na němž umírá její syn - latinské spojení „Stabat mater dolorosa“ znamená doslova „/pod křížem/ stála matka bolestná“.\n\nVznik kantáty „Stabat mater“ spadá do let 1876–1877, tedy do doby, kdy v důsledku postupné ztráty svých tří dětí Dvořák prožíval nejtragičtější období svého života. Původní základ skladby nese opusové číslo 28, ale zmíněné události přetvořily skladatelův přístup natolik, že skladbu zcela změnil. Inspirací, ze které čerpal ve své bolesti,\n\nDvořák rozložil text do deseti částí ve dvou základních oddílech, v nichž k instrumentálnímu základu střídavě a v různých kombinacích použil sólový pěvecký kvartet a smíšený sbor. V prvním díle skladby je převládajícím výrazem bolest a zármutek, ve druhém pak lze nalézt postupné hledání smíření se s tragickým osudem na základě hluboké křesťanské víry ve znovuzrození člověka. Jistě též v důsledku zmíněných událostí trvala skladatelovi finalizace přepracované verze opusu pouhé dva měsíce. Po několika velmi úspěšných uvedeních díla v našich zemích následoval s jistou latencí jeho pronikavý úspěch v Anglii, kde byla provedena v březnu roku 1883 v několika velkých městech a především v Royal Albert Hall v Londýně, a to s obrovským úspěchem. Stabat Mater získala v Anglii Dvořákovi popularitu, srovnatelnou s triumfy Händela, Haydna, Beethovena či Webera. V dalších letech byla s podobným úspěchem prezentována v New Yorku, Pittsburghu, Záhřebu, Mannheimu a ve Vídni. Skladba je nadčasovým uměleckým skvostem a dodnes je pravidelnou a trvalou součástí mezinárodních přehlídek a festivalů nikoli pouze vokálně-instrumentálních děl.\n\n\n\n"}
{"id": "92482", "url": "https://cs.wikipedia.org/wiki?curid=92482", "title": "Třeboň", "text": "Třeboň\n\nTřeboň ( , tj. „Wittingův či Vítkův Luh“, latinsky Trebonis) je město v okrese Jindřichův Hradec v Jihočeském kraji, 22 km východně od Českých Budějovic, v Třeboňské pánvi na Zlaté stoce mezi rybníky Svět a Rožmberk. Žije zde obyvatel. Je lázeňským a rekreačním městem, městskou památkovou rezervací a střediskem CHKO Třeboňsko.\n\nNázev Třeboň pochází nejpravděpodobněji ze slova \"tříbit\" či \"třebit\", které znamená šlechtit, zlepšovat či zdokonalovat (viz význam slova \"vytříbený\"). Tříbila se zde půda po vykácených stromech. Téměř celé Třeboňsko bylo původně zalesněné a podmáčené (lužní lesy), od počátků osídlení se zde těžily a zpracovávaly stromy; krajina resp. půda se tříbila/třebila pro hospodářské využití. Obdobně získala jména obce Třebonín, Třebíč, Třebenice, Třebová, Třebichovice, Třebechovice, Třebušín apod. (některé zdroje uvádějí význam slova \"třebit\" jako kácet či ničit les).\n\nPočátky města sahají do poloviny 12. století, kdy v místě vznikl dvorec a poté osada. Kolem roku 1280 je připomínán farní kostel je v Třeboni (\"Witingenowe\"). Statut města Třeboň získala v roce 1341 a v letech 1376 a 1378 tzv. právo měst královských a výsadu na dovoz soli. Původně byla v držení Vítkovců (Vítek z Prčic), v roce 1366 přešla pod záštitu bratrů z Rožmberka a získala svůj český název. V roce 1367 čtyři rožmberští bratři založili v Třeboni augustiniánský klášter, který se stal střediskem vzdělanosti celé oblasti (zrušil jej až císař Josef II. k roku 1785, klášterní prostory pak připadly třeboňskému vikariátu). Knížecí pivovar v Třeboni byl založen roku 1379. Ke konci 14. století bylo kolem města postaveno opevnění hradbami a příkopem, které se osvědčilo v husitských válkách, a proměnilo Třeboň v nedobytnou pevnost, schopnou odolat mnohým útokům.\n\nPrvní rybníky založil koncem 15. století Štěpánek Netolický. Na jeho dílo v 16. století navázali rybníkáři Mikuláš Ruthard z Malešova a Jakub Krčín. V 80. letech 16. století (za majitele Viléma z Rožmberka) měl na třeboňském zámku alchymistickou dílnu Edward Kelley. Po smrti svého bratra Viléma do Třeboně přenesl své sídlo rožmberský vladař Petr Vok z Rožmberka, který zde roku 1611 bez dědiců zemřel. Panství připadlo Švamberkům a po bitvě na Bílé hoře císaři. Roku 1660 se dosud eggenbergské panství Třeboň stalo majetkem knížecího rodu Schwarzenbergů, kteří je spravovali až do první pozemkové reformy z roku 1919 (zámek až do roku 1940, respektive 1948). Roku 1779 zde byl zřízen katolický vikariát, který existoval až do roku 1952. V polovině 19. století učitel Václav Hucek a jeho dcera Berta zde při rašeliništi založili první slatinné lázně v těsné blízkosti Zlaté stoky. Prezident republiky T.G. Masaryk navštívil město oficiálně dvakrát, v roce 1919 a 1925.\n\nOd poloviny 19. století se Třeboň rozvíjela jako plnohodnotné okresní město, tj. sídlo politického i soudního okresu. Roku 1960 byl ale při celostátní reorganizaci státní správy třeboňský okres zrušen a městu udělen lázeňský statut. V budově bývalého okresního úřadu s věžičkou byla zřízena základní škola Na Sadech. Ve středu 21. srpna 1968 bylo Hlavní (Masarykovo) náměstí obsazeno sovětskými okupačními tanky.\n\nMěsto je významnou památkovou a přírodní rezervací. Proto je hojně navštěvováno turisty a lázeňskými hosty. Ve městě jsou dvojí lázně: Bertiny lázně a Lázně Aurora. Sídlí zde podnik Rybářství Třeboň, největší rybářství v Evropě, a pivovar Regent, který se rokem založení 1379 řadí mezi nejstarší pivovary na světě. Státní zámek je pravděpodobně pátým největším areálem tohoto typu v Česku (po Pražském hradu, zámcích v Českém Krumlově a v Jaroměřicích nad Rokytnou, a po Lednicko-valtickém areálu). V Třeboni na zámku sídlí Státní oblastní archiv s působností pro celý Jihočeský kraj. Širší centrum města, zahrnující historickou část místní části Třeboň I, ale i část území pod Světskou hrází, patřící do městské části Třeboň II, je městskou památkovou rezervací. Bývalý augustiniánský klášter je perlou jihočeské gotiky. Krajina je chráněnou krajinnou oblastí Třeboňsko a Biosférickou rezervací UNESCO, o kterou pečuje Ústav krajinné ekologie Akademie věd České republiky.\n\nJihovýchodně od města leží přírodní památka Soví les.\n\nTřeboň má osm částí, z nichž šest (Branná, Břilice, Holičky, Nová Hlína, Přeseka, Stará Hlína) jsou vesnice přičleněné k městu Třeboň; samotná Třeboň je rozdělená na Třeboň I, zahrnující historické centrum a území na východ od něj směrem na Kopeček. Třeboň II se pak rozprostírá jednak na severozápad a jednak na jih od historického centra (od Třeboně I). Za sever města je považováno území průmyslové zóny Třeboně II, rozprostřené vpravo od výpadovky na Prahu, zahrnující někdejší osadu Daskabát a sídliště Hliník. Jih města (část Třeboně II) je tvořen územím, které se rozprostírá jižně od historického centra města, za Pivovarem Bohemia Regent, směrem na Brannou a Nové Hrady, na Domanín, Borovany a Trhové Sviny. Těchto osm částí leží na šesti katastrálních územích.\n\n\n\nTradičně vyniká zejména hudba. Název města figuruje v lidové písni \"Okolo Třeboně\", stejnojmenný mezinárodní multikulturní festival \"Okolo Třeboně\" se v Třeboni a okolí pořádá od roku 1992. V 19. století byl činný národně obrozenecký zpěvácký spolek Pěslav, na nějž navázal od roku 1974 činný spolek Třeboňští pištci. Na začátku července se každoročně koná festival vážné hudby Třeboňská Nocturna.\nMěstské muzeum a galerie uchovává obrazy regionálních malířů, jakými byli František Líbal, František Volf a další.\n\nOd roku 2010 se koná v Třeboni Mezinárodní festival animovaných filmů Anifilm. Tomuto festivalu předcházel v Třeboni od roku 2002 AniFest, který však po roce 2009 (kdy se o festival dělila Třeboň s Teplicemi) z Třeboně odešel a poté zanikl sloučením s Anifilmem.\n\nV Třeboni se díky rovinnému profilu krajiny již od konce 20. století rozšířila cykloturistika, dnes to znamená masový příliv cykloturistů. Hlavní trasy jsou značené, ostatní - neznačené jsou však stejně hezké. Navzdory oblibě cyklistiky a cestovnímu ruchu částečně postaveném na cyklistice je na území města jen asi 5,5 km komunikací vyhrazených pro cyklisty (3,1 km stezek pro chodce a cyklisty a 2,4 km cyklistických pruhů). Ve městě tedy chybí komunikace nebo dopravní prostor vyhrazený pouze pro cyklistický provoz. Na celém Třeboňsku (SO ORP Třeboňsko) je celková délka takových cest vyhrazených cyklistům pouze 11 km. Vyvažují to pak stovky kilometrů cyklistických tras. V plánu je nová cyklotrasa Třeboň - Gmünd. O prázdninách jezdí přes Třeboň autobusy převážející kola, tzv. cyklobusy (avšak jen jeden spoj denně), trasa České Budějovice - Znojmo - provozuje Jihotrans. Mnoho obyvatel Třeboně nemá rádo cyklisty, ovšem cestovní ruch včetně cykloturistů je podstatným zdrojem příjmů pro mnoho místních podniků. \n\nKolem svátku sv. Vavřince (10. srpna) se v okolí Masarykova náměstí odehrává vodnická \"Čochtanova Třeboň\" a tradiční Myslivecké slavnosti. Na konci srpna se konají Rybářské slavnosti (viz web města)\n\nInformace o dění v Třeboni lze najít v měsíčně vydávaném magazínu \"Třeboňský svět\" (vydává Město Třeboň v rámci samosprávy) nebo na webových stránkách města s aktuálním kulturním programem.\n\n\n\n\n\n"}
{"id": "92484", "url": "https://cs.wikipedia.org/wiki?curid=92484", "title": "Kožlí", "text": "Kožlí\n\nJméno Kožlí nese více míst:\n\nSlovo Kožlí se objevuje také v názvech částí obcí:\n"}
{"id": "92494", "url": "https://cs.wikipedia.org/wiki?curid=92494", "title": "Tigellinus", "text": "Tigellinus\n\nTigellinus byl v době Neronovy vlády velitelem praetoriánů a císařovým přítelem.\n\nV knize Jarmily Loukotkové \"Není římského lidu\" se píše, že se ke dvoru dostal díky své přítelkyni Marcii a nejprve byl jen trpěným, ze slušnosti pozvaným hostem. Později se stal jedním z kumpánů císaře Nerona, se kterým podnikal noční bujaré „výlety“ do Říma a účastnil se a později pro něj i pořádal různé pitky a hostiny v paláci i mimo něj. \n\nJeho největším sokem o císařovu přízeň byl Petronius, který díky svému vtipu a šarmu, měl na císaře mnohem větší vliv, než Tigellinus, jenž nikdy nevynikal bystrým rozumem ani inteligencí a v potu tváře se musel snažit udržet císařovu pozornost nejrůznějšími podlostmi a ohavnostmi. \n\nV knize \"Quo vadis\" polského spisovatele Henryka Sienkiewicze se například píše, že poradil Neronovi aby svedl požár v Římě na křesťany.\n"}
{"id": "92495", "url": "https://cs.wikipedia.org/wiki?curid=92495", "title": "Primitivně rekurzivní funkce", "text": "Primitivně rekurzivní funkce\n\nPojmem primitivně rekurzivní funkce (PRF) se v teorii vyčíslitelnosti označuje třída v jistém smyslu „jednoduchých“ funkcí. Jejich rozšířením je třída částečně rekurzivních funkcí (ČRF).\n\nVšechny tři níže uvedené funkce jsou primitivně rekurzivní:\n\nOznačení formula_4 znamená, že pokud má alespoň jedna strana rovnice smysl (tzn. je definována), pak má smysl i druhá strana a hodnoty funkcí \"f\" a \"g\" v bodě \"x\" se rovnají.\n\nOznačení formula_15 znamená, že funkce \"f\" je pro argumenty formula_16 definována (neboli konverguje). Pokud by funkce divergovala (nebyla pro tyto argumenty definována), píšeme formula_17.\n\nTřída primitivně rekurzivních funkcí je nejmenší třídou funkcí formula_18, která obsahuje axiomy a je uzavřená na operátory primitivní rekurze a substituce. Odvození funkce je pak konečná posloupnost funkcí, z nichž každá je buď axiom nebo vzniká z předchozích funkcí aplikací některého operátoru.\n\nZjednodušeně řečeno, primitivně rekurzivní funkce je taková, kterou lze zapsat jako počítačový program obsahující pouze konečné \"for cykly\" a žádné \"while cykly\" nebo skoky.\n\nPrimitivně rekurzivní predikát je takový, jehož charakteristická funkce je nějaká primitivně rekurzivní funkce.\n\nV podstatě všechny „klasické“ funkce (sčítání, odčítání, ale také například test prvočíselnosti) jsou primitivně rekurzivní. Příkladem funkce, která není primitivně rekurzivní, je tzv. Ackermannova funkce.\n\n\n"}
{"id": "92497", "url": "https://cs.wikipedia.org/wiki?curid=92497", "title": "Kakadu bílý", "text": "Kakadu bílý\n\nKakadu bílý (\"Cacatua alba\", Müller 1776) je velký papoušek z čeledi kakaduovitých. Kakadu bílý patří mezi silně ohrožené druhy papoušků, zejména jako následek nelegálních odchytů a ničení životního prostoru. Proto je zařazen do seznamu CITES.\n\nKakadu bílý je celý bílý, pouze spodní strana křídel a ocasu má žlutý nádech. Chocholka je široká, vztyčitelná podle nálady ptáka, zobák je mohutný a černý, oční okruží lehce namodralé, duhovka černá, nohy tmavě šedé. Samičku lze od samce rozlišit podle červenohnědší oční duhovky a menšího vzrůstu.\n\nKakadu bílý dosahuje velikosti až 50 cm.\n\nVe své původní domovině žije v tropických pralesích s bujnou vegetací a s vysokými srážkami do nadmořské výšky 600 m n. m.\n\nAreál rozšíření zahrnuje severní a střední Molucké ostrovy v Indonésii.\n\nPotrava je převážně rostlinná, zejména semena a plody, nepohrdne však také hmyzem. V zajetí krmíme směsí zrnin nebo speciálními granulemi pro velké papoušky. Každý den bychom rovněž měli podávat nakrájené čerstvé ovoce či zeleninu. Z ostatních potravin lze nabídnout piškot, vařenou nesolenou rýži či těstoviny nebo vařené vejce. Vhodné jsou i čerstvé větve ovocných stromů k okusování.\n\nKakadu bílý hnízdí v dutinách, samice snáší 2–3 vejce na kterých sedí 27–28 dní. Mláďata vylétají přibližně 80. den. V zajetí patří kakadu bílý mezi často chované druhy a daří se i odchov mláďat. V období hnízdění však tento papoušek může být velmi agresivní, a to jak vůči chovateli, tak i vůči svému partnerovi.\n\nSpolu s kakadu moluckým je kakadu bílý považován za nejpřítulnějšího z papoušků. Odtud plyne i jeho obliba mezi chovateli. Ochočený kakadu bílý si ke svému majiteli vytváří silné citové pouto – někdy tak silné, že jej považuje za svého plnohodnotného partnera. Takový pták od chovatele vyžaduje neustálou pozornost a fyzický kontakt v podobě hlazení, čechrání peříček a jiných „důvěrností“.\n\nKakadu bílý je velmi inteligentní a učenlivý pták, který se spolehlivě naučí řadu akrobatických a komických kousků. Schopnost napodobovat slova u něj sice není tak výrazná jako u žaka nebo amazoňanů, avšak jsou známi i jedinci disponující rejstříkem několika desítek slov. Tento papoušek se vyznačuje i značnou dávkou mechanické obratnosti, díky níž se naučí otevírat i velmi důmyslné systémy zavírání klecí. Svým zobákem však také dokáže napáchat značné škody, neboť velmi rád oklovává dřevěné předměty, nábytek nevyjímaje. Proto je třeba poskytnout mu dostatek dřevěných hraček, jejichž ničením se zabaví. Hračky také tomuto aktivnímu papouškovi pomohou zahnat nudu, která jinak může dlouhodobě vést k vyškubávání peří.\n\nKakadu bílého není těžké si oblíbit pro jeho veselou povahu a téměř dětskou příchylnost k majiteli. Je třeba ovšem vědět, že se jedná o jednoho z nejnáročnějších papoušků na chov v domácích podmínkách. Především je to pták velice hlučný. Jeho hlasité vřeštění nezadrží ani ty nejsilnější zdi obydlí, a proto majiteli hrozí stížnosti sousedů, zvlášť je-li kakadu chován v bytě. Hlukem se několikrát za den projevují i spokojení kakaduové; ovšem u kakaduů trpících nudou nebo nedostatkem pozornosti se neustálý vřískot může stát nepřekonatelným problémem pro všechny členy domácnosti. Následkem často bývá prodej papouška novému majiteli nebo jeho odložení do záchytného centra, kde se však jeho traumata mohou ještě prohloubit.\n\nDalším problémem u kakadua bílého je změna jeho povahy v průběhu dospívání. Mládě tohoto papouška často upoutá budoucího majitele svou roztomilostí a zdánlivou bezbranností, avšak kolem druhého roku věku se jeho chování může začít radikálně měnit ve značně agresivní. Tito robustní ptáci s mohutným zobákem mohou pak člověku způsobit i vážná zranění. Velmi problematický je pak chov kakadu bílého v domácnosti s malými dětmi; tito papoušci nejsou vůči dětem příliš tolerantní a mohou je v žárlivosti napadat. Jako konkurenci mohou však vnímat i další dospělé členy rodiny, před kterými se snaží svého majitele „bránit“.\n\nÚspěšný chov kakadu bílého tedy vyžaduje ze strany majitele značnou dávku trpělivosti, velké množství času (rozhodně se nejedná o papouška vhodného pro plně zaměstnané majitele) a rovněž poskytnutí odpovídajících chovných podmínek, především co nejprostornější klece a pokud možno i ptačího stromu s hračkami. Dále je záhodno papouška nějakým způsobem cvičit (např. pomocí clickertrainingu), aby se předešlo nežádoucímu chování jako je klování či útoky na ostatní členy rodiny.\n\nJsou-li kakadu bílému splněny jeho materiální i citové nároky, jedná se o jednoho z nejvěrnějších, nejoddanějších a nejpřítulnějších domácích mazlíčků, jakého si lze jen představit. Přesto se najdou odborníci (například světoznámá znalkyně papoušků Rosemary Low), kteří tvrdí, že velcí kakaduové by se v klecích neměli chovat vůbec; skutečné spokojenosti prý mohou dosáhnout jen ve volné přírodě nebo v prostorných venkovních voliérách.\n\n"}
{"id": "92508", "url": "https://cs.wikipedia.org/wiki?curid=92508", "title": "Alexander Mach", "text": "Alexander Mach\n\nAlexander (Šaňo) Mach (11. října 1902 Slovenský Meder, dnes Palárikovo, Uhersko – 15. října 1980 Bratislava, Československo) byl slovenský novinář, funkcionář HSĽS, hlavní velitel Hlinkovy gardy a ministr vnitra Slovenského státu.\n\nOd roku 1922 byl funkcionářem HSĽS. V letech 1926–1939 působil jako redaktor a šéfredaktor Slováka. Ve 20. letech byl blízkým spolupracovníkem Vojtecha Tuky. V roce 1936 se stal členem vedení HSĽS, kde vystupoval jako představitel takzvaného radikálního křídla strany. V letech 1938–39 se svou činností podílel na rozbití ČSR.\n\nV prosinci 1938 byl zvolen do slovenského sněmu. Po vyhlášení Slovenské republiky působil v letech 1939–1944 jako hlavní velitel Hlinkovy gardy, v letech 1940–1945 byl zároveň ministrem vnitra a 1940–1944 místopředsedou slovenské vlády. Prosazoval těsnou spolupráci s nacistickým Německem a rovněž nesl zodpovědnost za perzekuci slovenského odboje a deportace slovenských Židů do nacistických koncentračních táborů.\n\nV dubnu 1945 utekl do Rakouska, Američané jej však vydali zpět do ČSR. V roce 1947 byl odsouzen na 30 let vězení (trest mu byl posléze zmírněn na 25 let). V roce 1968 byl amnestován.\n\n\n"}
{"id": "92513", "url": "https://cs.wikipedia.org/wiki?curid=92513", "title": "Jano Köhler", "text": "Jano Köhler\n\nJano Köhler, \"psán také jako\" Jano Koehler; (9. února 1873, Brno – 20. ledna 1941 tamtéž) byl český akademický malíř.\n\nNarodil se 9. února 1873 v Brně jako druhý z dvojčat (první byla sestra Růžena). Jeho otec byl německý kočí a jeho předkové pocházeli z Olbramovic u Lanškrouna. Po brzké smrti otce se matka Rozina i s dětmi přestěhovala do rodných Nenkovic u Kyjova. Zde se matka snažila za pomoci své sestry zajistit dětem bezpečí, zajištění a výchovu. I přes nátlak německý menšiny, který byl na přelomu století silný, se jí podařilo zajistit dětem studium na české, tehdy přeplněné škole. Nadaný syn sice nejprve navštěvoval české gymnáziu v Brně, ale studia dokončil až v Praze. Zde se mu otevřely nové možnosti.\nRozhodnut pro studium profesury kreslení, přihlásil se na pražskou Umělecko-průmyslovou školu. Tady poznal řadu význačných výtvarníků doby, jež na něho měli vliv po celou dobu jeho výtvarné kariéry. Profesorem kreslení se však nikdy nestal. V touze volně tvořit nastoupil na pokračující studium. Na pražské Akademii výtvarných umění, kterou navštěvoval rok, se stal žákem profesora Františka Ženíška a Maxe Pirnera. Dekorativní techniky v architektuře (freska, sgrafito, mozaika) studoval u architekta Kamila Hilberta. Své umělecké působení započal právě s tímto architektem v jeho rodišti, v Lounech, kde společně prováděli první zakázky v podobě výzdoby fasád vil na soukromou objednávku. Společně také strávili dvě zimní období v mnichovských ateliérech, kde se zaměřili na studium právě těchto technik.\n\nPrvní velkou zakázku (1900–1906) získal díky přátelům na zámku v Prostějově. Haná se od tohoto okamžiku stala pro Kohlera důležitým centrem tvorby. Seznámil se zde s vůdcem a hlavním organizátorem katolické moderny Karlem Dostálem - Lutinovem, jenž umělce podporoval a informoval o jeho pracích ve svém časopisu Nový Život, kde publikoval také Köhlerovy ilustrace.\nO rok později zde vyzdobil sgrafity dům přítele Ing. Václava Součka. V Prostějově roku 1912 vytvořil i litografii Cyrila a Metoděje, která se o jednadvacet let později dostala na československé známky. Další díla tvořil v Olomouci (arcibiskupský palác, Sarkandrova kaple), Kroměříži, na Svatém Hostýně (keramické mozaiky) a na mnoha dalších místech Moravy.\nJano Köhlera je také třeba vzpomenout v souvislosti s uměleckých sdružením sídlícím v Hodoníně - Sdružení výtvarných umělců Moravských (SVUM). Kohler se stal jedním z jeho podstatných zakladatelů, členů a organizátorů a vyzdobil také roku 1912 nově vzniklou budovu Domu umělců, která sloužila jako výstavní prostory celého Sdružení vedeného Jožou Uprkou.\nV roce 1926 se přestěhoval z Nenkovic do Strážovic u Kyjova. K jeho výborným přátelům v tomto regionu patři Josef Frydrych (1880–1966), správce statků Jana II. z Lichtenštejna a velkostatkář v Žarošicích. Zemřel v brněnské nemocnici U sv. Anny 20. ledna 1941. Za svou čtyřicetiletou samostatnou výtvarnou kariéru vyzdobil bezmála 70 sakrálních a 55 světských staveb. Jeho dílo je ale daleko širší, čítá celkem 2 500 prací mezi nimiž najdeme olej, ilustraci, grafiku, kresbu, návrhy liturgických předmětů aj.\n\n\n\n"}
{"id": "92517", "url": "https://cs.wikipedia.org/wiki?curid=92517", "title": "Žalý (Krkonoše)", "text": "Žalý (Krkonoše)\n\nŽalý ( \"Heidelberg\") je hora ležící v poslední rozsoše Žalského hřbetu ve střední části Krkonoš asi 1,5 km východně od Benecka. Hora se nachází na území Krkonošského národního parku.\nŽalý je tvořen dvěma vrcholy:\n\nV roce 1836 byla na vrcholu Předního Žalého vybudována hrabětem Janem Nepomukem Františkem Harrachem dřevěná rozhledna. Ta byla v roce 1889 nahrazena montovanou železnou vyhlídkovou věží s výškou 15 metrů a v roce 1890 doplněna dřevěnou vyhlídkovou restaurací. V této době se Žalý stal vyhledávaným cílem turistických výprav z blízkého Benecka i vzdálenějších míst. V roce 1892 byla ocelová konstrukce nahrazena dnešní kamennou věží o výšce 18 metrů, vybudovanou s ohledem na očekávaný vzrůst okolních smrků, přesto ale bylo nutno pro zachování výhledu provést v šedesátých letech částečné odlesnění vrcholové partie. Jde o jedinou kamennou rozhlednu v Krkonoších.\n\nZ rozhledny lze přehlédnout celé panorama Krkonoš, části Jizerských hor a Orlických hor, podhůří a části Českého ráje.\n\nDne 19. srpna 1900 vyhořela dřevěná restaurace. V roce 1904 dal Harrach postavit novou hospodu, která byla po první světové válce zrekonstruována a v roce 1939 rozebrána.\n\nNa jejích základech byla v letech 2008–2009 vybudována nová dřevěná chata, která byla postavena tak, aby se z vnějšku podobala Harrachově stavbě, vycházelo se při tom i z jejích původních stavebních plánů.\n\nPřes Žalský hřbet vede červeně značená Bucharova cesta, pojmenovaná po Janu Bucharovi (1859–1932), řídícímu učiteli a propagátorovi lyžování a turistiky v Krkonoších. Vrchol Zadního i Předního Žalého se nachází několik desítek metrů nad touto cestou. Další možností je použití sedačkové lanovky z Herlíkovic.\n\n"}
{"id": "92526", "url": "https://cs.wikipedia.org/wiki?curid=92526", "title": "Symfonie č. 8 (Kabeláč)", "text": "Symfonie č. 8 (Kabeláč)\n\n8. symfonie Miloslava Kabeláče s podtitulem „Antifony“ vznikla v roce 1970 jako odraz skladatelových pocitů z invaze vojsk Varšavské smlouvy do Československa a nástup tzv.normalizačního procesu ve společnosti, kterým byl diktát moci nových komunistických vládců, zahrnující ztrátu základních svobod pro občany země. \n\nSymfonie č. 8 je výjimečné dílo moderní vážné hudby 20. století jak po stránce formální, tak kompoziční a zvukové. Ve všech těchto atributech se odráží autorův kontemplativní koncept skladby. Má devět částí – pět vět a čtyři intermezza – jejichž struktura je určena přísným řádem jak v proporcionalitě, tak v symetrii. Strukturální a výrazovou osou díla je třetí, nejdelší věta symfonie. Intermezza spojují jednotlivé věty v jeden celek, ačkoli působí jako jejich konfrontace. Skladba je napsána pro soubor bicích nástrojů (6 hudebníků), varhany, koloraturní soprán a dva smíšené sbory. Zpívaný text je převzat z bible, konkrétně ze Starého Zákona. Kabeláč zvolil citace a fráze, jejichž účinek spočívá v jejich magickém a symbolickém smyslu: \"Mene, tekel, ufarsin\" (Sečetl, zvážil, rozdělil / proslulý Hospodinův, neviditelnou rukou napsaný vzkaz babylónskému králi Nabuchonodozorovi , kterým hodnotí jeho činy a odsuzuje jej) – \"Amen – Hosanna – Hallelujah\". Hudební řeč symfonie je modální a vyrůstá z vlastního skladatelova neobvyklého tónorodého principu. Vrchol 3. věty obsahuje citaci gregoriánského zpěvu „Dies irae“ (Dny hněvu). Hudební výraz skladby užívá takových prvků, jako jsou výkřiky, rytmické pokřiky, monotónní a exaltované vzývání či zaříkávání.\n\nZákladní myšlenkou díla je zejména důrazné varování proti nebezpečí zničení všech pozitivních humanistických hodnot (což historické okolnosti času jeho vzniku dokumentují). Sugestivní obrazy destrukce a utrpení se střídají s fázemi, připomínajícími apatii a evokují tím více než jasně pocity lidí oné doby. Symfonie je prodchnuta velkým zármutkem a skepsí, přesto v jejím závěru lze najít jakési paprsky naděje, pronikající skrze ničivou bouři a samotné konečné vyústění přece jen naznačuje její pevné uchopení, což činí celkový dojem pozitivním ve smyslu zřetelného smíru s nutností utrpení, kterým člověk vykoupí své duchovní osvobození. Dílo se svou závažností i originalitou může směle řadit k nejlepším symfonickým pracím hudby druhé poloviny 20. století.\n\nOrchestrace 8. symfonie byla inspirována francouzským souborem bicích nástrojů „Les percusions de Strasbourg“, který také spolu s českými sólisty Janou Jonášovou (soprán) a Václavem Rabasem (varhany) uskutečnil premiéru díla v červnu roku 1971 ve Štrasburku.\n\nSymphony No. 8, op. 54 „Antiphonies“ for soprano, mixed chorus, percussion instruments and organ. Pražský soubor bicích nástrojů, Pražský filharmonický sbor – Lubomír Mátl, Česká filharmonie, dirigent Václav Neumann, solisté: Jana Jonášová (soprán), Václav Rabas (varhany), František Maxián (klavír), Panton, CD\n"}
{"id": "92527", "url": "https://cs.wikipedia.org/wiki?curid=92527", "title": "Osmákovití", "text": "Osmákovití\n\nOsmákovití (Octodontidae) je čeleď drobných hlodavců známých jako osmáci.\n\nRůzné druhy osmáků jsou rozšířeny zejména v Argentině, Peru a Chile. Jde o druhy s dlouhými smyslovými chlupy, blanitýma ušima a delším ocáskem zakončeným štětkou. Žijí v nížinách, v horských oblastech a nevyhýbají se ani osídleným místům. V přírodě si vyhrábávají mělké nory nebo využívají přírodní úkryty (skalky, kořeny...). Aktivní jsou převážně ve dne.\n\nV zajetí se z této čeledi chovají pouze 2 druhy - nejznámější zástupce osmák degu a kururo.\n"}
{"id": "92538", "url": "https://cs.wikipedia.org/wiki?curid=92538", "title": "Paříž–Rouen 1894", "text": "Paříž–Rouen 1894\n\nPaříž–Rouen (oficiálně \"Concours du 'Petit Journal' Les Voitures sans Chevaux\") byl první automobilový závod v historii. Odehrál se ve Francii na trati mezi Paříží a Rouenem dne 22. července 1894. Soutěž vyhlásil deník Le Petit Journal.\n\n\nPrvním v cíli byl Jules-Albert de Dion, který ale se svým parou poháněným vozem hlavní cenu nezískal. Prvním vozem poháněným benzínovým motorem v cíli byl Peugeot Alberta Lemaître. Prémii 5000 franků deníku \"Le Petit Journal\", pro „účastníka, jehož vůz se nejvíce přiblíží ideálu“ si rozdělili výrobci Panhard et Levassor a Les fils de Peugeot frères („synové bratří Peugeotů“), jejichž vozidla byla „jednoduše použitelná “.\n\n"}
{"id": "92539", "url": "https://cs.wikipedia.org/wiki?curid=92539", "title": "Bílá (příjmení)", "text": "Bílá (příjmení)\n\nPříjmení Bílá a Bílý může znamenat:\n\n\n"}
{"id": "92541", "url": "https://cs.wikipedia.org/wiki?curid=92541", "title": "The Rolling Stones No. 2", "text": "The Rolling Stones No. 2\n\nThe Rolling Stones No. 2 je druhé britské album vydané kapelou The Rolling Stones. Album vyšlo v roce 1965 po obrovském úspěchu předchozího alba \"The Rolling Stones\" z roku 1964. \"The Rolling Stones No. 2\" obsahuje převážně cover verze R&B hitů tehdejší doby, ale obsahuje i tři písně autorské dvojice Mick Jagger/Keith Richard.\n\nAlbum zaznamenalo ve Velké Británii obrovský úspěch a deset týdnů se drželo na prvním místě žebříčku.\n\nDruhé britské album Rolling Stones se na trhu objevilo až po jejich druhém americkém LP. Důvodem byla menší obliba dlouhohrajících desek u britských posluchačů, kteří preferovali singly a EP. Na obal byla použita ta samá fotografie Davida Baileyho, která se objevila na přebalu alba 12x5, jež bylo vydáno pro americký trh o dva a půl měsíce dříve. Jinak se tyto dvě desky shodují pouze ve čtyřech písních (\"Under the Boardwalk\", \"Suzie Q\", \"Grown Up Wrong\" a \"Time Is on My Side\"). Rolling Stones No. 2 tak přináší sedm skladeb, které ve Spojených státech vyšly až o čtyři měsíce později na albu The Rolling Stones Now!. Všechno jsou to skvělé písně, počínaje \"Off the Hook\", \"Everybody Needs Somebody to Love\", \"Down Home Girl\", \"You Can't Catch Me\", \"What a Shame\", \"Pain in My Heart\" a \"Down the Road Apiece\" konče. Vedle nich se na desce objevila i cover-verze písně Muddyho Waterse \"I Can't Be Satisfied\", možná vůbec nejlepší bluesová předělávka, kterou skupina kdy udělala.\n\n"}
{"id": "92545", "url": "https://cs.wikipedia.org/wiki?curid=92545", "title": "Passacaglia", "text": "Passacaglia\n\nPassacaglia (čti \"passakalja\") je hudební forma vzniklá v barokním období původně ve Španělsku.\n\nPassacaglia svého největšího rozkvětu dosáhla právě v barokní době, ale můžeme se s touto formou setkat i u skladatelů 20. století. Používali ji i skladatelé atonální hudby (např. Arnold Schönberg). Jedná se o skladbu zpravidla vážného charakteru a je často, ale ne vždy, vystavěná na ostinátním basu a třídobém taktu. Jde obvykle o kontrapunktické variace, které vznikají tak, že skladatel neustále opřádá „tvrdošíjné“ (ostinátní) téma v basu novými a novými kontrapunkty. Kontrapunktické variace jsou tedy opakem variací, jejichž téma se mění po stránce melodické, rytmické, stylizační (tzv. formální variace), nebo též po stránce harmonické a formální (tzv. charakteristické variace).\n\nVýraz “passacaglia” (španělsky \"pasacalle\", francouzsky \"passacaille\", italsky: \"passacaglia\", \"passacaglio\", \"passagallo\", \"passacagli\", či \"passacaglie\") má svůj původ ve španělských slovech \"pasar\" (jít, procházet) a \"calle\" (ulice). Tato forma vznikla ve Španělsku na počátku 17. století jako jednoduchá kytarová mezihra mezi tanci či písněmi. I přes španělský původ této formy (doložený zmínkami v dobové španělské literatuře) pocházejí první zapsané příklady passacaglií z italského zdroje kolem roku 1606. Tyto skladby, podobně jako další z italských zdrojů z počátku století, jsou prosté, krátké sekvence akordů harmonicky sledující běžné kadence.\n\nNa konci 20. let 17. století passacagliu jako formu redefinoval italský skladatel Girolamo Frescobaldi, který ji přetvořil do sledu variací na basové téma (které se též může obměňovat). Pozdější skladatelé tento model převzali a v 19. století již výraz představoval sérii variací na ostinátní téma, obvykle vážnějšího charakteru. Frescobaldi rozvinul také velmi podobnou formu, ciacconu. Obě formy jsou vzájemně úzce spjaty, ale jelikož \"skladatelé často užívali výrazů \"chaconne\" a \"passacaglia\" nahodile[...] moderní pokusy o přesné rozlišení obou pojmů jsou nepřesné a historicky nepodložené\". V počátcích hudební vědy proběhly pokusy o formální rozlišení mezi historickými útvary ciacconou a passacaglií, ale badatelé často došli k protichůdným výsledkům. Například Percy Goetschius došel k názoru, že ciaccona je obvykle založena na harmonické sekvenci s opakováním sopránové melodie, a passacaglia se tvoří nad základním basovým tématem, zatímco Clarence Lucas obě formy definoval přesně opačně. Nicméně později došlo k pokroku v rozlišování obou forem v dílech ze 17. a počátku 18. století, kdy je někteří skladatelé (zejména Frescobaldi a François Couperin) záměrně mísili někdy i v jedné skladbě.\n\nJedním z nejznámějších příkladů passacaglie v západní klasické hudbě je Passacaglia a fuga c moll pro varhany od Johanna Sebastiana Bacha. Francouzští cembalisté, zejména Louis Couperin a jeho synovec François Couperin, byli známi svým užitím formy \"passecaille\", ačkoli se často odchylovali od formy passacaglie - v jejich pojetí se jedná spíše o opakující se pasáže na způsob ronda.\n\nTaké Biberova \"Passacaglia\", poslední část z jeho věhlasných \"Růžencových sonát\", je jednou z nejranějších známých skladeb pro sólové housle.\n\nDalší příklady varhanních passacaglií pocházejí od Dietericha Buxtehudeho, Johanna Pachelbela, Sigfrida Karg-Elerta, Johanna Kaspara Kerlla, Daniela Gregory Masona, Georga Muffata, Gottlieba Muffata, Johanna Kuhnaua, Felixe Mendelssohna-Bartholdyho, Juana Bautisty Cabanillese, Bernarda Pasquiniho, Maxe Regera, Ralpha Vaughana Williamse (\"Passacaglia on B–G–C\", 1933), či Lea Sowerbyho.\n\nÚstřední motiv Monteverdiho madrigalu \"Lamento della Ninfa\" je passacaglia na sestupném tetrachordu. Úvodní dvě věty 4. sonáty od Johanna Heinricha Schmelzera \"Sonatæ unarum fidium\" jsou passacaglie na sestupném tetrachordu, ovšem v neobvyklé durové tónině.\n\nČtvrtá věta Boccheriniho Quintettino č. 6, Op. 30, (známá také jako \"Musica notturna delle strade di Madrid\") nese titul \"Passacalle\".\n\nExistují rovněž sborové skladby jako např. \"passacaille\" \"Les plaisirs ont choisi\" z Lullyho opery \"Armida\" (1686) a Didin nářek, \"When I am Laid in Earth\" z Purcellovy \"Dido a Aeneas\", a další, jako např. árie \"Piango, gemo, sospiro\" Antonia Vivaldiho, či \"Usurpator tiranno\" a \"Stabat Mater\" Giovanniho Felice Sancese, ad.\n\nPříklady 19. století zahrnují např. \"passacaglii c-moll pro varhany\" Felixe Mendelssohna-Bartholdyho, nebo finále Rheinbergerovy osmé varhanní sonáty. Pozoruhodné passacaglie nalezneme např. také v poslední větě 4. symfonie Johannese Brahmse, stejně jako v jeho Variacích na Haydnovo téma, v nichž bas po celou skladbu opakuje táž harmonická témata. Poslední věta Händelovy cembalové suity g-moll (HWV 432) je passacaglia, známá jako \"duo pro housle a violu\", upravená norským houslistou Johanem Halvorsenem. První věta Huberova klavírního koncertu č. 3, op. 113 (1899) je passacaglia.\n\nPassacaglie pro loutnu komponovali například Alessandro Piccinini, Johann Hieronymus Kapsberger, Sylvius Leopold Weiss, Robert de Visée, Jacques Bittner, Denis Gaultier.\n\nVe 20. století passacaglie skádali například Benjamin Britten, Dmitrij Šostakovič nebo Paul Hindemith, zajímavé příklady této formy se nacházejí také v dílech představitelů tzv. druhé vídeňské školy (Arnold Schoenberg, Anton Webern, Alban Berg).\n\n\n\n"}
{"id": "92548", "url": "https://cs.wikipedia.org/wiki?curid=92548", "title": "Jabkenice", "text": "Jabkenice\n\nObec Jabkenice je obec okresu Mladá Boleslav, ležící asi 20 km jihovýchodně od Mladé Boleslavi. Z větší části leží na území přírodního parku Jabkenicko. Žije zde obyvatel.\n\nPrvní písemná zmínka o obci, pod názvem \"Jablkynice\", pochází z roku 1352, území však bylo osídleno pravděpodobně již kolem roku 1000. Roku 1950 byla obec Jablkynice přejmenována na Jabkenice.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Jablkynice \"(514 obyvatel, katolický kostel)\" byly v roce 1932 evidovány tyto živnosti a obchody: družstvo pro rozvod elektrické energie v Jablkynicích, holič, 2 hostince, kolář, kovář, krejčí, rolník, řezník, 2 obchody se smíšeným zbožím, spořitelní a záložní spolek pro Jablkynice, švadlena, trafika, truhlář, velkostatek Thurn-Taxis, zámečník.\n\nV roce 1875 byl místním nadlesním jmenován Josef Schwarz, se kterým se do obce 1. června přistěhoval jeho tchán, český skladatel Bedřich Smetana. Zde pak žil téměř nepřetržitě až do své smrti v roce 1884.\n\nV roce 1888 byla Smetanovi na myslivně odhalena pamětní deska, roku 1928 zde byla jako malé muzeum zpřístupněna jeho pracovna, i když budova sloužila svému původnímu účelu. V roce 1936 myslivnu odkoupilo sdružení \"Dědictví Bedřicha Smetany v Jabkenicích\" a ve spolupráci se Smetanovým muzeem zde byla roku 1937 otevřena první stálá expozice. V roce 1950 převzalo Smetanovo muzeum myslivnu do své správy a instalovalo expozici novou, poslední expozice zde byla přístupná v letech 1964 až 1987. Od roku 1987 probíhala rozsáhlá rekonstrukce objektu, na novou expozici však nebyly finanční prostředky. Myslivna tak zůstala 15 let veřejnosti nepřístupná.\n\nNová, v pořadí čtvrtá stálá expozice, otevřená v roce 2003, je věnována jabkenickému období Smetanova života. Obrazovými a písemnými dokumenty i řadou osobních a rodinných předmětů přibližuje život Smetanovy rodiny i rodiny Žofie a Josefa Schwarzových v Jabkenicích a kontakty B. Smetany s Mladoboleslavskem ještě před jeho příchodem do Jabkenic a dokumentuje Smetanovu tvorbu jabkenického období, především její provozování a šíření na koncertech, operních scénách a prostřednictvím hudebních vydavatelství v Čechách i v zahraničí. Jádrem expozice jsou interiéry Smetanovy pracovny a rodinného salónu zrekonstruované podle dobových svědectví a zařízené zčásti i původním dochovaným nábytkem Smetanovy rodiny a dalšími autentickými památkami. V sále s malou galerií obrazů skladatelova vnuka Zdeňka Schwarze je možný nerušený poslech Smetanových skladeb dle vlastního výběru. Od roku 2004 je zde nainstalována zrestaurovaná opona jabkenických ochotníků namalovaná v roce 1877 skladatelovou manželkou Betty Smetanovou.\n\n\nSilniční doprava\n\nObcí prochází silnice II/275 Bezno - Brodce - Jabkenice - Křinec - Dymokury.\n\nŽelezniční doprava\n\nŽelezniční trať ani stanice na území obce nejsou. Nejblíže obci je železniční stanice Luštěnice ve vzdálenosti 5 km ležící na trati 071 z Nymburka do Mladé Boleslavi.\n\nAutobusová doprava\n\nV obci zastavovaly v pracovních dnech května 2011 příměstské autobusové linky Mladá Boleslav-Semčice-Mcely \"(8 spojů tam, 6 spojů zpět)\" a Loučeň-Mladá Boleslav \"(7 spojů tam i zpět)\" .\n\n"}
{"id": "92549", "url": "https://cs.wikipedia.org/wiki?curid=92549", "title": "12 X 5", "text": "12 X 5\n\n12 X 5 je druhé americké album kapely The Rolling Stones vydané v roce [1964] po obrovském úspěchu alba \"The Rolling Stones\", ve Spojených státech prodávaným pod názvem \"England's Newest Hit Makers\". \"12 X 5\" pokračuje v tendenci nahrávání hlavně cover verzí R&B hitů, ale obsahuje také tři písně autorské dvojice Mick Jagger/Keith Richards a dvě písně napsané celou kapelou pod pseudonymem Nanker Phelge.\n\nPo několika nahráváních v Chicagu v červnu 1964 vydala Decca Records pět písní na EP \"Five by Five\". Protože EP nikdy nebyl ve Spojených státech lukrativní formát, London Records, tehdejší distributor ve Spojených státech, EP rozšířil o dalších sedm písní na celkem dvanáct. Odtud pochází také název alba, který symbolizuje dvanáct písní nahraných pěti hudebníky. Decca Records použila fotografii z obalu také na albu The Rolling Stones No. 2.\n\n\"12 X 5\" dosáhlo ve Spojených státech úspěchu, umístilo se na třetím místě žebříčku a získalo zlatou desku.\n\n"}
{"id": "92554", "url": "https://cs.wikipedia.org/wiki?curid=92554", "title": "The Rolling Stones, Now!", "text": "The Rolling Stones, Now!\n\nThe Rolling Stones, Now! je třetí americké album kapely The Rolling Stones vydané v roce 1965.\n\nAlbum obsahuje sedm písní z alba \"The Rolling Stones No. 2\" a některé písně byly zařazeny na britskou verzi alba \"Out of Our Heads\". Píseň „Little Red Rooster“ se dostala ve Velké Británii na singlovém žebříčku na první místo a „Surprise, Surprise“ ve Velké Británii oficiálně nevyšla několik let. Čtyři písně na albu napsala autorská dvojice Mick Jagger/Keith Richard.\n\n\"The Rolling Stones, Now!\" je považováno za velice silné a vrchol mezi ranými americkými alby kapely. Album se na americkém žebříčku umístilo na pátém místě a získalo zlatou desku.\n\nV roce 2002 bylo album \"The Rolling Stones, Now!\" vyhlášeno časopisem Rolling Stone 181. nejlepším albem všech dob.\n\n"}
{"id": "92557", "url": "https://cs.wikipedia.org/wiki?curid=92557", "title": "Vlaho Bukovac", "text": "Vlaho Bukovac\n\nVlaho Bukovac, ; (4. července 1855 Cavtat u Dubrovníku – 23. dubna 1922 Praha) byl chorvatský malíř.\n\nVlaho Bukovac v jedenácti letech opustil domov a po mnoha peripetiích procestoval celý svět. V roce 1877 zakotvil v Paříži, kde se stal žákem Alexandre Cabanela, V Paříži se setkal s Václavem Brožíkem a Vojtěchem Hynaisem. Namaloval slavnostní oponu pro Národní divadlo v Záhřebu. Přes Vídeň se dostal do Prahy. V roce 1903 nastoupil jako profesor na Akademii výtvarných umění v Praze. Jeho ateliérem prošla řada osobností –mimo jiné: Emil Filla, Bohumil Kubišta, Bedřich Feigl, Gustav Porš a další.\n\nBukovac tvořil převážně portréty, ale nevyhýbal se ani krajinám. Původně realistický styl opustil a přes impresionismus se dostal až k pointilismu. Své obrazy signoval často velmi odlišně, a to Bukovac, Boukovatz nebo pseudonymem Andrez, v Bělehradě používal signaturu Bukovac, ale psal cyrilicí.\n\n\n"}
{"id": "92566", "url": "https://cs.wikipedia.org/wiki?curid=92566", "title": "Požerák", "text": "Požerák\n\nPožerák, jinak též kbel, je typ vypouštěcího zařízení rybníka. Jde o svislou šachtu umístěnou v blízkosti hráze rybníka. Voda přepadá v horní části přes dlužovou stěnu na dno šachty, odkud odtéká výpustným potrubím skrz hráz do recipientu. Výpusť může být rovněž umístěna u dna, takový požerák umožňuje úplné vypuštění rybníka.\n\nDlužová stěna je tvořena na sebe vodorovně umístěnými fošnami (často bukovými či dubovými), u vyšších stěn je ve spodní části betonová, u dna bývá opatřena šoupětem. Výška dlužové stěny (počet dluží) stanovuje provozní výšku hladiny, kterou lze odebíráním a přidáváním dluží regulovat. Dvojitá dlužová stěna s meziprostorem vyplněným jílem omezuje ztráty vody protékající mezi dlužemi.\n\nU otevřeného požeráku přepadá voda z hladiny, u uzavřeného odtéká voda ode dna. Kombinovaný požerák umožňuje vložením další stěny měnit, jaká voda bude odtékat.\nPožerák může být umístěn přímo v hrázi, nebo u paty hráze, v tom případě ho stačí postavit až po vybudování hráze.\nMateriálem pro výstavbu požeráku bývá beton, méně často kámen či kov. Dříve se na jejich stavbu používalo dřevo.\n\nPro dimenzování požeráku se používá rovnice přepadu. Šířku požeráku je nutno navrhnout takovou, aby nedošlo k zaklopení a tím k proniknutí stlačeného vzduchu do výpustného potrubí. Zaklopení nastává, když paprsek vody přepadající do požeráku narazí na protilehlou stěnu, voda pak protéká celým profilem požeráku. „Zaklopený“ vzduch je zdrojem tlakových rázů, které mohou poškodit potrubí.\n\n"}
{"id": "92569", "url": "https://cs.wikipedia.org/wiki?curid=92569", "title": "Out of Our Heads", "text": "Out of Our Heads\n\nOut of Our Heads je třetí britské a čtvrté americké album kapely The Rolling Stones. Bylo vydáno v roce 1965 přes Decca Records ve Velké Británii a London Records ve Spojených státech, přičemž obě verze se od sebe značně liší.\n\nAlbum nejprve vyšlo v červenci 1965 ve Spojených státech a obsahovalo studiové nahrávky pořízené během posledního půl roku, mezi nimi i populární singl „The Last Time“ a celosvětový hit „(I Can't Get No) Satisfaction“, ale také nahrávku z EP got LIVE if you want it!. Díky popularitě, kterou získal singl „Satisfaction“, se \"Out of Our Heads\" stalo prvním albem The Rolling Stones, které se na americkém žebříčku umístilo na prvním místě a získalo platinovou desku. Fotografie na obalu byla pořízena při fotografování pro obaly alb \"12 X 5\" a \"The Rolling Stones No. 2\". V roce 2002 byla americké verze alba vyhlášena časopisem Rolling Stone 114. nejlepším albem všech dob.\n\nBritská verze, s odlišným obalem, byla vydána až v září 1965 a obsahuje písně nahrané až po vydání americké verze, přičemž byly vyřazeny úspěšné singly a živé nahrávky. Některé nahrávky byly poté zařazeny na americké album \"December's Children (And Everybody's)\". Na žebříčku se album umístilo na druhém místě za albem \"Help!\" kapely The Beatles. Jde také o poslední britské album kapely, na kterém dominují cover verze R&B hitů, na následujících albech se podíleli především Mick Jagger a Keith Richards.\n\nBritská verze tohoto alba vyšla asi o měsíc později než její americká „sestra“. Na rozdíl od ní začíná odvázanou \"She Said Yeah\", zatímco na americké úvod obstarává pomalá skladba \"Mercy Mercy\". Na místo Satisfaction a The Last Time se v Británii objevily písně \"Oh Baby (We Got a Good Thing Going)\" a \"Heart of Stone\", které ve Spojených státech vyšly už před pěti měsíci na albu The Rolling Stones Now!. Navíc jsou zde písně \"I'm Free\" a \"Talkin' 'Bout You\", jenž se v USA objevily až na desce December's Children, která byla vydána o tři měsíce později. Aby nebylo všem zmatkům konec, černobílý obal alba od Gerarda Mankowitze byl použit i na desce December's Children. Ačkoli je celé album takto poslepované, výrazně převyšuje svou kvalitou soudobé americké nahrávky. Obsahuje prvotřídní rock & rollové a R&B skladby, z nichž některé směřují už k hloubavějším polohám (např. \"I'm Free\"). Britské verzi velmi prospívá, že na ní nejsou hitové singly určené pro rádia jako Satisfaction, The Last Time nebo Get off of My Cloud či novinky typu As Tears Go By, které by narušovaly jeho plynulost.\n\n\n"}
{"id": "92573", "url": "https://cs.wikipedia.org/wiki?curid=92573", "title": "Barbie", "text": "Barbie\n\nBarbie je světově nejznámější a nejprodávanější panenka, poprvé představená na American International Toy Fair (největší veletrh hraček na Západě) 9. března 1959. Panenku vyrábí společnost Mattel, Inc. aj Barbie DVD\n\nNejlépe prodávaná Barbie v historii firmy byla Totally Hair Barbie (známá mimo USA jako „Ultra Hair Barbie“), vytvořená v roce 1992.\n\nV březnu 2018 přišel výrobce s novou řadou panenek, které představují 17 slavných žen ze současnosti i minulosti. Panenky představují například mexickou malířku Fridu Kahlo, americkou pilotku Amelii Earhartovou, italskou fotbalistku Saru Gamaovou, matematičku Katherine Johnsonovou, španělskou módní návrhářku Vicky Martínovou, francouzskou šéfkuchařku Hélenu Darrozeovou, polskou novinářku a horolezkyni Martynu Wojciecowskou, britskou černošskou boxerku Nicolu Adamsovou a olympijskou vítězku ve snowboardu Chloe Kimovou.\n\nVětšina panenek Barbie a jejich příslušenství je vyráběna v poměru přibližně 1 : 6. Vynálezkyní panenky Barbie byla paní Ruth Handlerová. Vytvořila jí pro svou dceru Barbarru, po které panenku také pojmenovala. Barbie si zahrála také ve filmech.\n\nBarbie má romantický vztah se svým přítelem Kenem (Ken Carson), který se po jejím boku poprvé objevil v roce 1961 v televizní reklamě.\n\n\n\n\n"}
{"id": "92578", "url": "https://cs.wikipedia.org/wiki?curid=92578", "title": "Řečové jednání", "text": "Řečové jednání\n\nŘečové jednání, řečový akt nebo také mluvní akt je pojem používaný lingvisty a filosofy jazyka. Patří do lingvistické disciplíny, která se nazývá pragmatika. Pragmatiku nezajímá jazykový výraz jako abstraktní demonstrace jazykového systému (slovo, fráze, věta), nýbrž jako něčí výpověď vyslovená v dané situaci s určitým konkrétním záměrem.\n\nVětšina výpovědí v životě je nutně řečovými akty, tj. činy, které vykonáváme pomocí jazyka. Věta \"Je už 10 hodin.\" informuje o aktuální časové hodnotě v danou chvíli, a jako taková může být pravdivá či nepravdivá. Jako konkrétní řečový akt ovšem může jít např. o pokyn, aby adresát odešel domů nebo šel spát. Zde už o pravdivosti hovořit nelze.\n\nPři rozboru dané věty rozlišujeme to, co je jejím slovním obsahem (lokuce), od pragmatické funkce, které slouží, čili od záměru, s nímž byla pronesena (ilokuce). Někdy mluvíme také o ilokuční síle dané výpovědi. Adresát výpovědi se navíc na jejím základě nějakým způsobem zachová (perlokuce):\nVěta (lokuce) \"Někdo tam žvaní!\" je míněna jako příkaz (ilokuce) \"Utište se!\", posluchači se utiší (perlokuce).\n\nVidíme, že ilokuční funkce má pro úspěšnost komunikace i případnou analýzu rozhovoru největší význam – důležité není „co se říká“, ale „co se tím myslí“.\n\nV pragmatice rozeznáváme různé přímé akty jako jsou např. \"tvrzení, dotaz, slib, prosba, příkaz, varování, pozdrav, omluva\". Existují i nepřímé akty, kdy např. příkaz je formulován formou dotazu.\n\n\nIlokuce, tedy záměr mluvčího, může být ve výpovědi vyjádřen různým způsobem:\n\nPerformativní formule jsou zvláštní kategorií řečových aktů, na které upozornil John Langshaw Austin. Performativní věta - např. \"Odsuzuji vás k smrti\" - je sama z úst soudce v pravou chvíli rozsudkem a nikoli pouhým doprovodem nějakého jiného jednání. Naproti tomu např. věta \"Tady vám předávám odměnu\", bez skutečného předání odměny odměnou není. Pro Austina byly performativní věty zvláštní kategorií, kde se jazyk nepoužívá k předání informace jako u tvrzení (konstantivních vět). Proto nelze u performativních vět určovat pravdivostní hodnotu, nýbrž pouze to, zda daný akt je platný či neplatný. Performativní věty se staly východiskem Austinovy teorie řečového jednání. Toto učení dále rozvíjel John Searle.\n\n"}
{"id": "92579", "url": "https://cs.wikipedia.org/wiki?curid=92579", "title": "Madonna", "text": "Madonna\n\nMadonna Louise Veronica Ciccone, známá hlavně pod mononymem Madonna, (* 16. srpna 1958 Bay City, Michigan) je populární americká zpěvačka, skladatelka, tanečnice, herečka, režisérka, producentka, módní ikona a spisovatelka. V 80. letech byla označována za sexuální symbol. Je také označována za královnu moderní hudby a bulváru. Je zapsaná v Guinessově knize rekordů jako nejúspěšnější umělkyně všech dob.\n\nNarodila se roku 1958 jako Madonna Louise Veronica Ciccone v michiganském Bay City jako nejstarší dcera Silvia Anthonyho Cicconeho a Madonny Louisy Fortinové. Prarodiče z otcovy strany imigrovali do Spojených států z italského Pacentra, zatímco matka měla francouzské předky. Otec pracoval jako inženýr pro společnosti Chrysler a General Motors. Madonna má dva starší bratry Anthonyho (nar. 1956) a Martina (nar. 1957), a další tři mladší sourozence, Paulu (nar. 1959), Christophera (nar. 1960) a Melanie (nar. 1962).\n\nV rámci biřmování roku 1966 přijala biřmovací jméno po svaté Veronice. Vyrůstala na detroitské periferii v Pontiacu a Avon Townshipu (přejmenovaného na Rochester Hills). Matka zemřela na karcinom prsu 1. prosince 1963.\n\nMadonna začala usilovat o slávu když utekla od otce a odletěla do New Yorku, kam jela s pouhými 35 dolary, začala pracovat jako servírka a byla i na konkurzu k filmu Vlasy od Miloše Formana, ale neuspěla. Své nahrávky posílala různým producentům.\n\nRoku 1985 se provdala za herce Seana Penna, se kterým se ale o 4 roky později (1989) rozvedla. Nejstarší dceru Lourdes Maria Ciccone Leon, která se narodila 14. října 1996, má se svým tehdejším osobním trenérem Carlosem Leonem, toho si však nikdy nevzala. Další sňatek se konal roku 2000 s o 10 let mladším britským režisérem Guyem Ritchiem, se kterým ještě téhož roku měla syna Rocca. I s Guyem se ale roku 2008 rozešla. Má další 2 děti Davida Bandu a Chifundo Mercy James, které adoptovala z afrického státu Malawi. Od listopadu 2015 měla rodinné problémy se svým synem Roccem, konflikt skončil v dubnu 2016.\n\nMadonna je považována za nekorunovanou královnu populární hudby a je nejúspěšnější zpěvačkou všech dob. Podle Guinnesovy knihy rekordů je také zpěvačkou s největším příjmem.\n\nDo prosince 2005 vydala dvanáct platinových alb certifikovaných společností RIAA, podle které se ve Spojených státech prodalo 65 milionů kopií jejích alb. Podle Warner Bros. prodala celosvětově přes 200 milionů alb a 115 milionů singlů. Je nejlépe prodávanou zpěvačkou všech dob.\n\nAž do konce roku 2008 žila ve Velké Británii se svým manželem, Guyem Ritchiem, se kterým má syna jménem Rocco narozeným v roce 2000. V listopadu 2008 média informovala o jejich rozvodu. V říjnu 2006 adoptovala v africké zemi Malawi třináctiměsíčního chlapečka Davida Bandu. Z dřívějšího vztahu s Carlosem Leonem má Madonna ještě dceru Lourdes narozenou v roce 1996.\n\nMadonna během svého turné Confessions Tour vystoupila 6. a 7. září 2006 mimo jiné v Praze. Její koncerty během turné \"Confessions Tour\" byly okamžitě beznadějně rozprodány, například pražský byl vyprodán za necelou hodinu, čímž se stal nejrychleji vyprodaným koncertem O2 arény v historii naší země.\n\n30.1.2009 bylo oficiálně uveřejněno, že Madonna opět vystoupí v rámci prodlouženého Sticky and Sweet Tour 13. srpna 2009 v Praze na Chodově.\n\n7.11. a 8.11.2015 vystoupila v rámci Rebel Heart tour v Pražské O2 aréně. Koncerty byly ihned vyprodány, ale svůj rekord z roku 2006 nepřekonala.\n\n28. dubna 2008 vyšlo v Evropě (v USA 29. dubna 2008) nové album popové královny nazvané \"Hard Candy\", které obsahuje megahit 4 Minutes, který se v oficiální americké hitparádě umístil na 3. místě. Album obsahuje hitové singly 4 Minutes, Give It 2 Me a Miles Away. Celé album je ve stylu Hip Hop, Dance, Pop, Funky a R'n'B. Dne 7. dubna měl v televizi premiéru videoklip k písni 4 Minutes, kde se objevil i Justin Timberlake a Timbaland. Video se natáčelo 30. - 31. ledna a 2. února. Druhý singl Give It 2 Me měl spolu s videoklipem premiéru koncem června 2008.V březnu 2009 natáčela 2 nové songy pro desku Celebration (tehdy Greatest Hits 3), která vyšla 21. září 2009. 28. září 2009 vyšlo DVD Celebration se 47 videoklipy.\nHard Candy vyšlo v květnu 2008 i v limitované edici (s odlišným obalem, do černa zbarveným) s dvěma remixy 4 Minutes, pestrým bookletem a přibalenými bonusy.\n\nMadonna začala pracovat na nové kolekci hitů \"Celebration\". Podle končícího kontraktu s Warner Bros. je blížící se výběr největších hitů popové královny s názvem \"Celebration\" skutečně posledním albem u hudebního vydavatelství, se kterým před sedmadvaceti lety začínala.\n\nNekorunovaná královna popu vydala v březnu 2012 nové album s názvem MDNA. Dvanácté album americká zpěvačka natočila především s evropskými producenty elektronické taneční hudby. Předchozí album Hard Candy vydala v dubnu 2008. Píseň \"Give Me All Your Luvin‘\", je první singl nového alba, v písní se přestavily hosté, zpěvačky Nicki Minaj a MIA, zahrály si také ve videoklipu jako roztleskávačky. Album se díky 359 tisícům prodaných kusů stává osmým debutující albem zpěvačky na 1.místě v hitparádě Billboard Top 200. Ve Velké Británii překonala Elvise Presleyho,\nZpěvačce se to podařilo s dvanácti alby na prvním místě a stala se tak nejúspěšnějším sólovým interpretem v dějinách UK Album Chart. Poté singly: \"Girl Gone Wild\", \"Masterpiece\", \"Turn Up the Radio\", skladbu \"Masterpiece\" nazpívala k filmu\nW.E..\n\n17.12.2014 unikly na internet demo verze písniček z alba Rebel Heart a Madonna krátce na to zveřejnila na Youtube konečné verze písniček svým fanouškům jako vánoční dárek. Album bylo vydáno v březnu 2015 s prvním singlem a videoklipem Living for love. Druhý singl s videem se stal Ghosttown a třetím singlem a videem se stala úspěšná písnička Bitch I'm Madonna. Video mělo během 10 dnů 100 000 000 zhlédnutí a stalo se nejúspěšnějším Madonniným videem na Youtube. V září 2015 odstartovala v Montrealu své turné Rebel Heart, následovaly tři vyprodané koncerty v New Yorku. \n\nWeb iReport v recenzi na toto album konstatoval, že se Madonna hudebně nenachází v krizi, ale že i tato deska je určitým měřítkem, ze kterého vyjde či nevyjde najevo to, zda zpěvačka ustojí tlak ze strany mladších zpěvaček. Rebel Heart nakonec v recenzi získalo 4 ze 7 bodů.\n\nV roce 2017 Madonna adoptovala čtyřletá dvojčata Estere a Stellu původem z Malawi a společně s rodinou se přestěhovala do portugalského Lisabonu, respektive do města Sintra ležící v lisabonské metropolitní oblasti. V Lisabonu se začala setkávat s místními umělci a v lednu 2018 oznámila, že začala pracovat na svém dalším albu. To bylo pojmenováno \"Madame X\" a vyšlo v červnu 2019.\n\n\nFilmové dokumenty o Madonně:\n\nV produkci HBO byl kolem roku 1999 natočen o Madonně film, sledující začátky její hudební kariéry.\n\nVíce o filmech, ve kterých Madonna hrála: Neoficiální fanouškovské stránky.\n\nMadonna je též autorkou několika knížek pro děti. Jejich prodej by se dal označit jako lehce nadprůměrný. Od devadesátých let je studentkou kabaly (židovského mysticismu) a studuje v Kabalistickém centru v Los Angeles. K tomuto učení už přivedla řadu známých osobností, například Gwyneth Paltrow, Demi Moore, atp.\n\nMadonna je držitelkou Zlaté maliny za nejhorší herečku ve filmu Trosečníci z roku 2003, který režíroval její manžel Guy Ritchie.\n\n"}
{"id": "92580", "url": "https://cs.wikipedia.org/wiki?curid=92580", "title": "Ivan Dylevský", "text": "Ivan Dylevský\n\nIvan Dylevský (* 20. července 1940, Pardubice) je přední český anatom, děkan Fakulty biomedicínského inženýrství ČVUT a emeritní přednosta Anatomického ústavu 2. lékařské fakulty Univerzity Karlovy.\n\nPřed studiem na fakultě všeobecného lékařství Univerzity Karlovy, kde v roce 1965 promoval, studoval na gymnáziu. Po rigorózní zkoušce z anatomie ve 2. ročníku zastával místo asistenta anatomického ústavu. Současně pracoval jako na chirurgii a ortopedii.\n\nPo promoci byl přijat na místo aspiranta anatomického ústavu FVL UK (dnes 1. lékařská fakulta Univerzity Karlovy). V roce 1969 předložil kandidátskou disertační práci jejímž předmětem byl vývoj svalů ruky a předloktí. Obhajoba práce se uskutečnila až v roce 1972. Titul kandidáta lékařských věd mu byl udělen pro obor anatomie, histologie a embryologie. Habilitační práci na téma vývoje a významu vazivových struktur lidské ruky a nohy obhájil Ivan Dylevský v roce 1975. A v témže roce obdržel cenu ministra zdravotnictví za příspěvek k etiologii a taktice chirurgické léčby Dupuytrenovy kontraktury.\n\nBěhem dalších deseti let se věnoval problematice růstu lidské embryonální ruky a jejich stavebních komponent. Působil jako zástupce přednosty Anatomického ústavu FVL UK pro studijní obor pediatrie. V roce 1986, kdy obhájil doktorát věd, bylo zahájeno s doc. Dylevským jmenovací řízení a v roce 1986 byl jmenován profesorem.\n\nPůsobil jako zástupce přednosty Anatomického ústavu 1. lékařské fakulty Univerzity Karlovy, později jako přednosta Anatomického ústavu 2. lékařské fakulty Univerzity Karlovy, vedoucí katedry preklinických oborů Zdravotně sociální fakulty Jihočeské univerzity a vedoucí oddělení anatomie Fakulty tělesné výchovy a sportu Univerzity Karlovy. V současnosti je děkanem Fakulty biomedicínského inženýrství ČVUT v Praze a profesorem katedry zdravotnických a bezpečnostních oborů. Řadu let byl předsedou Akademického senátu této fakulty. Je předsedou její vědecké rady, místopředsedou oborové rady Biomedicínská a klinická technika a členem oborové rady Civilní nouzová připravenost. Zastává řadu dalších odborných funkcí.\n\nV oboru se specializuje na anatomii dětského organismu a kineziologii člověka. V dané problematice je považován za jednoho z nejvýznamnějších světových odborníků. V rámci postgraduálního studia tyto speciální obory také přednáší a jsou jím připravovány první české učebnice nipioanatomie, analytické a syntetické kineziologie.\n\nPublikační činnost zahrnuje dvě anglické monografie věnované růstu a vývoji struktur lidské ruky a nohy a monografii z historie anatomie. Další monografické práce jsou věnovány vlivu zátěže na pohybový systém, chirurgii a rehabilitaci ruky a morfologii dětského věku. V odborných časopisech publikoval téměř 150 vědeckých sdělení, dále 70 titulů učebnic a 40 vědecko-populárních prací s různým zaměřením.\n\n\n\nOd sedmdesátých let až do roku 1992 byl členem odborné komise při kanceláři prezidenta republiky pro výzkum tělesných znaků českých panovníků.\n\n"}
{"id": "92585", "url": "https://cs.wikipedia.org/wiki?curid=92585", "title": "Deep Purple (album)", "text": "Deep Purple (album)\n\nDeep Purple je třetí studiové album anglické skupiny Deep Purple. Je to poslední deska první sestavy. V americkém žebříčku se propadlo na 162. místo. Poté Evans a Simper opustili kapelu. Album tak logicky a nejen z časového hlediska uzavírá etapu kapely let šedesátých a otvírá dveře k jejímu charakteristickému hardrocku. Původní americké vydání je vzácné, protože nahrávací společnost Tetragrammaton v době vydávání alba zkrachovala.\n\nTřetí řadové album Deep Purple stojí na pomezí přerodu skupiny z rockové v heavymetalovou kapelu. První náznaky nástupu nového stylu jsou patrné v písních „The Painter“, „Why Didn’t Rosemary?“ a především ve skladbě „Bird Has Blown“, která patří k vrcholům vokálního projevu Roda Evanse během jeho působení ve skupině. Zároveň se zde projevují Lordovy tenze ke klasičtějším tvarům a modernímu jazzu, ať už se jedná o závěrečnou orchestrální suitu „April“, nebo o varhanní vložku v předělávce Donovanovy písně „Lalena“. Ačkoli se na první pohled může zdát spojení art rocku, heavy metal, jazzových prvků a vážné hudby jako disfunkční, působí tato kombinace na této desce velmi přirozeně a soudržně a na rozdíl od pozdější tvrdší tvorby se textům daří udržovat si svoji hloubku, což celé album řadí mezi skvosty rockových nahrávek všech dob. Ve své době mu však nepřálo štěstí; krátce po jeho vydání zkrachovalo americké vydavatelství Tetragrammaton Records.\n\n"}
{"id": "92588", "url": "https://cs.wikipedia.org/wiki?curid=92588", "title": "Anežka z Kuenringu", "text": "Anežka z Kuenringu\n\nAnežka z Kuenringu, narozená zřejmě kolem roku 1236, byla dvorní dámou Markéty Babenberské a milenkou jejího manžela, krále Přemysla Otakara II. Stala se první historicky doloženou milenkou českého panovníka.\n\nKdyž se 11. února 1252 Přemysl Otakar II. oženil s padesátiletou Markétou Babenberskou, která mohla být věkově jeho matkou, jako dvacetiletý pohledný mladík jí samozřejmě věrný nebyl. Markéta se na milostné avantýry svého manžela dívala shovívavě. Mezi jejími dvorními dámami si jeho přízeň získala nejvíc půvabná dívka z jednoho z mocných rakouských rodů. Za Anežku z Kuenringu, což byl rod, který Přemyslovi pomohl k rakouskému vévodství, ji ovšem označují až později kroniky. Vlastně i to, že byla Markétinou dvorní dámou, je spíše logický závěr. Zrzavá Anežka byla přezdívaná \"Palceřík\" díky svému krátce střiženému pážecímu účesu.\n\nJe možné, že Markéta manželovi sama dohodila milenku.\n\nPoměr krále a jeho milenky byl dobře známý (nejen současníkům) a Anežka možná doprovázela Přemysla i při slavnostních příležitostech místo stárnoucí Markéty.\n\nZe vztahu s Přemyslem, který zřejmě začal už krátce po jeho svatbě s Markétou, se Anežce narodily tři nebo čtyři děti, syn – budoucí vévoda Mikuláš Opavský (kolem roku 1254), dcery Anežka (manžel Bavor II. ze Strakonic) a Eliška (manželé Oldřich z Drnholce, Jindřich V. z Kuenringu a Vikart z Polné) a možná ještě jedna dcera neznámého jména.\n\nPapež Alexandr IV. sice roku 1260 uznal legitimitu královských levobočků, ale zároveň odmítl případné Mikulášovy nároky na český trůn (žádost byla jediným opravdovým důkazem o existenci Anežky). Otakar situaci vyřešil svatbou s mladou uherskou princeznou Kunhutou. Písemné zprávy o Přemyslově milence mlčí, ale pravděpodobně ode dvora odešla s průvodem královny Markéty během října 1261.\n\n"}
{"id": "92589", "url": "https://cs.wikipedia.org/wiki?curid=92589", "title": "Sonderkommando", "text": "Sonderkommando\n\nSonderkommando (něm., česky \"zvláštní oddíl / zvláštní komando\") je název užívaný pro oddíl, který ve vyhlazovacích táborech nacistického Německa vykonával práci v plynových komorách a při spalování mrtvol. Tvořili ho sami vězňové, obvykle silní a zdatní, a téměř jen židovského původu (ke konci války však i ruští či polští vězňové). K tomu byli vybráni vedením tábora, popř. k tomuto oddílu byli přeloženi za trest.\n\nPráce členů sonderkommanda byla tou nejhroznější v táboře – museli vytahovat mrtvá těla z plynových komor, dopravovat je do pecí, popř. na hranice a pálit je, rovněž se starat o plynové komory, čistit je, odstraňovat z kremačních pecí popel, někdy ho dávat i do uren, ale také například vytrhávat mrtvým lidem zlaté zuby, skládat jejich ošacení a boty na hromady či také pomáhat lidem s vysvlékáním před smrtí. Ostatním vězňům v táboře byl kontakt s členy sonderkommand přísně zakázán, jejich členové byli od ostatních vždy izolováni. Stávalo se rovněž, že museli v pecích pálit i členy vlastní rodiny. Odmítnout však tuto práci udělat znamenalo téměř vždy být zastřelen či hozen živý do hořící pece.\n\nTyto oddíly byly vytvářeny ve všech německých vyhlazovacích táborech – Auschwitz-Birkenau, Chełmno, Belzec, Treblinka, Sobibór, Lublin-Majdanek. Další sonderkommanda vznikala v rámci tzv. Akce 1005 (\"Aktion 1005\"), jejíž cílem bylo zahlazení stop po masových vraždách napáchaných nacisty ve východní Evropě. Tato sonderkommanda operovala na území Polska a okupovaných územích Sovětského svazu, později i v někdejší Jugoslávii. Nacisté ve snaze o zametení stop členy sonderkommand postupně zabíjeli, aby nemohli vynášet informace dál. Mnohým se však hrozná svědectví podařilo i přesto vynést z tábora pryč a někteří členové sonderkommand i konec války přežili.\n\nVězeň Erich Kulka, který věznění v několika táborech přežil a s některými členy sonderkommanda se osobně znal, vzpomíná:\n\n„\"Sonderkommando bylo od ostatních vězňů vždy isolováno a všem ostatním vězňům bylo zakázáno se s nimi stýkat. … Povaha práce měla na duševní stav lidí zhoubný vliv. Otupěli, stali se bezcitnými a dokonce jejich fysiognomie se změnila tak, že jeden podobal se surovým výrazem druhému. Každé Sonderkommando bylo automaticky odsouzeno k smrti.\"“\n\nVelmi podrobně je vylíčena úloha sonderkommanda v koncentračním táboře Auschwitz-Birkenau v knize \"Svědkové z továrny na smrt\", která se soustředí na osudy jejich členů, vznik a vývoj jednotlivých bloků tábora, řešení otázky „zvláštního zacházení“ (\"Sonderbehandlung\") včetně podrobných popisů náplně práce jejich jednotlivých členů, rovněž popisuje vzpouru jejich členů a následnou porážku. Kniha má výpovědní hodnotu na úrovni vzpomínek očitých svědků i členů sonderkommanda, kteří se dožili osvobození, a obsahuje také několik málo fotografií pořízených vězni.\n\n\nMaďarský snímek \"Saulův syn\" (Saul fia, 2015) zobrazuje příběh příslušníka sonderkommanda.\n\n"}
{"id": "92590", "url": "https://cs.wikipedia.org/wiki?curid=92590", "title": "Mikuláš I. Opavský", "text": "Mikuláš I. Opavský\n\nMikuláš Opavský (1255 – 26. července 1318) byl synem Přemysla Otakara II. a jeho milenky, rakouské šlechtičny Anežky z významného hornorakouského rodu Kuenringů. Stal se zakladatelem vedlejší linie přemyslovského rodu (opavští Přemyslovci), která vydržela až do roku 1521 a jejímž posledním zástupcem byl ratibořský kníže Valentin Hrbatý.\n\nV říjnu 1260 se pro něj otec snažil získat nástupnické právo, odpověď papeže Alexandra IV. byla co se týče legitimizace příznivá, papežská bula ovšem měla dodatek, podle kterého se dědická práva nevztahovala na český trůn. Přemysl toto rozhodnutí přijal celkem snadno (umožňovalo mu to ospravedlnit rozvod s Markétou Babenberskou).\n\nV listopadu 1269 mu bylo vydělena opavská provincie, což znamenalo jistý zásah do tradičního rozdělení Moravy na tři úděly. Opavsko získalo svébytný statut, a to na úkor Olomoucka. V listině z 4. července 1269 vystupuje Mikuláš poprvé jako pán Opavy (\"dominus Opavie\").\n\nV bitvě na Moravském poli (1278) bojoval po otcově boku.\n\nPo prohrané bitvě strávil tři roky v uherském zajetí. V létě 1281 byl Mikuláš po zaplacení výkupného propuštěn ze zajetí a vrátil se na Opavsko.\n\nNa Opavském Hradci v té době sídlila královna vdova Kunhuta Uherská a její milenec Záviš z Falkenštejna. Po svém návratu z uherského zajetí se na Opavsku ujal svých práv Mikuláš a Záviš s Kunhutou museli Opavsko opustit. V lednu 1285 v Chebu došlo k dalšímu sblížení mezi Habsburky a Mikulášem Opavským, kterého Rudolf Habsburský chápal jako protiváhu Záviše z Falkenštejna. Ještě v únoru toto sblížení stvrdil i sňatek Mikuláše s Rudolfovou vzdálenou příbuznou Adelheidou. V lednu 1289 (ve stejnou dobu, kdy byl uvězněn Falkenštejn) přišel v Mikulášově doprovodu na pražský dvůr Kazimír Bytomský, první z polských velmožů, kteří složili lenní slib Václavovi II. Do českých dějin se Mikuláš Opavský asi nejvýrazněji zapsal tím, že v srpnu 1290 nechal před hradem Hluboká popravit Záviše z Falkenštejna.\n\nKdyž získal Václav II. polskou korunu, stal se jeho nemanželský bratr starostou krakovským a „capitanus regni Poloniae“, Václavovým zástupcem v Polsku a de facto místokrálem.\n\nPo zavraždění Václava III. v Olomouci v roce 1306 se Mikuláš pokusil opětovně opanovat Opavsko. Po jeho počátečním přijetí se proti němu pravděpodobně v roce 1308 vzbouřila místní šlechta a Mikuláše vyhnala. Povstání opavské šlechty pravděpodobně souviselo s rezignací Habsburků na boj o české království po smrti německého krále Albrechta. Mikuláš se poté uchýlil do Plumlova či do Brna, kde nechal znovu vybudovat minoritský kostel svatých Janů. V témže kostele byl 25. července 1318 pohřben \"„dosti jsa chud na statky, ale bohat na ctnosti“\".\n\nOd roku 1308 držel pak Opavsko lehnický kníže Boleslav, který jej zabral jako náhradu za nevyplacené věno své manželky Markéty, sestry krále Václava III. Teprve krátce před svou smrtí se dočkal Mikuláš určité satisfakce, když jeho syn Mikuláš II. složil do rukou českého krále Jana lenní slib a mohl převzít opavské knížectví do přímé správy.\n\n\n"}
{"id": "92591", "url": "https://cs.wikipedia.org/wiki?curid=92591", "title": "Německý rex", "text": "Německý rex\n\nNěmecký rex je kočičí plemeno, jedno ze čtyř plemen rexů, koček s kadeřavou srstí. Stavbou těla se podobá obyčejné domácí kočce, její srst je ale mírně zvlněná.\n\nGerman rex je středně velká kočka, jejíž tělo má střední délku. Je silné a svalnaté, ale nikdy masivní nebo podsadité. Hruď je z profilu zakulacená a vysloveně silná. Zadá jsou od ramen až po trup naprosto rovná.\n\nStandard german rexe předepisuje jemné středně dlouhé nohy. Tlapky jsou výrazné a mírně oválné.\n\nOcas je středně dlouhý. Má silný kořen a směrem ke špičce se mírně sbíhá. Špička ocasu by měla být zaoblená. Žádoucí je dobré osrstění.\n\nHlava plemene german rex je zakulacená s dostatečnou šířkou mezi ušima. Vnější linie hlavy by měla téměř rovně stoupat od tváři ke špičkám uši. Uši jsou středně velké a mají širokou základnu. Jejich špičky jsou mírně zaoblené. Vnější strana by měla být hustě porostlá jemnou srsti. Vnitřní strana je jen mírně osrstěná. Brada je silná; tváře jsou dobře vyvinuté. Nos má u kořene mírné prohnuti.\n\nStředně velké oči jsou dostatečné vzdáleny od linie nosu, jsou posazené spíše směrem ven. Jsou dosti otevřené a mají zářivou barvu. Barva očí by měla ladit s k barvou srsti.\n\nSrst german rexe je na dotek měkká a sametová. Je krátká, plyšová a zřetelně zvlněná nebo kadeřavá. Chybějící pesíky propůjčují srsti jedinečnou strukturu. Zvlnění je plně vyvinuto většinou až ve věku jednoho či dvou let. Hustota srsti se pohybuje od řídkého měkkého pokrytí po hustou stejnoměrnou strukturu. Hmatové chlupy jsou zvlněné. Standard povoluje všechny barvy. Je povolen jakýkoli podíl bílé barvy.\n\nNezvlněná nebo rozcuchaná srst je považována za vadu. Totéž platí pro holá místa a příliš krátké nebo holé ocasy. Nadmíru protáhlá hlava, nadprůměrně úzká základna čenichu, rovná linie profilu a orientální a jsou rovněž hodnoceny jako vady.\n\n\n"}
{"id": "92598", "url": "https://cs.wikipedia.org/wiki?curid=92598", "title": "Kostel Proměnění Páně (Výprachtice)", "text": "Kostel Proměnění Páně (Výprachtice)\n\nKostel Proměnění Páně stojí na vršku Tábor, ve středu obce Výprachtice u silnice na Bystřec.\n\nPrvní chrám vyrostl v obci patrně zanedlouho po založení Výprachtic (na začátku 13. století), zmiňován je ale až roku 1350. Od roku 1440 pak fungovala ve Výprachticích fara, jíž obhospodařoval jistý Štěpán. Osudy kostela v době husitství nejsou známy.\n\nV roce 1590 byl ve Výprachticích vysvěcen zřejmě nový chrám, o čemž svědčí později nalezený základní kámen s nápisem: \"Tento chrám je ku cti Boží v den svatých apoštolů Šimona a Judy létě Páně 1590 posvěcen.\" Postavena byla i kostelní věž, jejíž spodní část stojí dodnes. Zvony (velký z roku 1538 s menší z roku 1572) byly umístěny v samostatné věži, která byla zbourána roku 1815.\n\nV roce 1668 byl kostel opravován, při čemž byla zvýšena kostelní věž. Roku 1691 pak byla věž znovu zvýšena, získala dřevěnou báň a byly do ní umístěny zvony. Zachoval se záznam z 16. července 1792, který sděluje, že na opravu kostela bylo z církevního rozpočtu určeno 86 zlatých a 14 krejcarů.\n\nV roce 1815 již bylo zřejmě, že se nevyplatí chrám stále dokola opravovat, a proto byl stržen, stát zůstala pouze kostelní věž. 29. dubna 1816 byly vyměřeny základy a 13. května 1816 byl slavnostně posvěcen základní kámen. Stavba pokračovala velmi rychle, již na podzim byl chrám pod střechou. Jedinou komplikací se ukázaly rozpory ohledně stavby menší sanktusové věže, na níž měl být umístěn umíráček. Nakonec si to obec proti názoru vrchnosti vymohla, ovšem náklady (189 zlatých musela uhradit sama). 8. srpna 1816 mohla být stržena báň věže. Stavba byla dokončena 28. srpna 1818, kdy byly na věži slavnostně umístěny zvony (z let 1538, 1572 a 1660, umíráček byl zhotoven roku 1708 a malý sakristijní zvon roku 1666). Celá stavba přišla na 7 060 zlatých a 72 krejcarů.\n\nChrám byl vysvěcen 1. srpna 1819 v deset hodin dopoledne Josefem Ondřejem Stehnem. Hlavní oltář k této příležitosti za 700 zlatých vyrobil šumperecký Josef Girchs. Postranní oltáře přibyly do chrámu o deset let později. Hlavní oltář byl 10. února 1852 papežem Piem IX. prohlášen za způsobilý k získávání odpustků, rok nato byla do oltáře zasazena deska se zlatým nápisem referující o této události. V roce 1834 byla započata stavba kostelní zdi, celý hřbitov byl obezděn v roce 1837. Roku 1851 byl kostel omítnut, na hřbitově byla postavena márnice a střecha dostala novou šindelovou pokrývku. O dva roky později pak byla střecha vybavena fermežovým nátěrem. V roce 1890 získal kostel novou dlažbu a rok nato nová okna. Roku 1897 pak byla za faráře Josefa Neškudly provedena masivní renovace: kostel byl vymalován Ludvíkem Nejedlým z Bydžova, získal nový oltářní obraz a křížovou cestu od Eduarda Neumana, nové oltáře, opravené varhany a lavice a nová bohoslužebná roucha, jakož i další nové vnitřní zařízení. 24. října 1897 byl slavnostně vysvěcen biskupem Eduardem Brynychem. Opravy si vyžádaly celkovou částku 11 218 korun.\n\nV roce 1913 byla šindelová střešní pokrývka nahrazena eternitem. Za deset let byla opravena omítka a okna na věži, což si vyžádalo 21 448 korun a 90 haléřů. Roku 1927 byla vybudována nová hřbitovní brána. V roce 1954 proběhla velká úprava hřbitova, byla rozbořena dosavadní zeď a hřbitov byl zvětšen, vyrostla i nová márnice. Ta stará byla definitivně odstraně v roce 1966 poté, co přišla za bouře o střechu. V letech 1967–1968 proběhla významná rekonstrukce celého kostela, o níž se zasloužil tehdejší farář pater Rudolf Seidl. Kostel byl nově omítnut, opatřen novým oplechováním i eternitovou omítkou.\n\nV 90. letech získal kostel nejprve nový nátěr báně a poté i žlutou fasádu. V současně době probíhá rekonstrukce interiérů, která má vyřešit dlouhodobý problém s vlhkostí. Chrám byl též v roce 2006 vybaven novou dlažbou.\n"}
{"id": "92601", "url": "https://cs.wikipedia.org/wiki?curid=92601", "title": "Glaciál", "text": "Glaciál\n\nGlaciál (z lat. \"glacialis\", ledový) je chladné a suché období glaciálního cyklu. Během glaciálu dochází k růstu pevninských ledovců a to zejména v oblasti Skandinávie a v Severní Americe. Na jižní polokouli se rozšiřuje Antarktický kontinentální ledovec, menší ledovce se objevují v Andách, Novém Zélandu či Tasmánii. Glaciály se dělí na dílčí chladnější výkyvy - stadiály a teplejší výkyvy - interstadiály.\n\n\n"}
{"id": "92602", "url": "https://cs.wikipedia.org/wiki?curid=92602", "title": "Tarpan", "text": "Tarpan\n\nTarpan (\"Equus ferus\"), evropský divoký kůň, obýval stepi a lesy východní Evropy. Byl loven pro maso a vybíjen kvůli ochraně úrody a domácích koní. Poslední tarpan uhynul 1887 v zoologické zahradě v Moskvě, poslední volně žijící tarpan zemřel na Ukrajině roku 1879 na následky zranění v důsledku uštvání místními obyvateli.\n\nTarpan a kertag (kůň Převalského) jsou předky dnešních domácích koní.\n\n\nTento kůň měl oproti dlouholebým kertagům se zavalitým a poměrně hrubým utvářením těla ušlechtilejší hlavu, rovnou nebo mírně prohnutou v profilu a zřetelně kratší v obličejové části. Byl lehčí a měl štíhlejší končetiny. Jeho typická barva byla světlý nebo tmavý plavák a měl vrozené znaky: úhoří pruh, oslí kříž a zebrované nohy. Tento kůň byl rozšířen v jihoruských náhorních stepnatých planinách kolem Černého a Kaspického moře a na východ do Asie až k Aralskému jezeru.\n\nObýval stepi jihovýchodní Evropy a Kaspické oblasti.\n\nMěli rovný profil hlavy.\n\nŽil ve střední a západní Evropě. Byl huben zemědělci. Nejdéle vydržel v Litvě a Polsku. Žil do 1. poloviny 19. stol.\nProtože v Polsku se poslední tarpani křížili s domácími koňmi, primitivní polské plemeno, konik, má mnoho znaků původního tarpana. Proto proběhlo zpětným křížením několik pokusů o regeneraci původního tarpana. Skutečně se podařilo získat zvířata, která se původním tarpanům velmi podobají, nemají ale stojací hřívu. Dnes jsou postupně vypouštěni zpět do volné přírody, převážně v Bělověžském národním parku.\n\nDalšími potomky tarpana jsou huculové žijící i na českém území. Používají se hlavně na agroturistiku a patří mezi genové zdroje Česka. U některých zástupců tohoto plemene jsou dodnes zachovány znaky původního tarpana.\n\n\n"}
{"id": "92604", "url": "https://cs.wikipedia.org/wiki?curid=92604", "title": "Grand Prix Argentiny 1954", "text": "Grand Prix Argentiny 1954\n\nDruhá Grand Prix Argentiny (II. Gran Premio de la Republica Argentina) se jako 33. Velká cena konala 17. ledna 1954 na okruhu Buenos Aires. Závod měl 87 kol o délce 3,912 kilometru, celkem jezdci ujeli 340,344 km.\n\nGrann Prix skončila 8. vítězstvím Juana Manuela Fangia a druhým vítězstvím Maserati.\n\nStupně vítězů\n\n\n\n\n"}
{"id": "92613", "url": "https://cs.wikipedia.org/wiki?curid=92613", "title": "Morfeo", "text": "Morfeo\n\nMorfeo byl fulltextový vyhledávač založený na open source technologii \"Sherlock Holmes\" (\"Sherlock Holmes Search Engine\"), provozovaný v letech 1999–2011 společností Centrum Holdings na portálu \"Centrum.cz\". Vyhledávač nabízel pouze textový archiv stránek, bez grafických prvků. Podporoval také hledání ve zprávách, obrázcích nebo zboží v obchodech. Morfeo vyhledávalo i synonyma a odvozená slova a snažilo se o opravy překlepů. Vyhledávání probíhalo pouze na stránkách v doméně .cz.\n\n"}
{"id": "92622", "url": "https://cs.wikipedia.org/wiki?curid=92622", "title": "Jilemnice", "text": "Jilemnice\n\nJilemnice (německy \"Starkenbach\") je podkrkonošské město v okrese Semily. Jde o jedno z měst soupeřících o název „brána do Krkonoš“. Město je spádovou obcí pro střed západní části Krkonoš a Podkrkonoší a přirozeným centrem této oblasti. Žije zde  obyvatel. Zajímavý je půdorys centra města, ukazující na jeho plánovité založení, nikoliv na živelné osídlení. V roce 1894 zde vznikl Český krkonošský spolek SKI Jilemnice, nejstarší český lyžařský spolek.\n\nOsada Jilemnice (\"Gilempnicz\") je poprvé zmiňována v polovině 14. století, a to v Konfirmačních knihách pražského arcibiskupství, písemný doklad o existenci plebánie k roku 1356) znamená, že zdejší chrám sv. Vavřince byl staršího data. Roku 1362 zde sídlil Kunát z Jilemnice. Roku 1394 je doložena farní správa. Starší založení z doby přemyslovské kolonizace pohraničních území vyplývá pouze z archeologických nálezů. Přesné založení a urbanistický vývoj města datovat nelze; město několikrát zcela vyhořelo (1788, 1803) a písemné prameny z doby před rokem 1356 se nezachovaly.\n\nJilemnice později patřila k centru štěpanického panství pánů z Valdštejna. Ve 14. století zde měl být zřízen klášter sester cisterciaček, příslušný k mužskému klášteru v Sedlci u Kutné Hory, jeho stavení vypálili husité pod vedením Jana Žižky. V 16. století - údajně na jeho troskách - dali Křinečtí z Ronova postavit zámek, který později dvakrát rozšířili Harrachové. V jeho budově dnes sídlí Krkonošské muzeum, jehož expozice je zaměřena na historii a národopis západních Krkonoš a také na počátky a vývoj českého lyžování.\n\nMěsto bylo díky své relativně odlehlé poloze uchráněno válečných konfliktů až do roku 1634, kdy bylo vypáleno Švédy. Mezník představuje rok 1701, kdy město přešlo do rukou rodu Harrachů. Ti spojili obě části obce, Valdštejny v roce 1492 rozdělené, a rozvíjejí místní průmysl, zejména sklářství a plátenictví. Město i v tomto období několikrát vyhořelo, mohutné požáry postihly obyvatele v letech 1788, 1803, 1838. Další rozmach města nastal koncem 19. století, kdy Jan Nepomuk František hrabě Harrach nechal vybudovat železniční trať Martinice–Rokytnice nad Jizerou. Hospodářský rozmach přinesl rozvoj turistického ruchu, díky němuž je město označováno jako \"kolébka českého lyžování\". Rozvoj města pokračoval i v meziválečném období, zastavila jej až okupace a následná vnucená restrukturalizace průmyslu.\n\nPo prvním zavedení okresů v roce 1850 se Jilemnice stala okresním městem. Byla jím prakticky nepřetržitě až do roku 1960, kdy byla přiřazena pod okres Semily, ve kterém je až do přítomnosti.\n\nOd 26. listopadu 1999 obec užívá vlajku, na které je vyobrazen strom jilm, podle kterého má také obec Jilemnice svůj název.\n\nJilemnice získala titul Historické město roku 2012.\n\n\nZa péči o památky získala Jilemnice ocenění Historické město roku 2012.\nNejznámější:\n\nVe městě se nachází jednosálový biograf Kino 70, který byl svého času teprve druhé kino s projekční technologií 70 mm. V Kině se pořádá od roku 2014 lidskoprávní filmový festival MNOHO SVĚTŮ v Jilemnici. \n\nNatáčela se zde část první epizody seriálu Hop nebo Trop.\n\nV Jilemnici byla 2004 založena skupina Koneckonců. Městem je také inspirováno black metalové album Jilemnický okultista od kapely Master's Hammer.\n\n\nJilemnice je spádovým městem pro region západních Krkonoš. Tomu odpovídá i existence dvou základních škol, z nichž jedna má třídy se sportovním zaměřením.\n\nStřední školství je zastoupeno školou s názvem Gymnázium, Střední odborná škola a Střední zdravotnická škola, Jilemnice, p. o., která vznikla 1. ledna 2006 sloučením dvou dosavadních škol (Gymnázium a Sportovní gymnázium, Střední průmyslová škola textilní, která se nacházela vinou útlumu textilního průmyslu v regionu v potížích, pramenících z nedostatku zájemců o studium). Kromě všeobecného vzdělání nabízí škola obory Praktická sestra a Gymnázium se sportovní přípravou, který se zaměřuje převážně na zimní sporty a dále na atletiku a cyklistiku. Jilemnice je považována za jedno z center vychovávajících běžce na lyžích.\n\n\n\n\n\n\n\n"}
{"id": "92623", "url": "https://cs.wikipedia.org/wiki?curid=92623", "title": "Znělá postalveolární frikativa", "text": "Znělá postalveolární frikativa\n\nZnělá postalveolární frikativa je souhláska, která se vyskytuje v mnoha jazycích. V mezinárodní fonetické abecedě se označuje symbolem , číselné označení IPA je 135, ekvivalentním symbolem v SAMPA je Z.\n\n\nV češtině se tato hláska zaznamenává písmenem Ž, ž.\n"}
{"id": "92627", "url": "https://cs.wikipedia.org/wiki?curid=92627", "title": "Neznělá postalveolární frikativa", "text": "Neznělá postalveolární frikativa\n\nNeznělá postalveolární frikativa je souhláska, která se vyskytuje v mnoha jazycích. V mezinárodní fonetické abecedě se označuje symbolem , číselné označení IPA je 134, ekvivalentním symbolem v SAMPA je S.\n\n\nV češtině se tato hláska zaznamenává písmenem Š, š.\n\nV hornolužičtině se zapisuje písmenem Ř, ř.\n"}
{"id": "92629", "url": "https://cs.wikipedia.org/wiki?curid=92629", "title": "Birdova hra", "text": "Birdova hra\n\nBirdova hra je šachové zahájení charakterizované tahem 1. f4. Mezinárodní šachová klasifikace jí přisuzuje kódy A02 (černý odpovídá jinak než d5) a A03 (černý odpovídá d5). Zahájení bylo pojmenováno po Henrym Edwardu Birdovi, anglickém mistrovi 19. století.\n\n\n1. … d5 (nejobvyklejší odpověď na f4. Bílý zde obvykle volí „holandskou“ pěšcovou výstavbu a umístění střelce na b2)\n"}
{"id": "92630", "url": "https://cs.wikipedia.org/wiki?curid=92630", "title": "Maurikios", "text": "Maurikios\n\nMaurikios (539–602) byl v letech 582 až 602 císařem byzantské říše a jedním z nejdůležitějších raně byzantských panovníků vůbec. Jeho vláda se vyznačovala především obrannými boji na hranicích.\n\nFlavius Mauricius Tiberius pocházel z Arabissu v Kappadokii a byl úspěšným vojevůdcem. Byl adoptován svým předchůdcem císařem Tiberiem II. a po jeho smrti nastoupil na trůn. Doba jeho vlády je velmi dobře zdokumentovaným obdobím doznívající pozdní antiky (nejdůležitějším pramenem je dílo alexandrijského historika Theofylakta Simokatta).\n\nMaurikios musel pokračovat ve válce se sásánovskou říši, která vypukla již v roce 572 za Justina II. Tato válka byla ukončena teprve v roce 591 dosazením Husrava II. Římany na perský trůn, poté co byl poražen perský uzurpátor jménem Bahrám Čóvén. V mírové smlouvě Husrav II., který byl Maurikiem patrně adoptován, odstoupil Římanům za jejich pomoc severní Mezopotámii, značnou část Arménie a Ibérii (východní Gruzii). V důsledku toho pak Maurikios donutil Armény k církevní unii s Konstantinopolí.\n\nPo vítězství na východě se Maurikios obrátil na Balkán proti Avarům a za tímto účelem přemístil značné množství bojovné arménské šlechty do jihovýchodní Evropy. Slované, kteří společně s Avary již po desetiletí podnikali loupeživá tažení do římských provincií na Balkáně, přikročili od osmdesátých let šestého století k trvalému usidlování na tomto území. Tažení v Thrákii nicméně probíhala s rozdílným úspěchem a ačkoliv během úspěšných vojenských operací dosáhla římská vojska v roce 593 poprvé po dlouhé době Dunaje, Slovanskému pronikání do Řecka se mu zamezit nepodařilo. Zbývající italská území uspořádal v novou správní jednotku tzv. exarchát Ravenna, čímž alespoň zpomalil pronikání Langobardů do země. Římské území v Africe bylo obdobně přeměněno v kartaginský exarchát.\n\nMaurikios chtěl patrně nadále zachovat nárok Konstantinopole na vládu nad celým územím starého římského impéria, na což poukazuje jím stanovené pravidlo nástupnictví: říše (včetně západního území, které bylo z větší části pod germánskou vládou) měla být řízena společnou vládou jeho čtyř synů a tím měla zůstat zaručena její jednota. Tato koncepce vlády připomíná někdejší Diokleciánovu tetrarchii. Tyto plány však byly zmařeny císařovou násilnou smrtí.\n\nZdálo se, že Maurikiova opatření povedou k vnitřní konsolidaci říše (také díky míru na východní hranici). Avšak když vojsku přikázal přezimovat na nepřátelském území na sever od Dunaje, protože chtěl ušetřit náklady na jeho údržbu, vypukla vzpoura. Vojáci vyzvedli na štít důstojníka jménem Fokas a následně obsadili Konstantinopol. Maurikios a jeho čtyři synové, byli krutým způsobem usmrceni, (v ortodoxní církvi je uctíván za svatého), zatímco jeho žena a dcery byly uvězněny v klášteře. Nato uzurpátor Fokas nastoupil na trůn. Zatím na východě Husrav II. využil vzpoury proti Maurikiovi jako záminky k obnovení války proti Římanům.\n\nMaurikios, na jehož dvoře ještě zněla latina (rovněž tak v armádě a ve správě), je celkově hodnocen jako schopný císař a velitel, i když Theofylaktos ho zřejmě vylíčil až příliš pozitivně. Pokoušel se prosadit nárok na vládu nad celým někdejším impériem, avšak jak dokládá jeho konec, narazil na nepřekonatelný vnitřní odpor.\n\nPodporoval vědy a umění. Údajně také sepsal nejslavnější pozdně antickou vojenskou příručku, Strategikon (Taktika), rozdělenou do dvanácti knih. Podle některých historiků skončila antika právě Maurikiovou smrtí, neboť během krize, která měla následujících čtyřicet let otřásat římskou říší, se charakter římského státu a společnosti zásadním způsobem změnil.\n\n\n"}
{"id": "92633", "url": "https://cs.wikipedia.org/wiki?curid=92633", "title": "Metro ve Vídni", "text": "Metro ve Vídni\n\nMetro ve Vídni, Vídeňské metro \"( „“)\" je podzemní dráha provozovaná na území Rakouska, v jeho hlavním městě Vídni. Pod tímto názvem bylo oficiálně otevřeno po přestavbě vídeňské městské dráhy 8. května 1976. \n\nVídeňské metro má 5 tras (U1, U2, U3, U4, U6), které mají dohromady 83 km a 98 stanic. Je v provozu každý den od 5:00 hodin ráno přibližně do 0:30 hodin v noci. Ve dne jezdí vlaky ve dvou až pětiminutovém taktu, po 20. hodině potom přibližně každých 7–8 minut. V den předcházející volnému dni (víkendy a svátky) je v provozu nepřetržitě s intervalem 15 minut mezi 0:30 a 5:00.\n\nKaždá trasa má svoji barvu, do které jsou potom také laděny barvy jejích jednotlivých stanic. Každá trasa má také své vlastní jednotící znaky.\n\nProvoz na městské dráze byl zahájen již v roce 1898, ale neměl oficiálně status \"„metra“\". V 60. letech bylo rozhodnuto o rozdělení a přestavbě systému zastaralé a nevyhovující městské dráhy na metro \"(U-Bahn)\" a rychlodráhu \"(S-Bahn)\". O formě budoucího systému vídeňský magistrát rozhodl v roce 1968 a práce na stavbě nových podzemních úseků a na přestavbě stávající městské dráhy v metro byly zahájeny v roce 1969. \nPrvní přestavěný úsek \"(Heiligenstadt – Friedensbrücke)\" na lince U4 byl do zkušebního provozu otevřen 8. května 1976. První úsek moderního metra \"(Reumannplatz – Karlsplatz)\" na lince U1 byl uveden do provozu 25. února 1978. Další stanice trasy byly plynule otevírány po jedné: \"Stephanplatz 1978, Schwedenplatz a Nestroyplatz v roce 1979 a Praterstern v roce 1981\". Trasa metra U2 byla otevřena 30. srpna 1980, když vznikla konverzí z úseku podzemní tramvaje, proto se vyznačuje velmi krátkými staničními vzdálenostmi. 3. září 1982 byla trasa U1 prodloužena ze stávající konečné \"Praterstern\" do stanice \"Kagran\". Tímto byla dokončena 1. etapa výstavby vídeňského metra. Délka zprovozněných tratí v tomto období je 32 km.\n\nTato etapa znamenala teoreticky zrušení staré \"„městské dráhy“\" a její přestavbu na metro. V roce 1989 byla totiž uvedena do provozu trasa U6 v úseku \"Nußdorfer Straße-Philadelphiabrücke/Meidling.\" Tato trasa ale není „pravým“ metrem, protože na ní nejsou vypravovány vozy metra, které si berou elektřinu z kolejí, nýbrž tramvaje, které potřebují trakční vedení. Tato trasa byla později dále rozšiřována (v roce 1995 byl otevřen úsek \"Siebenhirten-Philadelphiabrücke\" a v roce 1996 \"Nußdorfer Straße-Floridsdorf\"). Hlavní náplní tohoto období byla ale výstavba nové trasy U3, jejíž první úsek \"Erdberg-Volkstheater\" byl otevřen v roce 1991. Trasa byla dále prodlužována v letech: 1993 \"(Volkstheater-Westbahnhof)\" , 1994 \"(Westbahnhof-Johnstraße)\", 1998 \"(Johnstraße-Ottakring)\" a 2000 \"(Erdberg-Simmering)\". Délka všech tras na konci této etapy je 61 km.\nNa počátku nového století byla prováděna výstavba úseku trasy U1 \"Kagran-Leopoldau\", který byl otevřen v září 2006. Nejnověji byl zprovozněn úsek linky U2 ke Aspernstrasse. Avšak tento úsek otevřený od října 2010 byl zprovozněn se zpožděním kvůli soudnímu sporu města s majiteli pozemků v okolí o to, jestli se mají postavit dva krátké nebo jeden dlouhý tunel.\n\n5. října 2013 bylo otevřeno prodloužení trasy U2 do Seestadt Aspern (obvod Donaustadt). 2. září 2017 byl zprovozněn úsek trasy U1 do Oberlaa na jihovýchodě města s pěti novými stanicemi.\n\nV plánu je stavba nové trasy U5, která má mezi Karlsplatzem a stanicí Rathaus nahradit trasu U2 a pokračovat do severovýchodní části města, zatímco nový úsek U2 by zamířil na jih do Margareten.\n\nNěkteré stanice pochází již z konce 19.století, ale v 80. letech prošly přestavbou. Další stanice vídeňského metra jsou zatím ve výstavbě.\n\n"}
{"id": "92643", "url": "https://cs.wikipedia.org/wiki?curid=92643", "title": "Kakadu šalamounský", "text": "Kakadu šalamounský\n\nKakadu šalamounský (\"Cacatua ducorpsii\" Jacquinot & Pucheran, 1853) je endemický papoušek z čeledi kakaduovitých. Ve své domovině je dosud poměrně hojný, ale jeho stavy se snižují. Je zařazen do seznamu CITES.\n\n\nKakadu šalamounský je celý bílý, pouze peří na temeni pod chocholkou je růžové a spodní strana křídel a ocasu žlutavá. Chocholka je široká a kulatá, pohyblivá podle nálady. Oční okruží je světle modré, duhovka u samců černá a u samic červená, zobák šedobílý a nohy šedé.\n\nDélka těla dosahuje 35 cm.\n\nKakadu šalamounský je endemický obyvatel východních Šalomounových ostrovů.\n\n"}
{"id": "92651", "url": "https://cs.wikipedia.org/wiki?curid=92651", "title": "Počítačový červ", "text": "Počítačový červ\n\nPočítačový červ je v informatice specifický počítačový program, který je schopen automatického rozesílání kopií sebe sama na jiné počítače. Poté, co infikuje systém, převezme kontrolu nad prostředky zodpovědnými za síťovou komunikaci a využívá je ke svému vlastnímu šíření.\n\nKromě svého vlastního šíření, které má rozhodující vliv na úspěšnost červa, vykonává obvykle tento program v počítači nějakou sekundární činnost, která je červem nesena jako „náklad“ (kód, který tvoří náklad se nazývá ). Typicky se jedná o:\n\n\nAť už je činnost, kterou takový program vykonává v síti, jakákoli, vždy s sebou nese vedlejší efekty, které jsou důsledkem této činnosti. Téměř vždy je, v případě většího rozšíření červa, těmito infekcemi snižována rychlost průtoku dat mezi jednotlivými počítači (a tím i celý internet) a způsobují menší či větší finanční škody majitelům postižených počítačů – ať už se jedná o soukromé vlastníky, nebo celé firmy. Proto jsou, nezávisle na záměru autora, považovány za malware.\n\nSlovo \"červ\" ( ) bylo přejato z románu Jezdec na rázové vlně (John Brunner, 1975), v němž byl jako \"Tapeworm\" označen program schopný samostatného šíření. Jeho úkolem bylo vyřadit z provozu celou telefonní síť na pokyn svého autora.\n\nHistoricky první počítačové červy vytvořili John F. Schoch a John A. Hupp. Společně je implementovali ve středisku Xerox PARC, kde měli za úkol monitorovat vytížení procesorů počítačů připojených k síti a v případě nečinnosti jim zadat nějakou úlohu. Dosáhli tak optimálního využívání výpočetního potenciálu střediska.\n\nMezi prospěšné červy patřila rovněž rodina červů Nachi, která odstraňovala ostatní malware, stahovala bezpečnostní aktualizace z webu Microsoft Update a instalovala je na infikovaném počítači. Červi tak záplatovali ty samé chyby, které využívali ke svému šíření. I když bylo jejich úkolem zvýšení úrovně zabezpečení počítačů, způsobovali značné zpomalování sítě a restartování systému po instalaci každé aktualizace.\n\nMůžeme tedy říci, že původním záměrem počítačových červů nebylo škodit, ale pomáhat a celkově zlepšovat práci s PC.\n\nZlomovým okamžikem byl 2. listopad 1988, kdy se červ označovaný jako Morrisův červ, vytvořený tehdy 23letým studentem Cornellovy univerzity Robertem T. Morrisem, začal díky chybně naprogramovanému mechanismu šíření nekontrolovaně množit a způsobil tehdejšímu internetu značné škody. Z původně nevinného programu, určeného ke změření rozsahu internetu, se tak stala velmi reálná hrozba.\n\nPoté, co si počítačová komunita uvědomila svou zranitelnost, byly podniknuty některé kroky vedoucí ke zvýšení zabezpečení počítačů jako forma prevence před podobnými útoky. Současně s tím se však tyto infiltrace dostávaly na denní pořádek.\n\nV historii nejúspěšnějším počítačovým červem byl červ I Love You, který po svém vypuštění v roce 2000 napáchal škody v řádu desítek milionů amerických dolarů a ochromil provoz některých internetových služeb na několik dnů.\n\nPříkladem červů z nedávné minulosti jsou červi Sasser a Blaster, kteří využívali zranitelnosti operačního systému Microsoft Windows a přerušovali uživatelovu práci s počítačem v důsledku opakovaného vypínání PC.\n\nStejně jako počítačových virů, i počítačových červů existuje několik druhů. Ty rozlišujeme podle způsobu, kterým se šíří.\n\nE-mailoví červi využívají ke svému šíření elektronické pošty. Poté, co infikují nový počítač, se začnou rozesílat na e-mailové adresy, které získají buď z e-mailového adresáře oběti počítače, nebo prohledáváním obsahu uložených souborů a extrahováním řetězců, které vyhovují tvaru e-mailové adresy. Zvláštním případem jsou sítě botnet, složené z počítačů infikovaných k tomu uzpůsobeným červem, kdy infikované počítače na příkaz autora infekce zasílají hromadně SPAM, nebo uskutečňují útoky typu DDoS na jiné počítače.\n\nObsah infikované zprávy zaslané e-mailovým červem obvykle obsahuje vlastní škodlivý program jako přílohu, případně odkazuje na webové stránky, které jsou schopny infikovat počítač příjemce.\n\nVýhodou takového přístupu je možnost využít e-mailového účtu oběti a v kombinaci s použitím adres dostupných v adresáři e-mailových adres působit jako věrohodná korespondence.\n\nInternetový červ využívá všechny dostupné síťové prostředky počítače ke skenování ostatních počítačů v síti. Pokud najde počítač, který je zranitelný a umí-li této zranitelnosti využít, provede na takový počítač útok a (v závislosti na závažnosti této zranitelnosti) je v ideálním případě schopen spuštění škodlivého kódu a vlastní instalace do systému.\n\nVýhodou tohoto přístupu je fakt, že v případě efektivního využití zranitelnosti počítače je možno jej infikovat bez vědomí nebo přičinění uživatele.\n\nTyto druhy počítačových červů využívají ke svému šíření sítí pro komunikaci v reálném čase. Zatímco v případě IM červů tito obvykle rozesílají odkazy na webové stránky schopné infikovat počítač příjemce, IRC červi zasílají svůj program jako (spustitelný) soubor. (Z toho plyne jejich menší nebezpečnost, neboť aby mohlo dojít k infekci, musí uživatel potvrdit přijetí souboru, uložit jej a následně spustit.)\n\nVýhodou tohoto přístupu je, stejně jako v případě e-mailových červů, možnost zasílání odkazů a souborů jménem uživatele napadeného systému a působit věrohodně.\n\nTento druh kopíruje svůj program jako (spustitelný) soubor do sdílených umístění (typicky na sdílený prostor lokálního počítače), nebo na vzdálený počítač, kdy dává tento soubor k dispozici ke stažení. Po stažení a spuštění takového souboru, který je obvykle pojmenován názvem, který nevzbuzuje žádné podezření, dojde k infikaci počítače.\n\nVýhodou tohoto přístupu je fakt, že dnešní sdílecí sítě jsou využívány ke sdílení nelegálního obsahu a tudíž, v kombinaci s příhodným pojmenováním souboru, přináší poměrně značné možnosti šíření.\n\nV podstatě neexistuje ucelený návod, jak uchránit svůj počítač od jakékoli infiltrace přicházející z internetu. Vezmeme-li však v úvahu omezené možnosti šíření počítačových červů, můžeme vyvodit několik jednoduchých kroků, jak se těmto a mnohým podobným infiltracím zcela vyhnout:\n\nVzhledem k faktu, že počítačové infiltrace ze zřejmých důvodů útočí na nejrozšířenější platformy a software, může být používání alternativ částečným východiskem z těchto problémů. Nelze však spoléhat na to, že počítač bude stoprocentně ochráněn, neboť výhoda těchto alternativních platforem nespočívá nutně v jejich vyšší bezpečnosti, ale právě v jejich alternativnosti.\n\n\n\n"}
{"id": "92652", "url": "https://cs.wikipedia.org/wiki?curid=92652", "title": "První pomoc", "text": "První pomoc\n\nPrvní pomoc (PP) je definována jako soubor jednoduchých úkonů a opatření, která při náhlém ohrožení života nebo postižení zdraví člověka omezují rozsah a důsledky tohoto ohrožení či postižení. Poskytnout první pomoc je v rámci svých schopností a sil ze zákona povinen každý občan České republiky, pokud tím neohrozí svoje zdraví či život.\n\nPrvní pomoc lze rozdělit na několik typů:\n\nSoubor základních odborných a technických opatření, která lze provést bez specializovaného vybavení. Do laické PP spadá zavolání zdravotnické záchranné služby, péče o postiženého do příjezdu ZZS, případně (v nutných případech) improvizovaný transport nebo přerušení působení sil bezprostředně ohrožujících zdraví nebo život postiženého. Úkolem laické PP je zachránit život postiženého, zabránit zhoršení jeho stavu a zajistit jeho bezpečí. \n\nPro poskytnutí lze využít různé pomůcky a metody. Jednou z nich je například systém SAFE-POINT - 6 kroků k záchraně života \n\nTechnickou první pomoc zpravidla zajišťují speciálně vycvičené týmy (hasiči, horská služba, ad.). Úkolem technické první pomoci je vyproštění zraněného a jeho transport na bezpečné místo, případně odstranění příčiny úrazu.\n\nV případě že není ohrožen zachráncův život může technickou PP poskytnout i laický zachránce, např. těmito způsoby (podle povahy ohrožení):\n\nOdborné úkony prováděné zdravotnickým personálem (lékaři, sestry, zdravotnickými záchranáři, apod.), na základě zákonem definovaných kompetencí. Spadá sem diagnostika, indikace a podávání léčiv, provádění život zachraňujících výkonů, používání zdravotnických přístrojů pro diagnostiku  (např. EKG, tonometr, kapnometr, …) i léčbu (např. defibrilátor, ventilátor, …)\n\nZákladním úkolem je stabilizace základních životních funkcí, obnovení základních životních funkcí, pokud je to možné úleva od bolesti a zmírnění obtíží.\n\nPro postupy řešení těchto stavů se postupuje podle postupů definovaných systémem ATLS® Advanced Trauma Life Support (akronym ABCDE) nebo modifikací BATLS® Battlefield Advanced Trauma Life Support (akronym CABCDE)\n\n\nPro provádění kardiopulmonální resuscitace (KPR) se využívají protokoly Guidelines (aktuální) v systému ALS (advanced life support) vydané European resuscitation council — Evropská resuscitační rada v Česku zastoupená ČESKÁ RESUSCITAČNÍ RADA z. s.\n\nDo nemocniční péče spadají oddělení JIP, ARO, aj. Tyto úkony provádí zdravotnický personál. Jejich úkolem je zlepšit zdravotní stav pacienta a vyléčit příčiny onemocnění.\n\nDo příjezdu záchranné služby je občan ve většině zemí světa povinen poskytnout první pomoc podle svých možností a schopností, pokud tím neohrozí své vlastní zdraví nebo život (požár, úseky pod napětím apod.). Neposkytnutí první pomoci je v České republice trestným činem, podle zákona č. 40/2009 Sb., trestní zákoník, ve znění pozdějších předpisů, kde jsou v § 150 a § 151 stanoveny sankce za neposkytnutí pomoci. Tento trestný čin je v zákoně přesně formulován, rozdílnou trestní sazbou je rozlišeno neposkytnutí pomoci v případech:\n\nU laiků se za dostatečné splnění povinnosti poskytnutí první pomoci považuje i jen přivolání odborné pomoci (např. ZZS, Hasiči, Horská služba, osobně přítomný lékař, apod.).\n\nPři poskytování první pomoci je v České republice možné využít tzv. „institutu krajní nouze“ definovaného v § 28 zák. č. 40/2009 Sb., § 2906 a § 2907 zák. č. 89/2012 Sb. Tento institut ruší trestnost činů jinak trestných při odvracení nebezpečí, které by přitom způsobilo škodu stejnou nebo ještě větší a pokud nebylo možné se této škodě vyhnout jiným způsobem.\n\nKardiopulmonální resuscitace je zřejmě nejznámější (ne však jedinou) součástí první pomoci. Provádí se takto:\n\n\"Pozn.:\" Od roku 2010 se neškoleným laickým zachráncům doporučuje při kardiopulmonální resuscitaci pouze stlačovat hrudník a neprovádět umělé dýchání z úst do úst (plicní ventilaci). Zachránci vyškolení v resuscitaci by měli klasickým způsobem – střídat komprese hrudníku a umělé vdechy v poměru 30 : 2. \n\nHodnocení hloubky bezvědomí můžeme orientačně rozlišit takto:\n\nDokonalejší rozdělení stavu vědomí popisuje detailně reakci nemocného. Zdravotnické záchranné služby používají tzv. Glasgowskou stupnici hloubky bezvědomí.\n\nNeméně důležitou částí první pomoci je přivolání pomoci z okolí. Okolní osoby nám mohou pomoci při poskytování první pomoci, přivolání ZZS, nebo polohování a transportu zraněných.\n\nNejdříve bychom měli zjistit, jestli postižený nemá něco v dutině ústní, poté mu uvolnit dýchací cesty a nakonec zkontrolovat jestli spontánně dýchá. Pokud bychom první krok provedli na druhém místě nebo až naposled, nečistoty z dutiny ústní by zapadly do uvolněných dýchacích cest a postižený by se nám udusil.\n\nPokud jsme byli svědky náhlého kolapsu postiženého, uvedení do stabilizované polohy se nedoporučuje pro riziko nerozpoznání náhlé zástavy oběhu (zástava dýchání následuje v takovém případě několik desítek sekund až několik minut po zástavě oběhu).\n\nVzhledem k velkému zdržení (u pacienta bez pulsu až minuta) se podle současných (European guidelines 2015) návodů u nereagujících a nedýchajících pacientů hledání pulsu neprovádí. Provádí se pouze kontrola dechu, jelikož u pacienta bez krevního oběhu dochází k zástavě dýchání a naopak. Taktéž u nevycvičeného laika existuje reálné riziko, že cítí svůj vlastní puls, který falešně považuje za puls postiženého.\n\nZ těchto důvodů není hmatání pulzu u osob v bezvědomí doporučováno a vyšetřování pulzu není součástí postupů laické první pomoci. Požadavek na hmatání pulzu je jeden z nejčastěji se opakujích mýtů první pomoci.\n\nPuls je nejlépe hmatný na krkavici, na vřetenní tepně na zápěstí, na pažní a na stehenní tepně – pod tříselným vazem.\n\nZdravotnickou záchrannou službu (ZZS) je možno v České republice a na Slovensku zavolat na tísňovém telefonním čísle 155 nebo za použití jednotného evropského čísla tísňového volání 112. Je nutné sdělit pokud možno co nejstručněji a nejpřesněji co nejvíce informací o místě nehody a rozsahu zranění. Během tísňového volání je dobré uvést tyto informace:\n\nJiž během sdělování těchto informací může dispečer vyslat posádku na místo zásahu. Umožňuje-li to stav postiženého, vydržte na telefonu a řiďte se pokyny dispečera. Můžete tak pomoci s navigací na místo zásahu.\n\nZáchrannou službu voláme ještě před poskytnutím první pomoci v případě, že je postižen dospělý člověk. Je-li postiženým dítě mladší 8 let, voláme Záchrannou službu až po 1 minutě srdeční masáže a umělého dýchání.\n\n\n"}
{"id": "92656", "url": "https://cs.wikipedia.org/wiki?curid=92656", "title": "Mentuhotep II.", "text": "Mentuhotep II.\n\nMentuhotep II. byl egyptským faraonem 11. dynastie. Vládl přibližně v letech 2046–1995 př. n. l. Byl synem Antefa III., kterého vystřídal na trůně. Je to velmi významný panovník, vyvedl totiž zemi z anarchie, která nastala po pádu Staré říše a založil Střední říši. Vládl přibližně 51 let.\n\nMentuhotep II. byl vynikající stratég, celou zemi dobyl a sjednotil pod svou vládou výboji, tyto výboje si však pečlivě zajišťoval a až poté, co nehrozilo, že by se odtrhly od jeho říše, teprve podnikl nové (Mentu byl bohem války). Stálo ho to mnoho času, až ve 14. roce jeho vlády zvítězil nad dolnoegyptskou 10. dynastií v bitvě u města Herakleopolis Magna a následně jej dobyl. Mnoho zpráv o této bitvě se však nedochovalo. Nemalým problémem bylo sjednocení dobytých územích podle náboženství, Mentuhotep tento problém vyřešil tak, že kombinoval dolnoegyptské bohy s hornoegyptskými a vytvořil nové hlavní božstvo, Amon-Rea.\n\nHrobku si Mentuhotep II. nechal postavit v Dér el-Bahrí. Podle tradice králů Horního Egypta si ji nechal vykopat do skály, na pláni, která se nachází před jeho hrobkou, nechal vybudovat zádušní chrám, dnes z něj však zbyly jen trosky, které jsou zastíněny chrámem královny Hatšepsut, panovnice v době 18. dynastie. Chrám Mentuhotepa II. byl tvořen svatyní s nádvořím. Půdorys svatyně měl rozměry 40x22 metrů, její strop byl podepírán 108 sloupy. Z nádvoří k pohřební komoře vedla podzemní chodba měřící zhruba 150 metrů. Chrám byl stupňovitý. Jeho dolní část měla rozměry 60x50 metrů, horní 42x40 metrů. Obě byly lemovaly sloupové kolonády tvořené přibližně 254 sloupy. Na středu střechy horní části stálá symbolická pyramida, jejíž základna měřila 21x21 metr, neměla příliš velkou výšku, obložena byla deskami z bílého vápence.\n"}
{"id": "92660", "url": "https://cs.wikipedia.org/wiki?curid=92660", "title": "Nanoalbum", "text": "Nanoalbum\n\nNanoalbum je studiové album skupiny Tata Bojs z roku 2004. Jedná se o konceptuální album, což znamená, že celým albem se nese příběh. Deska byla vřele oceněna u kritiků. Tata Bojs za ni v roce 2004 získali čtyři Anděly \"(skupina roku, album roku – rock, videoklip roku, zvuková nahrávka roku)\" a následující rok obdrželi dalšího Anděla za \"koncertní DVD\". Kromě Nanoalba vyšla ještě Mardošova kniha Nanobook, která vypráví důkladněji příběh Nanoalba. Tato kniha skončila třetí v ceně Ministra kultury.\n\nV roce 2018 vyšlo album v remasterované reedici na 2LP.\n\nPrůvodcem příběhu je robot - pes jménem Hal 9000. Ten mezi bloky písní vstupuje do děje jako vypravěč. Vypráví příběh o počítačovém nadšenci iTomovi, kterému Hal patří a jeho dívce Elišce. Oba jsou do sebe zamilovaní, přestože vyznávají odlišnou životní filozofii. Dále je nám představeno „Centrum pro výzkum a aplikaci nanogamie“ neboli CVAN, které jako později pochopíme je klíčem celého příběhu. Zápletka pokračuje, když se Hal zatoulá a upadne do \"kómatu\". Probírá se v bytě asistentky z CVAN s jménem 90/60/90, která si jako počítačová odbornice stáhla z Hala všechna data a tak kontaktovala jeho majitele - iToma. Jejich konverzace se ale nějak zamotala \"způsobem který jim vyhovoval\". Eliška jednoho dne ale onemocní a musí být převezena do CVAN - její poslední naděje. V tomto centru působí největší světový odborník na nanogamii, docent Tečka. Nanogamie je metoda léčení při které se jakýsi malý robůtek ovládaný člověkem (nanopilotem) vpíchne do lidského těla, ve kterém bojuje s „nepřátelskými“ viry, nebo „přestavuje“ lidské buňky, aby se tělo uzdravilo. Docent Tečka je ale schizofrenní šílenec, který nesnáší veškerou nečistotu a bojuje s ní tak, že zabíjí bezdomovce. Nakonec spáchá sebevraždu a Eliška nemá žádného nanopilota, který by ji zachránil. 90/60/90 napadlo, že ITom je velmi zdatný hráč počítačových her a tak se rozhodla ho požádat o pomoc. Jakmile zjistil, že pacientem je jeho Eliška tak je rozhodnutý. i-Tom je velice rozrušený a zdají se mu divné sny, v jednom z nich je Hal milionkrát zmenšený vpravený jako dálkově ovládaný nanobot do těla Elišky. Po dlouhém boji s viry nakonec iTom Elišku zachrání. Oba ale zjistí, že jsou příliš rozdílné osobnosti, a tak se spolu rozchází.\n\nEliška: \"mám být smutná že jsem tě ztratila, když díky tobě jsem přežila\"\n\niTom: \"nevím co dál bych ti ještě dal, já budu mít nový život, tobě zbyde Hal\"\n\n\n\n\n\n\n"}
{"id": "92667", "url": "https://cs.wikipedia.org/wiki?curid=92667", "title": "Georges Danton", "text": "Georges Danton\n\nGeorges Jacques Danton (26. října 1759 Arcis-sur-Aube – 5. dubna 1794 Paříž) byl francouzský právník a politik, který se stal vůdčí osobností rané fáze Velké francouzské revoluce.\n\nDanton se narodil 26. října 1759 v Arcis-sur-Aube jako syn Jacquese Dantona a Mary Camusové. Po studiu práv se stal advokátem v Paříži. Roku 1787 se oženil s Antonietou Gabrielou Charpentier. V letech 1785–1791 byl advokátem královské rady. V roce 1790 založil spolu s Camillem Desmoulinsem (novinářem a přítelem z mládí) a J.-P. Maratem klub kordelierů. V roce 1791 se stal členem Pařížské komuny. Roku 1792 se významně podílel na svržení monarchie, proto také po ustanovení nové vlády získal post ministra spravedlnosti. Jeho podíl na zářijových masakrech je nejasný, ví se však, že je schválil a nesnažil se jim zabránit. Téhož roku byl zvolen do národního konventu, po porážce francouzských armád rezignoval z místa ministra spravedlnosti. V lednu roku 1793 hlasoval pro smrt krále. Významně se podílel na vytvoření revolučního tribunálu a stal se členem nového rozhodovacího orgánu výboru pro veřejné blaho. Navštěvoval francouzské vojáky a podporoval je, prosazoval nový systém vzdělávaní a byl členem legislativního výboru pro vytváření nového systému vlády. Zúčastnil se svržení Girondistů a chopil se s dalšími kordeliéry absolutní moci. Vytvořil z Výboru pro veřejné blaho diktátorský orgán. Brzy však byl zavražděn jeho spojenec Marat a Danton byl donucen opustit křeslo Výboru pro veřejné blaho.\n\nProtože se snažil zabránit teroru, dostal se do boje s radikálními jakobíny v čele Robespierra. Teror zastavit však nedokázal a roku 1794 po popravě Hébertistů, byl s ostatními kordeliéry Robespierrem obviněn z korupce a 5. dubna 1794 popraven. Jeho poprava otevřela dveře extremní části revoluce.\n\n\n"}
{"id": "92680", "url": "https://cs.wikipedia.org/wiki?curid=92680", "title": "Západní Flandry", "text": "Západní Flandry\n\nZápadní Flandry (nizozemsky ', francouzsky ') jsou nejzápadnější belgická provincie a nacházejí se ve Vlámském regionu.\nJako jediná z belgických provincií leží Západní Flandry na pobřeží Severního moře, které je vymezuje na severozápadě.\nKromě toho sousedí na severovýchodě s Nizozemskem, na východě s belgickými provinciemi Východní Flandry a Henegavsko a na jihu a jihozápadě s Francií.\nPovrch provincie je nížinatý; nejvyšší bod je vrch Kemmelberg s nadmořskou výškou 156 m.\nRozloha činí 3 144 km² a počet obyvatel je 1 141 866 (1. ledna 2006).\n\nMezi nejvýznamnější turistické cíle v Západních Flandrech patří historická města jako Bruggy nebo Ypry, ale také pobřeží Severního moře.\nPodél něj se táhne pobřežní tramvajová trať, která vede z De Panne u francouzských hranic přes Ostende do Knokke-Heist blízko hranice s Nizozemskem.\n\nProvincie Západní Flandry se dělí na 8 okresů (nizozemsky ) a zahrnuje 64 obcí. Hlavním městem jsou Bruggy.\n\n"}
{"id": "92695", "url": "https://cs.wikipedia.org/wiki?curid=92695", "title": "Citronečník trojlistý", "text": "Citronečník trojlistý\n\nCitronečník trojlistý (\"Poncirus trifoliata\"), známý též pod převzatým názvem trifoliáta, je trnitý keř z čeledi routovitých a blízký příbuzný citrusů. Je jediným zástupcem svého rodu.\n\n\"Poncirus trifoliata\" (L.) Raf., 1838\n\"Poncirus trifoliatus\" (L.) Raf., 1838 (gramatická varianta, uváděná v databázi IPNI)\n\n\n\n\nŘada autorů uvádí jako synonymum citronečníku trojlistého ještě druh \"Limonia trifolia\" Burm.f., 1768 (syn. \"Triphasia trifolia\" Burm.f. P.Wilson, 1909). Vzhledem k tomu, že uvedený druh byl popsán jako neopadavý keř, rostoucí divoce v Indonésii a na Filipínách, jde zcela zřejmě o omyl. Podobně je zpochybňována i synonymita druhů \"Triphasia aurantiola\" Lour. 1790 a \"Limonia trifoliata\" L., 1771 s citronečníkem.\n\nPochází z Koreje a severní až střední Číny. Jedná se o jedinou s citrusy spřízněnou rostlinu, kterou lze pěstovat i ve volné přírodě v Česku.\n\nKeř je opadavý, obvykle značně trnitý, ale byly vyšlechtěny i beztrnné formy. Listy jsou typicky trojčetné, výjimečně pětičetné, střídavě uspořádané. Prostřední list bývá 3–5 cm dlouhý, krajní pak měří 2–3 cm. Rozemnuté listy vydávají typickou citrusovou vůni. Řapík je úzce křídlatý. Hrozivě vypadající trny dosahují délky až 5 cm. Pětičetné bílé květy jsou podobné citrusům, ale větší, asi 3–5 cm v průměru. Na rostlině se objevují v dubnu, ještě před vyrašením prvních listů. Vůně je oproti pravým citrusům poměrně nevýrazná. Plody jsou kulaté, 3–5 cm v průměru a slabě plstnaté. V mládí jsou zelené, v době zralosti získají sytý žlutý odstín. Chuť je kvůli značnému obsahu pryskyřic trpká až hořká, navíc většinu plodu zabírají polyembryonická semena.\n\nCitronečník se nedožívá příliš vysokého věku; ve středoevropských podmínkách výjimečně 25 let.\n\nCitronečník je mrazuvzdorný, vydrží pokles teplot až k hranici -25 °C a i v případě namrznutí úspěšně regeneruje. Podmínkou pro úspěšné přečkání zimy je však vyzrání letorostů, a proto se jeho pěstování daří jen v nejteplejších oblastech republiky, kde je vegetační období dostatečně dlouhé. To však platí jen pro starší rostliny. Mladší jsou výrazně choulostivější a na zimu je nutné je chránit; doporučuje se proto semenáčky první zimu ponechávat ve skleníku. Citronečník je citlivý na obsah vápníku a solí, zejména chloridů. Jinak snáší jak lehké písčité, středně těžké i velmi těžké jílovité půdy, s dostatkem vlhkosti, pokud však nejsou příliš zamokřené; roste jak v kysele tak zásaditě reagujících půdách.\n\nCitronečník se uplatňuje především jako vynikající mrazuvzdorná podnož pro všechny druhy citrusů. Roubovancům propůjčuje částečně zakrslý růst a zvyšuje jejich odolnost proti nízkým teplotám (přibližně o 3 °C). Kuriozitou je, že se v tomto případě roubuje stálezelená dřevina na opadavou podnož, přičemž srůstnost je velmi dobrá. Citronečník se též používá při šlechtění citrusů, jeho kříženci s citrusy jsou taktéž vynikající podnoží.\n\nNejčastěji se vyskytují kříženci trifoliáty:\nV zahradnictví se pěstuje jako okrasná solitéra a to jak pro výrazné květy na brzkém jaře, tak pro zajímavě vyhlížející a dlouho neopadávající žluté plody. V teplejších krajinách se někdy používá k vytváření živých plotů, které jsou vzhledem k nebezpečně vyhlížejícím trnům zcela neprostupné, i když nejsou příliš husté.\n\nPřes trpkou až hořkou a svíravou chuť dužiny mohou plody sloužit k přípravě marmelády. Čerstvé plody obsahují málo šťávy, ale z déle skladovaných lze připravit tonizující nápoj, obsahující i značné množství vitamínu C. Ve východních kuchyních se používají mladé lístky k ochucování jídel.\n\nZejména ve východním léčitelství byl používán sušený plod jako močopudný prostředek (diuretikum), projímadlo (laxativum), pročišťující prostředek, při zažívacích potížích (např. dyspepsii), proti nadýmání (karminativum), jako prostředek potlačující zvracení (antiemetikum), pro uvolňování křečí (antispastikum), proti bolestem zubů a ke stahování cév. Odvar z kůry se používal jako prostředek pro odkašlávání (expektorans) a ke snižování horečky (antipyretikum). Všeobecně obsahové látky citronečníku zvyšují krevní tlak a mají mírně povzbuzující účinky na organismus.\n\nPlody obsahují celou řadu účinných látek patřících mezi flavonoidy, kumariny, monoterpeny a alkaloidy, zejména:\n\n\nLatinský druhový název je odvozen od slov \"tres\" (tři), resp ve složeninách \"tri-\" a \"folium\" (list), tedy „trojlistý“.\n"}
{"id": "92704", "url": "https://cs.wikipedia.org/wiki?curid=92704", "title": "Česká socialistická republika", "text": "Česká socialistická republika\n\nČeská socialistická republika (ČSR) byl původní oficiální název Česka, členského státu československé federace, používaný od 1. ledna 1969 do 5. března 1990. Název byl změněn ústavním zákonem č. 53/1990 Sb. o změně názvu České socialistické republiky na \"Česká republika\".\n\nČeská socialistická republika byla zřízena k 1. lednu 1969 československým ústavním zákonem o československé federaci z 27. října 1968. Podle něj obě republiky respektují navzájem svou suverenitu i suverenitu Československé socialistické republiky; stejně Československá socialistická republika respektuje suverenitu národních států. Státní občan každé z obou republik byl zároveň státním občanem Československé socialistické republiky a občan jedné republiky měl na území druhé republiky stejná práva a stejné povinnosti jako občan této republiky. Zásady nabývání a pozbývání státního občanství republik stanovil zákon Federálního shromáždění.\n\nPůvodně navrhované přijetí zemské vlajky a znaku Čech bylo nakonec roku 1969 odloženo a tak Česká socialistická republika až do roku 1990 používala výlučně státní symboly Československé socialistické republiky.\n\n"}
{"id": "92709", "url": "https://cs.wikipedia.org/wiki?curid=92709", "title": "Slovenská socialistická republika", "text": "Slovenská socialistická republika\n\nSlovenská socialistická republika (zkratka: SSR) byl od 1. ledna 1969 do 28. února 1990 oficiální název Slovenska. SSR byla členským státem československé federace. Ústavním zákonem Slovenské národní rady ze dne 1. března 1990 „O názvu, státním znaku, státní vlajce, státní pečeti a o státní hymně Slovenské republiky“ byl název změněn na tvar Slovenská republika.\n\nS příchodem nové socialistické ústavy v roce 1960 byl zaveden jediný Státní znak Československé socialistické republiky. SSR nikdy neměla vlastní ústavu, znak ani vlajku – pouze k ní mohla být přiřazována druhá část dvojdílné federální hymny a jednotlivé prvky z dalších federálních státních symbolů. Slovensko tak bylo ve znaku symbolizováno červeným zlatě orámovaným štítem, z něhož vystupovalo modré pohoří Kriváně, na kterém hoří vatra symbolizující Slovenské národní povstání. Tento emblém byl dílem slovenského akademického malíře Antona Holého. Po Sametové revoluci zavedl ústavní zákon od 1. března 1990 opět vlajku se třemi pruhy.\n\n\n\n"}
{"id": "92711", "url": "https://cs.wikipedia.org/wiki?curid=92711", "title": "Písmová osnova", "text": "Písmová osnova\n\nPísmovou osnovu tvoří pomyslná soustava vodorovných linií, odborně zvaných dotažnic. Tyto dotažnice jsou důležité při tvorbě písma. Určují totiž výškové proporce kresby písma a umístění akcentů.\n\nZákladní dotažnice (účaří písma) je linka, na kterou jsou „posazena“ jednotlivá písmena, a jsou tak seřazena do řádku.\n\nStřední dotažnicí je určena výška minusek (malých písmen) od účaří. Tato velikost se nazývá střední výška písma.\nHorní dotažnice je linka určující „strop“ písmenek \"b\", \"d\", \"f\", \"h\", \"k\", \"l\", \"t\". Svislé tahy těchto písmen se podle toho nazývají horní dotahy. U mnohých písem zároveň definuje výšku verzálek (velkých písmen). Nejsou však výjimkou písma navržená tak, že verzálky jsou nižší, než horní dotahy minusek. To je z důvodu, aby se diakritická znamínka vešla do kuželky a nevystupovala tolik z kresby řádků. Výška verzálek je pak určena tzv. verzálkovou dotažnicí.\nSpodní hranici svislých tahů minusek \"g\", \"j\", \"p\", \"q\", \"y\" nám určuje tzv. dolní dotažnice. Tyto svislé tahy písem se nazývají dolní dotahy.\nZaoblená písmena (\"o\", \"p\", \"c\", \"b\", \"d\", atd.) mírně překračují své dotažnice, a to jak ve verzálkách, tak v minuskách. Tento jev se nazývá přetah a používá se proto, aby se tato písmena nejevila opticky menší.\n\nAkcentová dotažnice je nejvýše položenou linií písmové osnovy. Tato dotažnice určuje umístění verzálkových akcentů. Minuskové akcenty mají svou vlastní akcentovou dotažnici. Ta se většinou kryje s horní dotažnicí.\nIndexovým účařím se řídí indexy. Pro horní index je to horní indexové účaří, pro dolní index je to dolní indexové účaří.\n\nRozvržení písmové osnovy vtiskuje písmu svůj osobitý charakter. Proto je u každého písma tato osnova jiná. Vzájemný poměr střední výšky k délce horních a dolních dotahů ovlivňuje čitelnost písma, jeho celkové zabarvení a kresebnou vyrovnanost. Větší střední výška písma a menší horní a dolní dotahy zaručují vyšší čitelnost i v malých velikostech, protože se v tisku jeho tahy neslévají.\n\nNa obrázku si můžete porovnat čitelnost dvou různých písem vysázených ve stejné velikosti. Rozdíl čitelnosti je zřejmý zejména při malých velikostech písma.\n\n"}
{"id": "92714", "url": "https://cs.wikipedia.org/wiki?curid=92714", "title": "Částečně rekurzivní funkce", "text": "Částečně rekurzivní funkce\n\nČástečně rekurzivní funkce (ČRF) je termín, kterým se v teorii vyčíslitelnosti označují funkce v jistém smyslu „složitější“ než tzv. primitivně rekurzivní funkce\n\nAxiomy a operátory jsou stejné jako u primitivně rekurzivních funkcí. Třída ČRF je pak definovaná jako nejmenší třída funkcí, která obsahuje axiomy a je uzavřená na všechny tři operátory, tedy primitivní rekurzi, substituci i minimalizaci. Právě operátorem \"minimalizace\" se ČRF liší od PRF – zavádí totiž do výpočtu funkce potenciálně nekonečný cyklus.\n\n\nTyto funkce jsou částečně, ale ne primitivně rekurzivní:\n"}
{"id": "92721", "url": "https://cs.wikipedia.org/wiki?curid=92721", "title": "December's Children (And Everybody's)", "text": "December's Children (And Everybody's)\n\nDecember's Children (And Everybody's) je páté americké album kapely The Rolling Stones, vydané na konci roku 1965. Většina alba byla nahrána během dvou nahrávacích dnů v září 1965, kdy finišovaly práce na britské verzi alba \"Out of Our Heads\", ale také některé nahrávky z let 1963 a 1964. Autory písní jsou většinou Mick Jagger a Keith Richards.\n\nD\"ecember's Children (And Everybody's)\" se na americkém žebříčku umístilo na čtvrtém místě a získalo zlatou desku.\n\nAutory jsou Mick Jagger a Keith Richards, pokud není uvedeno jinak.\n\n"}
{"id": "92725", "url": "https://cs.wikipedia.org/wiki?curid=92725", "title": "Brian Jones", "text": "Brian Jones\n\nBrian Jones, vlastním jménem Lewis Brian Hopkins Jones (28. února 1942 – 3. července 1969), byl zakladatel a původní vedoucí kapely The Rolling Stones. Hrál hlavně na kytaru a foukací harmoniku, ale uměl hrát na celou řadu nástrojů. Kvůli změně výsledného zvuku desek Rolling Stones neváhal použít po svém marimbu či sitár. Původně byl lídrem skupiny, později ho ale zastínili Mick Jagger a Keith Richards, ze kterých se časem stala velmi úspěšná autorská dvojice. Jeho pozice v kapele také postupně slábla kvůli drogovým a sexuálním skandálům. V červnu 1969 kapelu opustil. Ani ne měsíc na to se za ne zcela objasněných okolností utopil v bazénu ve vlastním domě. V kapele jej nahradil Mick Taylor.\n\nNarodil se 28. února 1942 v Cheltenhamu v hrabství Gloucestershire. Vyrůstal v hudebně založené rodině – jeho matka Louisa byla učitelkou hry na klavír a jeho otec Lewis Jones (povoláním letecký inženýr) hrál na klavír, varhany a vedl pěvecký sbor v místním kostele. Sám hrál na klarinet a ve čtrnácti letech se stal prvním klarinetistou školního orchestru.\n\nNavštěvoval místní školy – od září 1949 do června 1953 základní školu Dean Close School a následně cheltenhamské chlapecké gymnázium.\n\nV roce 1957 uslyšel hudbu Cannonballa Adderleyho, což podnítilo jeho zájem o jazz. Přiměl rodiče, aby mu koupili saxofon, a o dva roky později dostal od rodičů k sedmnáctým narozeninám první akustickou kytaru.\n\nNa jaře roku 1959 Jonesova čtrnáctiletá přítelkyně, cheltenhamská školačka Valerie Corbettová, otěhotněla a on opustil školu a odešel z domova. S jinými ženami zplodil další tři děti.\n\nPoté, co odešel z Cheltenhamu do Londýna, spřátelil se s Alexisem Kornerem, budoucím zpěvákem skupiny Manfred Mann Paulem Jonesem, budoucím basistou skupiny Cream Jackem Brucem a dalšími hudebníky, kteří tvořili londýnskou rythmandbluesovou scénu, jíž měli Rolling Stones zakrátko začít dominovat. Stal se bluesovým muzikantem, krátce si říkal Elmo Lewis a hrál na slide guitar. V té době stál také u zrodu kapely \"The Roosters\", kterou založil s Paulem Jonesem. V lednu 1963, kdy už oba tuto kapelu opustili, přijal uvolněné místo kytaristy po Brianovi Eric Clapton.\n\nV květnu 1962 si Brian Jones dal inzerát do \"Jazz News\", což byl informační bulletin programu klubů v Soho, kde zval muzikanty na zkoušku nově zakládané R&B kapely. První, kdo na tento inzerát zareagoval, byl pianista Ian Stewart řečený „Stu“. Později se k této vznikající kapele přidal také zpěvák Mick Jagger. Mick a jeho spolužák Keith Richards se s Brianem setkali už dříve, a to když ho viděli na koncertě v Ealing Clubu, kde tehdy spolu s Paulem Jonesem hrál v kapele, kterou vedl Alexis Korner. Mick Jagger pak jednou vzal s sebou na zkoušku kytaristu Keitha Richardse. Brian ani Stu neměli nic proti tomu, když se Keith snažil do repertoáru prosazovat songy Chucka Berryho. S tím však zásadně nesouhlasili ortodoxní bluesoví puritáni Geoff Brandford a Brian Knight, kteří později kapelu opustili.\n\nJméno The Rollin’ Stones (později psáno s g) si kapela vybrala po tom, co jim zavolal majitel jednoho z londýnských klubů. Ten se samozřejmě ptal na název kapely. Na podlaze tehdy ležela výběrová deska od Muddyho Waterse, první píseň se jmenovala \"Rollin’ Stone Blues\". The Rollin' Stones si odehráli první koncert 12. července 1962 v londýnském klubu \"Marquee\". Složení tehdy bylo Jagger, Richards, Jones, Stewart, na basu hrál Dick Taylor (později skončil u The Pretty Things) a bubeníkem byl Tony Chapman.\n\nMezi zářím 1962 a zářím 1963 bydleli Jones, Jagger a Richards společně v jednom bytě v Chelsea. Jejich spolubydlícím byl ještě James Phelge. Jeho jméno se objevuje u fiktivní autorské dvojice „Nanker–Phelge“ – této dvojici připisovali raní Rolling Stones autorství svých písniček. Jones a Richards tu trávili celé dny trénováním kytarových partů, které odposlouchali ze svých oblíbených bluesových desek. Mezi oblíbence patřili především Jimmy Reed, Muddy Waters, Willie Dixon a Howlin' Wolf. V této době také Brian Jones naučil hrát Micka Jaggera na foukací harmoniku.\n\nKapela pořád ještě hledala stálého basáka a bubeníka. Jako nejvhodnější baskytarista se nakonec jevil Bill Wyman, protože vlastnil zesilovač VOX AC30 a měl stále u sebe cigarety. Navíc hrál na basu, kterou si sám vyrobil. Na postu bubeníka kapela vystřídala v rychlém sledu Micka Avoryho, Tonyno Chapmana a Carla Littleho, než konečně v lednu 1963 za bicí usedl jazzový bubeník Charlie Watts. Tou dobou byl všeobecně uznáván jako jeden z nejlepších bubeníků v Londýně. Předtím hrál (mimo jiné) s kapelou Alexise Konrnera Blues Incorporated.\n\nStones tehdy hrávali v místních bluesových a jazzových klubech. V této době byl Brian Jones leaderem kapely – sháněl kluby, kde by mohli koncertovat, a vyjednával honoráře s majiteli klubů. Brian v těchto prvopočátcích kapely hrál na kytaru a harmoniku. Jako leader kapely si v té době nechával Brian o pět liber vyšší honorář, což v kapele vyvolávalo rozepře.\n\nPříklady slide kytary, kterou nahrál Brian Jones na deskách Rolling Stones: \"I Wanna Be Your Man\" (1963), \"I'm a King Bee\" (1964, na albu The Rolling Stones), \"Little Red Rooster\" (1964), \"I Can't Be Satisfied\" (1965, na albu Rolling Stones No. 2), \"I'm Movin' On\" (1965, on EP \"Got Live If You Want It!\"), \"Doncha Bother Me\" (1966, na albu Aftermath) a \"No Expectations\" (1968, na albu \"Beggars Banquet\"). Brian Jones také hrál doprovodnou kytaru ve stylu Bo Diddleyho \"I Need You Baby (Mona)\", užíval kytarový riff v \"The Last Time\"; hrál na sitár v \"Street Fighting Man\" a \"Paint It, Black\"; na varhany v \"Let's Spend the Night Together\", \"Complicated\"\" a \"2000 Man\"; na marimbu v \"Under My Thumb\", \"Out Of Time\" a \"Yesterday's Papers\"; na zobcovou flétnu v \"Ruby Tuesday\" a \"All Sold Out\"; na trumpetu v \"Child of the Moon\"; na dulcimer v \"I Am Waiting\" a \"Lady Jane\"; na cembalo v \"Lady Jane\"; na akordeon v \"Backstreet Girl\"; na saxofon a hoboj v \"Dandelion\"; na mellotron v \"She's a Rainbow\", \"We Love You\", \"Stray Cat Blues\" a \"2000 Light Years from Home\"; a v poslední nahrávací session s Rolling Stones na autoharfu v singlu \"You Got the Silver\".\n\nBrian Jones si také zahrál na harmoniku v mnoha písničkách raných Rolling Stones. Pár příkladů: \"Stoned\" (1963), \"Not Fade Away\" (1964), \"I Just Want to Make Love to You\", \"Now I've Got A Witness\" (1964) (z alba The Rolling Stones), \"Good Times, Bad Times\" (1964), \"2120 South Michigan Avenue\" (1964) (z EP \"Five By Five\"), \"The Under Assistant West Coast Promotion Man\", \"One More Try\" (1965) (z \"Out Of Our Heads\"), \"High and Dry\" a \"Goin' Home\" (1966) (z alba Aftermath), \"Who's Driving Your Plane?\" (1966), \"Cool Calm and Collected\", \"Who's Been Sleeping Here\" (1967) (z alba Between The Buttons), a \"Dear Doctor\" a \"Prodigal Son\" (1968) (z Beggars Banquet).\n\nV dřevních dobách Rolling Stones zpíval Brian jeden z vokálů. Opět jen pár příkladů: \"Come On\", \"I Wanna Be Your Man\", \"I Just Wanna Make Love to You\", \"Walking the Dog\", \"Money (That's What I Want)\", \"I'm Alright\", \"You Better Move On\" a \"It's All Over Now\". Má také na svědomí pískání ve skladbě \"Walking the Dog\". Brian spolu s Keithem Richardsem naposlouchávali desky Jimmyho Reeda a jak sami říkali: „Snažíme se hrát dvě kytary tak, aby to znělo, jako když hrají čtyři nebo pět.” Kytary Jonese a Richardse byly poznávacím znamením zvuku Rolling Stones, přičemž oba hráli jak sólovou, tak doprovodnou kytaru bez jasně vymezených hranic.\n\nS příchodem managera Andrewa Oldhama začala role Briana Jonese v kapele slábnout. Z pozice lídra kapely ho také postupně začali vytlačovat Mick Jagger a Keith Richards, kteří mezitím vytvořili fungující autorskou dvojici ve stylu Lennon-McCartney. Navíc sám Oldham prosazoval spíše Jaggera, ze kterého podle něho vyzařovalo charisma, a byl to právě Jagger, který na sebe dokázal strhnout nejvíce pozornosti na pódiu. Brian si také přál, aby kapela hrála více blues, ale manažer Oldham měl jiný názor: chtěl, aby ze Stones byla spíš R&B kapela, kterých v Londýně zatím moc nebylo. Navíc styl kapely většinou určovalo autorské duo Jagger-Richards.\n\nJak uvádí Oldham ve své knize \"Stoned\", Brian Jones se vyděloval již od počátku. Už při prvním turné v roce 1963 cestoval odděleně od kapely, ubytovával se v jiných hotelech a žádal pro sebe stále vyšší honoráře. Oldham také tvrdí, že Jones byl velmi citlivý a jako málo produktivní autor cítil, že se kapele odcizuje. Navíc byl zcela zbaven role manažera. Stále byl však závislý na životním stylu kapely, z čehož byl den ze dne otrávenější. Nikdo z jeho spoluhráčů ovšem nečekal, že to s ním dojde až tak daleko.\n\nČím více kapela bohatla a stávala se slavnou, tím více upadal Brian do závislosti na alkoholu a ostatních drogách. Brian bral často LSD, různé pilulky, kouřil marihuanu a soustavně to přeháněl s alkoholem. To se také podepsalo na jeho dušením zdraví. Navíc se Brian začal později vůči všem chovat nepřátelsky. Kvůli svým zdravotním problémům si také často pobyl v nemocnici.\n\nNedaly na sebe dlouho čekat ani problémy se soudy. Brian Jones byl za držení drog uvězněn v květnu 1967, krátce po policejním zátahu v Redlands – doma u Keitha Richardse. Policie také našla u Jonese doma marihuanu, kokain a pervitin. Brian se tehdy přiznal ke kouření marihuany, ale zapřel jakékoli užívání tvrdých drog. S ohledem na podobné případy jeho spoluhráčů, davy protestujících před soudní budovou, které žádaly jeho propuštění, nebyl nakonec Brian uvězněn. Vyvázl pouze s podmínkou, pokutou a povinností vyhledat odbornou pomoc.\n\nV červnu 1967 navštívil Monterey Pop Festival spolu se zpěvačkou Nico, se kterou měl krátký vztah. Tady se také potkal s Frankem Zappou a Dennisem Hopperem. Na pódiu také ohlašoval v té době ve Spojených státech ještě neznámou skupinu Jimi Hendrix Experience. Některé recenze festivalu mluvily o Jonesovi jako o „neoficiálním králi festivalu“.\n\nRostoucí nepřátelství mezi Jonesem a Richardsem umenšovalo Jonesovu roli v kapele. Brianovy nálady se často měnily – chvilku byl starostlivý a laskavý a následující minutu dokázal propuknout v hněv vůči komukoli a čemukoli. Jak tvrdí Bill Wyman ve své knize \"Stone Alone\": „Znali jsme dva Briany… jeden byl introvertní, stydlivý, citlivý a hluboce zamyšlený. Druhý byl náfuka, který ovšem uměl hrát, na co sáhl, a který neustále vyžadoval uznání okolí… Každé přátelství dokázal dotlačit až na samou hranici únosnosti, kterou pak velmi často překročil.“\n\nPostupem času také ubývalo Brianových hudebních příspěvků kapele. Role kytaristy ho postupně začínala nudit, a tak si vybíral exotické nástroje. Proto také často chyběl na nahrávacích sessions. V té době se Brian přátelil s mnoha jinými umělci, mezi které patřili například: Bob Dylan, George Harrison, Paul McCartney, John Lennon, Jimi Hendrix, Noel Redding, Steve Winwood, Eric Burdon a Steve Marriott.\n\nV březnu 1967 ho opustila Anita Pallenberg, se kterou měl vztah dva roky. Když byl v nemocnici během cesty do Maroka, utekla od něho ke Keithu Richardsovi. Vztah mezi Richardsem a Jonesem se tak propadl na samé dno.\n\nZačínalo být čím dál jasnější, že Jonesovo setrvání v kapele visí na vlásku. Zatímco dřív hrál ve spoustě skladeb na množství nástrojů, nyní hrál okrajovou roli jen v pár skladbách. Jonesovo poslední formální vystoupení bylo v prosinci 1968 v The Rolling Stones Rock and Roll Circus. To byla série koncertů proložená cirkusovými čísly, kterou tehdy Rolling Stones zorganizovali. Film čekal na vydání dlouhých 25 let. Mick Jagger tehdy nebyl spokojený s výkonem kapely. Nebylo se co divit, ve srovnání s jinými kapelami (zahráli si tu Jethro Tull, The Who a Taj Mahal) zněli Stones skutečně „unaveně“. Na DVD není Brian Jones téměř vůbec slyšet, kromě skladeb \"Jumpin' Jack Flash\", \"Sympathy For The Devil\" a \"No Expectations\".\n\nV noci z 2. na 3. července Brian utonul na dně svého bazénu. Skupina se o Brianově smrti dozvěděla při práci ve studiu s producentem Jimmy Millerem. Spousta dalších hudebních kolegů se o smrti dozvěděla a vyjádřila lítost, např. zpěvák Jim Morrison napsal pro Briana báseň. John Lennon prohlásil, že se Rolling Stones nad Brianovým mrtvým tělem rozpadnou, přitom se spíše jeho domovská kapela The Beatles blížila k jistému konci. Po smrti byl začleněn do klubu 27 Club. \n\nVýsledek pitvy ukázal, že Brian měl v těle několik nelegálních látek a alkohol, to však nevysvětlovalo, jestli se jednalo o sebevraždu, nebo vraždu. Vyšetřování jeho smrti probíhalo s výslechy jeho přítelkyně Anny Wohlin a Franka Thorogooda, architekta, který měl Brianovi navrhnout rekonstrukci jeho domu na farmě Cotchford v obci Hartfield. Spekulace hovořili o vraždě a sama přítelkyně Wohlinová tvrzení několik let věřila. Protože nebyl případ zcela uzavřen, vyšetřování se několik let opakovalo a často označovaným vrahem byl právě architekt Thorogood, který s Brianem trávil poslední čas. Ten údajně na smrtelné posteli přiznal manažerovi Stones Tomu Keylockovi vinu na Brianově úmrtí. Přesně po třiceti letech detektiv Terry Rawlings vyšetřování opět otevřel a prohlásil nové tvrzení: \"„Brian Jones byl zavražděn, a to bez jakýchkoliv pochybností. Nasvědčuje tomu množství důkazů, podle nichž je jasné, že čin byl pak velice pečlivě zahlazený.“\" Důvodem mohl být finanční konflikt.\n\nPohřeb se konal 10. července 1969 v Cheltenhamu, v místě, kde se Brian narodil. Zúčastnili se ho jeho rodiče, přítelkyně Wohlinová, architekt Thorogood. Ze skupiny Rolling Stones se přišli rozloučit pouze dva členové: baskytarista Bill Wyman a bubeník Charlie Watts. Mick Jagger se svojí přítelkyní Marianne Faithfullovou zaslali květiny, protože byli v Austrálii, kde Jagger natáčel hlavní roli kriminálníka \"Neda Kellyho.\" Keith Richards se vyjádřil jako \"„člověk nemilující pohřby“\", a proto se pohřbu neúčastnil. \n\n5. července 1969 skupina vzdala Brianovi hold v londýnském Hyde Parku. Vstup byl zdarma a park zaplnilo asi 500 000 diváků. Se skupinou poprvé vystoupil nový kytarista Mick Taylor. Skupina zahrála písně z raných let a také poprvé některé nové skladby z tehdy chystaného alba \"Let It Bleed\", jehož nahrávání se Brian účastnil minimálně.\n\n\n"}
{"id": "92726", "url": "https://cs.wikipedia.org/wiki?curid=92726", "title": "Les dames du Bois de Boulogne", "text": "Les dames du Bois de Boulogne\n\nLes dames du Bois de Boulogne jsou druhým celovečerním filmem slavného francouzského režiséra Roberta Bressona. Jedná se o zmodernizovanou adaptaci jedné z epizod románu Denise Diderota Jakub Fatalista. Na scénáři se podílel i Jean Cocteau a snímek nese všechny rysy nezaměnitelného Bressonova režijního rukopisu - odstranění všech vedlejších postav i rušivých prvků, výrazná psychologizace i až naturalistické scény. Tematicky se film zdánlivě vymyká obvyklé Bressonově tvorbě - tématům víry, avšak i tento světský příběh lásky, vášně a starých pout zaujímá pevné místo ve filmografii Roberta Bressona.\n\nHélène (Maria Casares) se dozví až od svého známého, že k ní její milenec, markýz Jean (Paul Bernard), již necítí to, co dříve. Zdánlivě se s Jeanem rozejde v dobrém, ve skutečnosti však nemyslí na nic jiného než na pomstu.\n\nV jedné taneční revue objeví mladou ženu Agnès (Elina Labourdette), která dokáže svým půvabem okouzlit takřka všechny muže. Hélène pojme zlomyslný plán: využije dívku k tomu, aby učarovala Jeanovi, což by způsobilo největší radost právě Hélène.\n\nJean se s Agnès seznámí a opravdu se do ní ihned zamiluje, jenomže Agnès by už ráda začala nový život, v němž by pokud možno nefigurovali žádní muži. Jean se však nevzdává a nakonec Agnès získá, nevěda o její minulosti. Hélène škodolibě sdělí Jeanovi vše o Agnèsině minulém povolání až na Jeanově svatbě. Agnès trpí srdeční slabostí a snímek končí v okamžiku, kdy Agnès umírá v Jeanově náručí.\n\n"}
{"id": "92727", "url": "https://cs.wikipedia.org/wiki?curid=92727", "title": "Radiohead", "text": "Radiohead\n\nRadiohead je britská alternativní rocková skupina z Oxfordshire. Skupinu tvoří Thom Yorke (hlavní vokály, rytmická kytara, klavír, elektronika), Jonny Greenwood (hlavní kytara, další nástroje), Ed O'Brien (kytara, doprovodné vokály), Colin Greenwood (basová kytara, syntezátor) a Phil Selway (bicí, perkuse). Radiohead vydali od roku 1993 devět studiových alb. Do roku 2007 jich skupina prodala přes 30 milionů kusů.\n\nRadiohead vydali svůj první singl Creep v roce 1992. Jejich debutové album Pablo Honey následovalo v roce 1993. Píseň Creep nebyla zpočátku příliš úspěšná, celosvětovým hitem se stala až po dotisku o rok později a kapela začínala být označována jako skupina jednoho hitu. Popularita Radiohead se ve Velké Británii zvýšila s vydáním druhého studiového alba The Bends (1995). Album, jehož vyvážená atmosféra, naplněná zvukovou barevností kytar a Yorkovým falzetem, bylo vřele přijato jak kritiky, tak především fanoušky. Třetí deska OK Computer (1997) skupině zajistila celosvětovou slávu. Album s prvky rozpínavého zvuku a tématem odcizení se v moderním světě je označováno jako zásadní mezník v hudbě 90. let.\n\nVydáním alb Kid A (2000) a Amnesiac (2001) dosáhli Radiohead vrcholu slávy, ačkoli se na tato dvě alba snášely velmi rozdílné ohlasy. V tomto tvůrčím období prochází Radiohead změnou hudebního stylu. Do své hudby začínají více začleňovat elektronickou hudbu, prvky krautrocku a jazzu. Hail to the Thief (2003), míchající kytarovou hudbu s elektronickou, bylo jejich posledním albem vydaným pod hlavičkou společnosti EMI. Heptalogii alb zatím uzavírá deska In Rainbows (2007). Skupina toto album umístila na internet a potenciální kupci za něj mohli zaplatit libovolnou částku. I přes to, že si ho mohli stáhnout zcela zdarma, většina z nich za něj zaplatila. Tento počin zaznamenal úspěch jak u kritiků, tak u fanoušků.\n\nV roce 2016 vydala kapela desku \"A Moon Shaped Pool\", český web iReport jí udělil vysoké hodnocení: čtyři a půl hvězdičky z pěti.\n\n\n"}
{"id": "92730", "url": "https://cs.wikipedia.org/wiki?curid=92730", "title": "Židovské svátky", "text": "Židovské svátky\n\nŽidovský svátek je den nebo řada dnů, dodržovaných Židy jako svaté nebo světské připomenutí důležitých událostí židovské historie. V hebrejštině mohou být židovské svátky podle jejich druhu pojmenovány:\n\nSvátky lze dělit na biblické, historické a tzv. moderní.\n\nSvátky biblické a historické jsou podrobně vykládány v Talmudu, zejména v oddílu Mo'ed, a dále rozpracovány do jednotlivých detailů v rabínské literatuře. V halachické literatuře se jim věnuje především druhá polovina oddílu Orach chajim a navazující komentáře.\n\nV rámci judaismu existují náboženské svátky, které jsou ustanoveny přímo Tórou, jako např. Pesach nebo Jom kipur či Šabat, které vyžadují abstinenci od práce a mohou také požadovat půst; existují také náboženské svátky jako Chanuka nebo Purim, které buďto nejsou uvedeny v Tóře, ale v jiné biblické knize (Purim v knize Ester), případně nejsou v Bibli uvedeny vůbec a jejich ustanovení je pozdější (Chanuka). Tyto svátky označujeme jako \"historické\", avšak jejich náboženský podtext je zdůrazněn zázrakem, který se měl udát. Dále existují svátky světské (moderní), které někteří židé ani neuznávají, a které souvisí s novodobým Státem Izrael – jedná se např. o Jom Jerušalajim nebo Jom ha-zikaron. Některým z nich však je často přiznáván i určitý náboženský rozměr (např. Jom ha-acma'ut).\n\nNejsvatější z židovských náboženských svátků jsou uvedeny v Tóře – v Exodu, Levitiku a Deuteronomiu.\n\nSvátek Purim se opírá o text knihy Ester. Svátek Chanuka má svou oporu v deuterokanonické knize Makabejských a v pozdějším rabínském ustanovení v Talmudu.\n\nModerní svátky, běžně dodržované Židy po celém světě, byly ustanoveny státem Izrael po jeho založení v roce 1948.\n\nBiblické svátky jsou mimo Izrael zdvojené. Výjimkou je Jom kipur, který je i mimo Izrael jen jednodenním svátkem, a Roš ha-šana, který je i v Izraeli dvoudenní. Důvodem je zajímavá vlastnost původního židovského kalendáře, ve kterém jednotlivé měsíce začínaly až po příchodu svědků do jeruzalémského Chrámu vyhlášením \"novoluní\", hebrejsky Roš chodeš. Teprve po vyhlášení Novoluní mohli poslové informovat jednotlivé židovské komunity. Největší starověká exilová komunita byla od zničení Šalomounova chrámu v Babylonii. Se stupňující se perzekucí Římanů vůči Židům v Izraeli se zhroutil původní důmyslný systém ohňových signálů a babylonští Židé nevěděli, kdy začal nový měsíc. Protože z logiky židovského kalendáře připadaly do úvahy jen dvě možnosti, rozhodli se babylonští Židé slavit obě dvě. To je dodnes zvykem všech Židů žijících mimo Izrael. Svátek Roš ha-šana je podle kalendáře zároveň novoluním, a proto se výše uvedený problém projevoval i v Izraeli. Řešení bylo podobné a Roš ha-šana je i v Izraeli dvoudenním svátkem. Biblické svátky dále dělíme na svátky vysoké, poutní a postní dny.\n\nNejdůležitější svátek, zmíněný jako jedno z přikázání v Desateru. Slaví se každou sobotu, respektive od pátečního do sobotního soumraku. V tento den se nesmí vykonávat žádná práce ani cestovat či provádět obchodní transakce. Je to svátek, při němž se schází přátelé a celá rodina pohromadě. Šabat je nejdůležitějším svátkem judaismu.\n\nZačíná v pátek před západem slunce obřadem \"kabalat šabat\" (přijetí šabatu), po němž se koná večerní modlitba a slavnostní večeře. Od této doby jsou zakázány určité druhy práce a věřící se má věnovat odpočinku a studiu. V sobotu ráno se v synagoze koná ranní bohoslužba s přídavnou modlitbou (musaf). K šabatu se také vztahuje zvyk svátečního „třetího jídla“ \"(se'uda šlišit)\" podávaného po odpolední modlitbě. Šabat končí po západu slunce obřadem nazývaným havdala.\n\nRoš chodeš – Nový měsíc – zahajuje každý židovský měsíc. První den měsíce nisan, čtrnáct dní před východem z Egypta, přikázal Bůh Mojžíšovi, aby vyhlásil novoluní. Od této chvíle se datuje tradice slavení novoluní, která nepřerušena trvá do dnešních dnů. Přestože dnes nemá Roš chodeš takový význam jako v historii, je připomínán jako polosvátek, kdy je sice povolena práce, ale vkládají se určité změny do liturgie.\n\nV průběhu posledního měsíce v židovském roce, elulu, se myšlenky a modlitby věřících váží k cyklu nejdůležitějších svátků, který začíná svátkem Roš ha-šana. S ubíhajícím časem končícího roku zkoumají věřící všechno, co učinili a neučinili. Blížící se den stvoření světa je příležitostí, aby si v rodině, s přáteli a známými vyměnili lístky s přáním dobrého v nadcházejícím čase.\n\nTaková přání si vyměňují také při synagogální bohoslužbě, dříve než se obec rozejde k rodinné slavnosti domů. V rámci svátečního jídla existuje zvyk jíst v medu omočená, sladká jablka, symbol očekávaných dobrých časů.\n\nRoš ha-šana patří ke svátkům, o nichž se troubí na šofar, naříznutý beraní roh. Troubí se na něj podobně jako na trumpetu, je však zapotřebí obzvláštní obratnosti. Troubení na šofar o svátku Roš ha-šana vyjadřuje hold Božímu království, dále tento obyčej upomíná na dobu praotců, zvláště Abrahama, a konečně na dar Tóry na Sinaji. Byl to právě zvuk šofaru, který se měl ozývat na hoře Sinaj při darování Tóry. Všechny tyto tradice vstupují do novoročního přání „le-šana tova tikatev“: „kéž jsi zapsán pro dobrý rok“, přání, které se vztahuje ke zmíněné nebeské knize soudu.\n\nŽidovská novoroční slavnost je tak četnými způsoby spojena s božským přikázáním, Tórou. V souvislosti s Novým rokem Roš ha-šana je třeba nahlížet Tóru jako pozitivní, život tvořící a nesoucí, božský dar.\n\nDeset dní mezi Roš ha-šana a Jom kipur nazýváme dny pokání. V této vážné době mezi dvěma vysokými biblickými svátky se dbá ve zvýšené míře na pečlivost plnění příkazů, prodlužuje se čas věnovaný dennímu studiu Tóry, říkají se ranní omluvné modlitby \"slichot\", prosby za odpuštění, mnozí mají ve zvyku se postit. Lidé vyhledávají přátele i nepřátele a snaží se je odprosit za vše, co jim v uplynulém roce provedli zlého a tak dochází k obecnému smiřování se. Talmud na mnohých místech vypráví o velikosti těch, kteří uměli odpouštět. Naopak člověk, který je upřímně prošen o odpuštění a prosbu nepřijme, je chápán jako veliký hříšník.\n\nTyto dny, které začínají svátkem Roš ha-šana, slouží zejména k rozjímání a zastavení se. Stará tradice říká, že od této chvíle až do konce Jom kipuru je otevřena nebeská kniha. V ní jsou zaznamenány dobré a zlé činy každého člověka. Dny zastavení slouží nejen zpětnému rozvažování, ale zároveň přípravě na božské určení budoucího údělu (viz níže Jom kipur). Tato myšlenka spojení minulosti a budoucnosti nachází výraz v kulatém pečivu (chala), které se váže k židovské novoroční slavnosti. Symbolizuje rytmus roku jako koloběhu.\n\nPoslední, tedy desátý den ze dní rozjímání, jež začínají novoroční slavností, je jedním z největších svátků v židovství: Jom Kipur.\n\nJom kipur je nejvyšší židovský svátek. Uzavírá období deseti dní pokání – tradice učí, že „\"na Roš ha-šana zapsáno, na Jom kipur zpečetěno\"“.\n\nJom kipur není považován za svátek nebo za den veselí, v žádném případě si židé na Jom kipur nepřejí „\"chag sameach\"“ – veselý svátek – je to spíše den sebezpytování, strávený v modlitbách a půstu.\n\nPesach často nazývaný Svátek nekvašených chlebů je jedním z nejdůležitějích židovských svátků a zároveň jedním z nejstarších vůbec (jelikož příkaz k jeho dodržování byl dán jako jeden z mála ještě před darováním Tóry na Sinaji. Společně se svátky Šavu'ot a Sukot se řadí mezi tři poutní svátky, které se každoročně slaví a které připomínají vyjití z otroctví a útěk z Egypta. Je svátkem osvobození židovského národa z tyranského zajetí a zároveň slavnostní probouzení půdy a země.\n\nPůst, který drží prvorození v předvečer svátku Pesach\n\nSedmitýdenní období mezi svátky Pesach a Šavu'ot.\n\nNěkdy nazývaný též „letnice“, svátek obdržení Tóry na hoře Sinaj.\n\nSvátek sklizně, připomenutí přebývání na poušti. Jeden z veselých svátků, který zároveň symbolizuje konec vegetačního období roku a nástup zimy. Období svátku Sukot uzavírá sváteční období, ve kterém se nese celý měsíc tišri.\n\nPříběh Chanuky je zaznamenán v První a Druhé knize Makabejské. Tyto knihy nejsou součástí Tanachu, ale jsou to deuterokanonické knihy (nejsou součástí původního kánonu). Zázrak posvěceného oleje, který zázračně hořel po osm dní je poprvé popsán v Talmudu.\n\nChanuka připomíná porážku syrských sil, které se pokoušely zamezit Izraelcům praktikovat judaismus. Juda Makabejský a jeho bratři zničili ohromné vojsko a znovuvysvětili jeruzalémský chrám. Pro tento osmidenní svátek je charakteristické zapalování světel – jedno pro první noc, dvě pro druhou, atd. – a používání speciálního svícnu, který se jmenuje chanukija nebo menora.\n\nNejveselejší z židovských svátků. Purim připomíná události, které jsou zaznamenány v Knize Ester. Je slaven čtením biblické knihy Ester, během kterého celá obec spustí rámus při jakékoliv zmínce jména Haman; divadelním sehráním příběhu Ester (eventuálně jiného veselého příběhu, v jidiš tzv. \"Purim špil\"); obdarováváním chudých a posíláním dárků \"mišloach manot\" (tj. dárky jídla nebo pití) a karnevalem. Zvyk pití \"„ad de-lo jada“\" (aramejsky \"dokud nebude vědět\") souvisí s další povinností – opít se tak, aby dotyčný nerozeznal rozdíl mezi prokletým Hamanem a požehnaným Mordechajem.\nO těchto svátcích je povolena většina prací, které jsou v normální svátek zakázané. Připomínají vesměs radostné události, nicméně nejsou přikázány Tórou, tudíž nemají specifickou liturgii. Většina těchto svátků je ustanovena až v talmudických dobách.\n\nPřipomíná počátek vegetačního cyklu v Izraeli.\n\nPřipomíná smrt rabiho Šim'ona bar Jochaje, který si nepřál, aby jeho úmrtní den byl dnem smutku, podle jiné tradice připomíná zastavení římského pronásledování za povstání Bar Kochba.\n\nTento den je slaven jako „svátek lásky“ – podle tradice bylo totiž v tento den povoleno Benjaminovcům vzít si manželky z jiných kmenů a tak zachránit budoucnost kmene (Soudců, 21. kapitola).\n\nNejsmutnější den židovské historie, výročí zničení obou jeruzalémských Chrámů a dalších tragických událostí\n\nPřipomenutí počátku obléhání Jeruzaléma.\n\nPřipomenutí prolomení jeruzalémských hradeb.\n\nPřipomenutí zavraždění místodržícího Gedalji.\n\nDen obětí holokaustu, ustanoven na výročí začátku povstání ve varšavském ghettu.\n\nDen vzpomínek na vojáky a lidi padlé za Izrael.\n\nDen vyhlášení nezávislosti novodobého státu Izrael.\n\nVýročí sjednocení Jeruzaléma za šestidenní války v r. 1967.\n\n"}
{"id": "92731", "url": "https://cs.wikipedia.org/wiki?curid=92731", "title": "Theo van Gogh (režisér)", "text": "Theo van Gogh (režisér)\n\nTheo van Gogh (23. července 1957 Den Haag – 2. listopadu 2004 Amsterdam) byl nizozemský režisér, publicista, televizní producent a herec. Jeho pradědeček byl bratrem slavného nizozemského malíře Vincenta van Gogha.\n\nV roce 2004 adaptoval scénář nizozemské političky somálského původu Ayaan Hirsi Ali a natočil krátký film \"Podvolení\" (\"Submission: Part I\"), který pojednává o násilí a zvůli vůči ženám v islámských komunitách, ve kterém jednotlivé ženy vyprávějí své děsivé příběhy, pokleknuté a schoulené do modlitby a na jejich polonahá – jen poloprůsvitnými závoji pokrytá těla jsou promítány texty z Koránu, které se vztahují k nadřazenosti mužů nad ženami.\n\nPoté, co byl film promítán v nizozemské veřejné televizní stanici, dostali jak Ali tak van Gogh dopisy hrozící mu smrtí. Van Gogh ale hrozbu nebral vážně a dokonce se nechal slyšet, že „přece nikdo nezabije vesnického idiota“. Byl zavražděn muslimem marockého původu, 26letým Mohammedem Bouyerim, dne 2. listopadu v Amsterodamu, když jel na kole do práce. Boyerim na něj osmkrát vystřelil, poté vzal nůž a uštědřil mu hlubokou řeznou ránu do hrdla a bodnou ránu do hrudníku. Na místě nechal zprávu, ve které vyhrožoval západním vládám, židům a Hirsi Ali (scenáristce výše zmíněného filmu). Bouyeri byl krátce poté vypátrán a zatčen a 26. července 2005 odsouzen na doživotí.\n\nKvalita jeho filmů stojí na výkonech herců, které motivoval vlídným přístupem. Věřil, že tak podají lepší výkon. V 80. létech točil především šokující snímky a literární adaptace. Od 90. let se zaměřil na filmy o vztazích.\nVětšina jeho filmů byla nízkorozpočtových, často placená z vlastních nákladů.\n\n\n\nByl přispěvatelem mnoha novin a časopisů, které musel často opustit kvůli neshodám s nadřízenými.\n\nPublikované knihy:\n\n\n"}
{"id": "92742", "url": "https://cs.wikipedia.org/wiki?curid=92742", "title": "Lublin", "text": "Lublin\n\nLublin je polské historické město ležící ve východním Polsku mezi Varšavou (160 km) a hranicí s Ukrajinou (80 km). Žije zde obyvatel, je 9. největším polským městem a největším sídlem východně od Visly. Lublin je střediskem Lublinského vojvodství. Městem protéká řeka Bystrzyca.\n\nNa místě dnešního města stála osada již v 5. století. První zmínka o Lublinu pochází z roku 1224; název pochází od jména \"Lubla (Lubomír)\". Ve 13. století získalo městská práva. Během polské expanze do Haliče a na Červenou Rus zvítězil roku 1341 Kazimír III. Veliký poblíž Lublina nad Tatary; rok nato bylo město obehnáno hradbami. Rozvíjel se obchod s nově podrobenými oblastmi dnešní Ukrajiny a s černomořskými přístavy.\n\nRoku 1569 zde byla uzavřena Lublinská unie – personální svazek Polského království s Litvou. V 17. století byl Lublin zničen jednak kozáckými a švédskými nájezdy (1656), jednak morem, který si zde roku 1630 vyžádal 5000 obětí. V téže době bylo město jedním z center polské reformace; existovala zde mj. komunita Polských bratří. Po III. dělení Polska se město načas octlo v rakouské správě (1792–1805), poté připadlo ruskému impériu. Roku 1837 se stalo centrem gubernie. Okolo roku 1850 zde žilo 21 000 lidí, z nichž 56 % bylo židovského vyznání. V 2. polovině 19. století pak město velmi rychle rostlo, mj. díky železnici Varšava – Kovel (1877).\n\nRoku 1918, kdy se Lublin stal součástí nezávislého Polska, byla založena zdejší katolická univerzita. V roce 1939 zde žilo 120 000 lidí, z nichž třetina byli Židé; mezi válkami jejich komunita relativně prosperovala (fungovala zde mj. největší ješiva na světě), avšak drtivá většina Židů byla zavražděna během německé nacistické okupace (1939–1944) v koncentračním táboře v Majdanku vzdáleném jen 2 km od židovského ghetta, které bylo (stejně jako část Starého města a čtvrti Wieniawa) během války zcela zdevastováno. 23. července 1944 se Lublin stal na 146 dní dočasným hlavním městem komunistického Polska. Po roce 1945 nastal rychlý rozvoj průmyslu, vybudována byla též většina velkých sídlišť v okrajových částech města. Na Majdanku a židovských hřbitovech vznikly památníky připomínající holocaust a válečné hrůzy.\n\nLublin je dnes především kulturním centrem východního Polska. Funguje zde množství galerií a muzeí, jsou zde 4 univerzity (kromě katolické spíše přírodovědeckého zaměření) a ve zdejším Centru Kultury se konají divadelní festivaly.\n\nHospodářství je založeno spíše na lehkém (potravinářském, farmaceutickém) průmyslu, neboť množství velkých podniků po přechodu ke kapitalismu zkrachovalo. Vyrábí se zde dodávky Lublin. Městem prochází hlavní silnice z Varšavy do Lvova a z Białystoku do Řešova; železnice zajišťuje spojení především s Varšavou, v opačném směru jezdí vlaky do Chełmu a dvakrát denně do Kyjeva. Odbočuje zde vedlejší trať do Stalowej Woli.\n\n\n\n\n"}
{"id": "92743", "url": "https://cs.wikipedia.org/wiki?curid=92743", "title": "Borovina", "text": "Borovina\n\nBorovina je část města Třebíče. Borovina je tvořema třemi částmi: \"Starou Borovinou\" sousedící se Stařečkou a začínající v borovinském kopci, \"Novou Borovinou\" skládající se především z kolonií baťovských domků kolem Revoluční třídy a sídlištěm \"Za Rybníkem\", které se nachází již mimo katastr Třebíče na katastrálním území Řípova a je tvořeno panelovými bytovými domy. Těsně sousedí se Stařečkou a leží na západě města. Ze severu ji ohraničuje údolí řeky Jihlavy, na jejímž pravém břehu se Borovina nachází. Z jihu lemuje zástavbu Stařečský potok, Borovina se nachází na jeho levém břehu. Počet obyvatel byl v roce 2008 5 864, a v dnešní době se již příliš nemění. Nadmořská výška se pohybuje okolo 450 m n. m.\n\nNová část leží částečně v údolí Stařečského potoka, na kterém zde leží Borovinský rybník. Zbytek Boroviny, převážně její starší část, se pak nachází na návrší mezi tímto potokem a řekou Jihlavou.\n\nBorovina vznikla díky založení společnosti na výrobu obuvi Karl Budischowski, která byla později převzata Tomášem Baťou. To bylo důvodem výstavby velkých kolonií dělnických domků v severozápadní části Boroviny. Díky této společnosti bylo v Borovině postaveno také poměrně velké nádraží se stáčírnou mazutu pro blízkou kotelnu. V části obce žije obyvatel.\n\nNázev Borovina je pravděpodobně odvozen od slova borovice. V místě dnešní Boroviny se totiž původně rozkládal les, místy rozdělený poli. Dá se předpokládat, dle dnešního hojného výskytu borovic v Borovině i na ploše celého města, že tento les byl převážně borový. Ovšem tento les pokrýval jen menší část dnešní Boroviny. Na zbytek místní části se název přenesl až později, dříve měly i části tohoto zbytku své specifické názvy.\n\nBorovina je jednou z mladších částí Třebíče, má svou starší a novější část.\nNejstaršími stavbami v Borovině byli tři mlýny na Stařečském potoce \"Borovinský\", \"Janův\" a \"Hluchý\".\n\nBorovinský mlýn s pilou, který ležel na Stařečském potoce daleko za městem Třebíčí, zakoupili od mlynáře Padrty roku 1842 třebíčští koželuzi Budišovští. Karel Budišovský poté nechal přestavět mlýn na koželužnu, později zde začal vyrábět i obuv a veškeré kožené zboží. Tím položil základy koželužské a obuvnické tradici v Borovině a dřívější společnosti BOPO. Následně ještě prosadil výstavbu větrného mlýna na mletí třísla poblíž budoucí železniční tratě v Třebíči. Později se společnost stala nejlepší v Rakousku-Uhersku, ba i v celé střední Evropě.\n\nOd roku 1842 byla u továrny zavedena cihelna na výrobu cihel a pálení vápna, která získávala cihlářskou hlínu z blízkého údolí. Terénní změny způsobené její těžbou jsou v Borovině patrné dodnes. Roku 1889 byla kolaudována již nová cihelna a o čtyři roky později byl založen Borovinský rybník sloužící jako zásobárna vody pro továrny. Pro část tehdejších zaměstnanců byly v letech 1905–1912 vybudovány tři řady dělnických domů. Inspirací pro jejich stavbu byly malé anglické průmyslové domy. To je na některých patrné dodnes, viditelným znakem jsou zvláště vnější zdi tvořené cihlami, které nejsou omítnuté.\n\nZlomem v dějinách Boroviny byla Světová hospodářská krize ve dvacátých letech 20. století. Jejím následkem podpořeným ještě rozpadem monarchie, jejíž armáda byla hlavním odběratelem koženého zboží z borovinských továren, zkrachoval celý tehdejší podnik. Většinu ho pak roku 1931 zakoupil Tomáš Baťa. Rok poté započal s výstavbou dělnických kolonií, tzv. \"Baťovek\". Borovina tehdy zažívala velký rozvoj a v Třebíči tak vznikla první zahradní čtvrť.\n\nRoku 1940 měly dělnické kolonie již 150 rodinných dvojdomků a vilek, pět penzionů a svobodáren. Původní životnost všech staveb byla dvacet let, slouží však dodnes.\n\nPo roce 1945, kdy továrny byly ještě součástí společnosti Baťa, bylo předáno do užívání dvacet dvojdomků a několik malých vilek, dnes nazývaných \"Hájenky\", podle toho, že byly vystavěny v prostoru bývalé hájenky.\n\nV 60. letech vzniklo ještě několik panelových domů, které tehdy patřily mezi první v Třebíči.\n\nDruhou nejvýznamnější etapou historie Boroviny je výstavba nového \"sídliště Za rybníkem\". To se skládá především z panelových domů. Jejich stavba byla započata v 80. letech a souvisela s výstavbou JE Dukovany. Proto většinu obyvatel sídliště dodnes tvoří zaměstnanci elektrárny.\n\nNa sídlišti postupně vznikly dvě ulice, jsou to ulice \"Zahraničního odboje\" (dříve \"Jana Švermy\") a jižněji položená ulice \"Okružní\", která svůj název získala kvůli svému tvaru. Podél obou ulici stojí celkem šest bloků řadových čtyřpatrových domů. Na západních koncích ulic je poté vybudováno dvanáct jednotlivých osmipatrových domů.\n\nJako součást občanské vybavenosti byly také postaveny: obchod \"Jednota\", \"ZŠ Za rybníkem\" (nyní ZMVŠ), \"MŠ Okružní\", Centrum drobných obchodů (nyní sídlo společnosti \"VIA ALTA (dříve Euronest)\"), restaurace a pobočka Městské knihovny Třebíč. Pro vytápění bytů byly postaveny celkem tři \"výměníky\", do kterých bylo teplo přiváděno z kotelny u továren BOPO. Přívod elektrické energie byl zajištěn sestavou transformátorů, do kterých je elektřina přiváděna z nedaleké rozvodny ležící poblíž vesnice Červená Hospoda.\n\n\nObě části Boroviny nyní zažívají rozvoj. Panelová zástavba prochází celkovou revitalizací. Domy jsou zateplovány a jsou u nich vyměňována dřevěná okna za plastová. U některých byly také vyměněny balkony. Přestavbou a modernizací prochází také mnoho domů v bývalých dělnických koloniích, které jsou v soukromém vlastnictví.\nV roce 2003 zanikla základní škola na sídlišti \"Za rybníkem.\" Místo ní zde vznikla ZMVŠ. Tato změna způsobila přechod většiny žáků na ZŠ Bartuškova ve starší části Boroviny. Ta je kvůli tomu modernizována. V roce 2007 v její blízkosti vznikl nový multifunkční komplex sportovních hřišť. Opravy se dočkal také plavecký bazén přiléhající ke škole. V roce 2018 bude upraveno hřiště u školy na nový multifunkční areál. Stavba hřiště bude zahájena v červnu roku 2018, kdy součástí má být vybavení pro seniory i pro malé děti. Bude připravena dráha pro inline bruslaře, skatepark, běžecký ovál a hřiště pro tenis nebo fotbal. Na konci května roku 2019 bylo zmíněné hřiště otevřeno, součástí je skatepark, tartanová dráha a další atrakce.\nV roce 2007 byla otevřena nová prodejna diskontu \"PLUS\". Díky tomu získali občané Boroviny první dlouho očekávaný supermarket, který vyřešil problémy s dostupností základního zboží, které bylo doposud k dostání pouze v menší prodejně společnosti \"Jednota\". V oblasti borovinské továrny – bývalé BOPO došlo v roce 2015 k rekonstrukci plochy, několika budov, otevření DDM a několika dětských hřišť. Stejně tak probíhá další revitalizace tohoto prostranství.\n\nRoku 2020 budou zbourány sociální byty v Alšově ulici.\n\nŽivot v Borovině by v budoucnu měla asi nejvíce ovlivnit plánovaná výstavba jihozápadní části obchvatu města Třebíče, který by měl Borovinu takřka rozpůlit. Tato stavba by v budoucnu mohla způsobit rozpory mezi obyvatelstvem Boroviny a vedením města. Již nyní někteří občané se stavbou nesouhlasí.\n\nDruhou významnější připravovanou stavbou je projekt revitalizace bývalého továrního areálu, který počítá s přestavbou průmyslových objektů na výrobu obuvi a ponožek na obytné zóny s občanským vybavením.\n\nBorovinu se nachází v jihozápadní části města Třebíče v údolí Stařečského potoka a na návrší zvedajícím se na jeho levém břehu a z druhé strany ohraničeném údolím Jihlava. Hlavní osy tvoří silnice I/23 stoupající Borovinou směrem na západ z města a silnice II/410 dnes vedená údolím Stařečského potoka a směřující dále jihozápadně z města do městyse Stařeč.\n\nMěstys Stařeč se svými osadami Červená Hospoda a Kracovice je jedinou sousedící obcí od západu až k jihu. Sousedními částmi města jsou po směru hodinových ručiček od severozápadu k jihu: bývalá obec Řípov, Stařečka začínající na severu železniční tratí 240 a Krajíčkovou strání, a Horka Domky ležící na pravém břehu Stařečského potoka od stráně Libušina údolí a stráně Terovského údolí.\n\nV roce 2017 byly v Borovině nalezeny opály různých barev, nejvíce bylo nalezeno zelených, hnědých a červených, nejméně pak bílých a žlutých. Opály byly již dříve nacházeny v prostoru bývalé borovinské cihelny, ta později zanikla a k nálezům docházelo pouze sporadicky.\n\nStará Borovina se rozkládá především kolem \"ulice Sucheniova\", kde se nacházejí vily, a podél \"Revoluční třídy\", kde jsou vystavěny Baťovy kolonie. Hraniční bodem se Stařečkou je křižovatka s \"ulicí Dr. Antonína Hobzy\", tzv. \"Novou borovinskou cestou\", která je dále pojmenována jako \"ulice Koželužská\". S novou Borovinou je rozdělena \"ulicí Fibichova\", která zároveň spojuje \"Revoluční třídu\" s \"ulicí Koželužská\".\n\nZ přírodního hlediska se stará Borovina nachází na návrší mezi řekou Jihlavou na severu a Stařečským potokem na jihu.\n\nDruhou částí je nová Borovina blížící se spíš ke Starči, nová Borovina byla vybudována v 70. a 80 letech 20. století kvůli výstavbě jaderné elektrárny Dukovany.\nNová Borovina přímo sousedí pouze se starou Borovinou. Hranicí mezi nimi je ulice \"Fibichova\". Nová Borovina dále sousedí s katastrem obce Stařeč na západě a na jihu. Západní hranice vede v těsné blízkosti posledních panelových domů. Na jihu končí její území Borovinským rybníkem. Téměř celá novější část Boroviny leží v katastru místní části Řípov. Samotný Řípov leží severně od Boroviny. Pomyslnou severní hranici, která kvůli tomu ve skutečnosti neexistuje, tvoří železnice a silnice I/23.\n\nNa jihu vede skrze celou novou Borovinu \"ulice Koželužská\" na níž navazují severněji položené ulice \"Okružní\" a \"Zahraničního odboje\", na kterých se nacházejí panelové domy. Podél ulice \"Koželužská\" je vystavěno několik dělnických domků z doby počátků Boroviny.\n\nV minulosti byla politická orientace voličů a obyvatel Boroviny značně ovlivněna přítomností továren na výrobu obuvi, které dnes již neexistují. Většina voličů tudíž byla dělníky a volila KSČM, která v Borovině až do roku 2006 dlouhodobě vítězila.\n\nV minulých volbách do zastupitelstva města, ale KSČM zvítězila pouze ve dvou z pěti borovinských volebních okrsků. Oba dva ležely ve starší části. Ve zbylých třech okrscích zvítězila ODS. Příčinou této změny je patrně postupné omlazování obyvatel Boroviny, které ale probíhá výrazněji v novější části, protože v té právě začíná nabývat plnoletosti první generace narozená zaměstnancům JE Dukovany, kteří se do této části přistěhovali v 80. letech 20. století. Avšak ve starší části je většina voličů tvořena důchodci, proto zde i nadále vítězí KSČM.\n\nZměna politických sympatií se projevila i ve volbách do zastupitelstva Kraje Vysočina v roce 2008. Ve všech volebních okrscích zvítězila ČSSD.\n\nNejvětší růst počtu obyvatel je patrný mezi lety 1981 a 1991, kdy bylo vystavěno sídliště \"Za rybníkem\". Dnes se již počet obyvatel příliš nemění.\n\n\nPrvní železniční spojení ovlivňující Borovinu bylo vystavěno v roce 1871, jednalo se o dnešní trať trať č. 241, tehdy nazývanou \"trať Vídeň – Znojmo – Jihlava – Berlín\" vzhledem k její trase. Dopravní dostupnost Boroviny byla tehdy zlepšena výstavbou nové silnice vedoucí Libušiným údolím, která spojila Borovinu s centrem města a dále vedla k třebíčskému nádraží tehdy vzdálenému 7 km od města. Jednalo se o stanici tehdy nazvanou Starč-Třebíč ( \"Startsch - Trebitsch\"), která ležela právě na již zmíněné trati.\n\nDalší železniční stavbou, která byla pro Borovinu patrně ještě významnější, byla stavba tratě č. 240 z Okříšek do Brna. Na té díky továrnám na výrobu obuvi v Borovině vznikla zastávka Třebíč-Borovina. Původně, do roku 1949 nesla název \"Řípov\" podle jiné blízké místní části Řípova, v jehož katastrálním území se zastávka nachází. Její součástí je také dodnes nákladiště borovinské továrny, které se však dnes již nepoužívá.\n\nKe stanici přiléhá také stáčírna mazutu, přes kterou byla zásobována kotelna ležící v areálu BOPA, která vytápěla veškeré dělnické domy. V zastávce zastavují pouze osobní vlaky, rychlíky jí projíždějí bez zastavení.\n\nV Borovině se nacházejí celkem čtyři zastávky třebíčské městské autobusové dopravy. Dvě z nich leží na Revoluční třídě. Jsou to zastávky \"U kapličky\" a \"Revoluční\". Obě jsou průjezdné v obou směrech a staví v nich linky MAD 1, 3, 5, 7 a 9. Kvůli bývalé továrně na obuv BOPO vznikla zastávka \"Borovina, BOPO\". Ta již po zkrachování podniku nebyla tolik využívána. Dnes jí ale hojně používají k přepravě žáci Hotelové školy Třebíč, jejíž internát se v Borovině nachází. Poslední borovinská zastávka \"sídl. Za rybníkem\" vznikla kvůli výstavbě nového sídliště. Je konečnou linek 1, 3, 5, a 7.\n\nAutobusové spojení spojuje Borovinu s centrem města a jeho ostatními části přibližně každou čtvrt hodinu, ve špičce potom každých pět minut.\n\nPříměstská autobusová doprava v Borovině má celkem dvě zastávky. První je zastávka \"Třebíč, Pražská\" ležící na silnici I/23 na výjezdu na Jihlavu. Tato zastávka je obousměrná, průjezdná a staví v ní především autobusy jedoucí směr Jihlava a Telč, z dálkových autobusů pak linky jedoucí do Prahy.\n\nDruhou stanicí příměstské autobusové dopravy je autobusové nádraží \"Borovina, BOPO\". Nádraží má přibližně patnáct parkovacích stání pro autobusy a přiléhá k němu parkoviště pro automobily. Autobusy projíždějící jím jedou směrem na Stařeč, Kojetice a Rokytnice nad Rokytnou.\n\nSport v Borovině je významně spjat s továrnou BOPO. Podnik totiž sponzoroval mnoho sportovních klubů. Jejich množství bylo také podpořeno citěním obyvatel Boroviny, kteří se dříve nepovažovali za součást Třebíče a chtěli mít to stejné, co bylo Třebíči. Tak mohl v Borovině postupně vzniknout oddíl fotbalový, hokejový, kuželkářský, gymnastický a další. Všechny tyto kluby podporoval borovinský podnik a všechny před jeho zánikem, ale většina i dnes, nesly název \"TJ BOPO\".\n\nV Borovině se v minulosti nacházely celkem dvě základní školy. Dnes zde působí již pouze ZŠ Bartuškova. Ta se nachází ve starší části místní části. Druhou školou byla ZŠ Za Rybníkem, která však zanikla roku 2003 z důvodu zřízení Zápodomoravské vysoké školy Třebíč v jejích prostorách. Většina jejích žáků nyní dojíždí na ZŠ Bartuškova.\n\nV Borovině se nachází pouze jeden městský park \"Libušino údolí\", který je ovšem poměrně důležitý, protože spojuje Borovinu s centrem města.\n\n\n\n"}
{"id": "92747", "url": "https://cs.wikipedia.org/wiki?curid=92747", "title": "Strana Rovnost Šancí", "text": "Strana Rovnost Šancí\n\nStrana Rovnost Šancí (zkratka SRŠ) byla česká politická strana zaregistrovaná Ministerstvem vnitra dne 19. dubna 2005. Kladla si za cíl především prosazení úplného zrovnoprávnění žen ve společnosti. Předsedkyní strany byla Zdenka Ulmannová. Pro volby do Sněmovny i pro senátní volby byla na kandidátku v Praze umístěna mj. režisérka Věra Chytilová. Pro volby do Sněmovny strana kandidátky postavila ve všech 14 volebních krajích. Stranu podpořily rovněž známá feministka Michaela Marksová-Tominová a režisérka Olga Sommerová.\n\nVzhledem k zaměření strany bylo její zařazení na škále pravice - levice silně problematické, některými svými dalšími programovými body (udržení mezigenerační solidarity) se poněkud blížila spíš k levici.\n\nŘada politiků i komentátorů nepovažuje založení „strany žen“ za vhodné a smysluplné, např. podle politologa Jiřího Pehe však pouhá existence strany podobného zaměření jistý pozitivní smysl a vliv na společnost mít může.\n\nVe sněmovních volbách v roce 2006 strana obdržela 10 879 hlasů čili 0.20 %.\n\nV senátních volbách za stranu kandidovaly prof. Věra Chytilová v Praze 2 a předsedkyně strany Zdenka Ulmannová v Praze 8. Chytilová dostala 1  562 hlasů, (4.55  %), Ulmannová 278 hlasů (0.75 %).\n\nV září 2007 ministr vnitra na základě stanoviska kontrolního výboru Poslanecké sněmovny navrhl Nejvyššímu správnímu soudu pozastavení činnosti strany Strana Rovnost Šancí. Důvodem bylo údajné nesplnění zákonem dané povinnosti odevzdat výroční finanční zprávu za předchozí rok. 22. ledna 2008 byla činnost strany rozhodnutím Nejvyššího správního soudu pozastavena, právní moci rozhodnutí nabylo 31.1. 2008.\n\n\n"}
{"id": "92755", "url": "https://cs.wikipedia.org/wiki?curid=92755", "title": "Kakadu molucký", "text": "Kakadu molucký\n\nKakadu molucký (\"Cacatua moluccensis\" Gmelin 1788) je velký endemický papoušek z čeledi kakaduovitých. Vzhledem k ničení životního prostředí a nelegálnímu odchytu je ve volné přírodě ohrožen a je zařazen na seznam CITES. Odhaduje se, že v ubývajících domovských pralesích přežívá jen něco kolem 2000 jedinců.\n\nDélka těla dosahuje až 50 cm, hmotnost je v rozmezí 780–1100 g. Kakadu molucký má celé tělo a hlavu zbarvenou světle lososově růžově. Vztyčitelná chocholka je tmavěji lososově růžově zbarvená. Oči mají hnědou duhovku, zobák a nohy jsou tmavě šedé. Samice bývá větší než samec.\n\nTento druh endemicky žije na Jižních Moluckých ostrovech ve východní Indonésii. Žije v nadmořských výškách kolem 1000 m, v pobřežních oblastech, v horách, na kokosových plantážích. V době hnízdění žijí v párech, později se sdružují do velkých hejn.\n\nŽiví se převážně rostlinnou potravou, jako jsou semena, ovoce, méně hmyz. V zajetí se podává slunečnicové semínko, různé druhy ořechů, pšenici, oves, proso, lesknici, máčenou kukuřici, granule, piškoty, ovoce, mrkev, zelené krmení a čerstvé větve k okusu.\n\nHnízdí v dutinách stromů, samice snáší 2 vejce, mláďata se líhnou za 29–30 dní a opouštějí hnízdo po 8–9 týdnech.\n\nKakadu molucký je inteligentní, citlivý a učenlivý pták. Vyžaduje pravidelný kontakt s členy svého lidského hejna a potřebuje neustálou mentální stimulaci, kterou mu můžeme poskytnout ve formě průběžně obměňovaných hraček. Nechává se poškrábat a někdy se toho i nepříjemně dožaduje. Klade tak na chovatele poměrně velké časové nároky. Při zanedbání péče se u něj může objevit zlozvyk vytrhávání peří, zvláště pokud je držen v kleci nevyhovujících rozměrů. Nejlépe se mu totiž daří v prostorné voliéře.\n\nKakadu molucký je velmi hlučný. Není náhodou, že nejhojnějšími obyvateli různých záchytných center pro problémové papoušky jsou právě tito kakaduové. Naštěstí však existují výcvikové metody, díky nimž lze křik mírnit. Kakadu molucký nikdy nebude ptákem vhodným do bytu, ale lze jej naučit křičet v omezených časových úsecích, kdy je to nejméně rušivé. Pro výcvik je vhodný zejména clicker training.\nKakadu molucký vyžaduje správné zacházení, jinak se může stát nebezpečným. Není právě ideálním mazlíčkem do rodin s malými dětmi. Svým zobákem bez problémů rozlouskne paraořech, a stejně tak dokáže i člověku zlomit prst nebo způsobit jiná vážná zranění. Proto je důležité naučit se před pořízením tohoto kakadua základním výcvikovým metodám, především již zmíněnému clicker trainingu. Kakadu molucký má rovněž silné ničitelské sklony, a proto je nutné poskytnout mu dostatek příležitostí k okusování. K tomuto účelu poslouží čerstvě natrhané větve, dřevěné hračky atd. Tento pták je značně mechanicky nadaný a brzy se naučí otevírat dvířka klece. Ta je tudíž třeba dodatečně zajistit. Většina kakaduů ráda poskakuje po podlaze; avšak pokud jim to majitel umožní příliš často, mohou se stát agresivními.\n\nJe důležité mít na paměti, že kakadu molucký se dožívá 70 i více let. Z tohoto důvodu je před jeho pořízením třeba uvážit, kdo by se o něj postaral v případě majitelovy nehody či smrti. Pouze pečlivě promyšlená koupě a zvážení všech životních nároků i rizik povede k žádoucímu výsledku, tj. získání společníka na celý život. V ČR chová kakadu molucké zoo Tábor a Ústí nad Labem.\n\n"}
{"id": "92762", "url": "https://cs.wikipedia.org/wiki?curid=92762", "title": "Jan Křtitel Kuchař", "text": "Jan Křtitel Kuchař\n\nJan Křtitel Kuchař, německy Johann Baptist Kucharz (5. března 1751 Choteč - 18. února 1829 Praha) byl český varhaník, cembalista a hudební skladatel.\n\nBrzy po narození se Kuchařovi rodiče přestěhovali do Mlázovic, kde pak prožil dětství. Základy hudby získal Kuchař ve Vrchlabí u varhaníka Alexe Tháma. Později studoval na jezuitských gymnáziích v Hradci Králové a v Jičíně. Byl žákem varhaníka Josefa Segera. Od roku 1772 působil jako varhaník v kostele sv. Jindřicha v Praze. Začal také vyučovat hudbu v pražských šlechtických rodinách, mj. v rodině Hartigů, Buquoyů a Příchovských.\n\nKuchař byl mezi prvními, kdo pochopil génia Mozartovy hudby a začal ji propagovat. V roce 1786 pravděpodobně hrál ve Stavovském divadle při premiéře \"Figarovy svatby\" a v lednu roku 1787 se s Mozartem při jeho návštěvě Prahy seznámil. 28. října téhož roku hrál spolu s Mozartem na cembalo v premiérovém provedení \"Dona Giovanniho\". Z obou oper Kuchař sepsal klavírní výtah, stejně jako z opery \"Così fan tutte\".\n\nV roce 1790 Kuchař odešel z kostela sv. Jindřicha poté, co byl jmenován varhaníkem ve strahovském klášteře v kostele Nanebevzetí Panny Marie; začal také vystupovat na samostatných koncertech. Vliv W. A. Mozarta, který předtím roku 1787 na strahovské varhany improvizoval, se projevil i v Kuchařově hudbě. Stejně jako Mozart v roce 1785 v Rakousku, tak i Kuchař vstoupil brzy do zednářské lóže a to do nejstarší pražské „U tří korunních hwězd a u poctiwosti w jitru Prahy“. Členy této Lóže byl však také např. operní pěvec a šéf italské opery v Praze Pasqual Bondini, nebo skladatel a skvělý klavírista, hudební pedagog František Xaver Dušek, který ve své vile na Bertramce Mozarta opakovaně hostil společně se svou ženou, operní pěvkyní Josefínou Duškovou. \nJak vyplývá z nedávno objevené korespondence, operu \"Don Giovanni\" napsal Mozart vyloženě na objednávku a po lobbingu jmenovaných pražských hudebníků - zednářů. Všichni tito jmenovaní se pak také na představeních Mozartových oper v Praze přímo podíleli.\n\nMozart složil Kuchařovi hold, když ve druhém jednání Dona Giovanniho ve 14. scéně hostiny kapela na scéně hraje Kuchařův hudební motiv a Leporello přitom zpívá „Si eccelente è il vostro cuoco...“ („Ten váš kuchař, ten to umí...“)\n\nOd roku 1791 vystupoval Kuchař jako cembalista Pražské operní společnosti. 6. září 1791 pravděpodobně účinkoval při premiéře Mozartovy opery \"La clemenza di Tito\". V tomto období složil řadu varhanních a chrámových skladeb, zejména pro strahovský kůr.\n\nK nejvýznamnějším Kuchařovým dílům patří dva varhanní koncerty, koncertní fantazie, fugy, toccaty aj.\n\nPohřben je na Malostranském hřbitově v Praze Smíchově.\n"}
{"id": "92779", "url": "https://cs.wikipedia.org/wiki?curid=92779", "title": "How Can I Sleep With Your Voice In My Head", "text": "How Can I Sleep With Your Voice In My Head\n\nHow Can I Sleep With Your Voice In My Head je devátým albem norské skupiny A-ha. Album bylo nahráno během šesti týdnů světového turné „Lifelines“ a je prvním živým albem skupiny. Na albu je 14 skladeb, ale byla vydána i limitovaná edice s druhým, bonusovým CD.\n\n\"CD 1\"\n\n\n\"CD 2 (bonusové)\"\n\n\n"}
{"id": "92783", "url": "https://cs.wikipedia.org/wiki?curid=92783", "title": "Turné", "text": "Turné\n\nTurné je série po sobě jdoucích koncertů, nebo vystoupení hudebních skupin, zpěváků, nebo jakéhokoliv hudebního tělesa, se stejným programem, který se v průběhu turné opakuje na různých místech. Na některých místech se může koncert opakovat i několikrát.\n\nVýraz se používá i ve sportu, například jako exhibiční turné, nebo Turné čtyř můstků. Zřídka se používá i při jiných příležitostech (např. přednáškové turné).\n"}
{"id": "92785", "url": "https://cs.wikipedia.org/wiki?curid=92785", "title": "Bilabiální nazála", "text": "Bilabiální nazála\n\nBilabiální nazála je souhláska, která se vyskytuje v mnoha jazycích. V mezinárodní fonetické abecedě se označuje symbolem , číselné označení IPA je 114, ekvivalentním symbolem v SAMPA je m.\n\n\nTato hláska patří mezi sonory, tj. má kromě šumové a i tónovou charakteristiku. V některých jazycích může plnit funkci slabičného jádra – slabikotvorné m .\n\nPřed retozubnými souhláskami a se obvykle posouvá místo artikulace a hláska se vyslovuje též jako retozubná . Tato obměna není v žádném z jazyků popsána jako samostatný foném, ale považuje se za alofonní k /m/.\n\nV češtině se tato hláska zaznamenává písmenem M, m.\n\nVýjimečně se stává slabikotvornou souhláskou – ve slovech \"sedm, osm\".\n\nPřed /f/ a /v/ se obvykle vyslovuje retozubně, např. ve slově \"tramvaj\".\n"}
{"id": "92786", "url": "https://cs.wikipedia.org/wiki?curid=92786", "title": "Fara ve Výprachticích", "text": "Fara ve Výprachticích\n\nFarní budova ve Výprachticích se nachází ve středu obce nedaleko školy a kostela. \n\nPrvním zaznamenaným výprachtickým církevním úřadem je plebanie Litomyšlského biskupství, o níž máme zprávy již z roku 1350. Co se týče jmen: před rokem 1401 ve Výprachticích působil jistý Štěpán, poté snad jakýsi Měško Perda. V době husitství padl farní úřad do rukou nekatolíků, kteří se zde udrželi až do rekatolizační vlny po bitvě na Bílé hoře, kdy byl zavražděn poslední zdejší protestantský farář Jan Buffler. \n\nPo roce 1620 připadly Výprachtice církevně pod faru v Ústí nad Orlicí, odkud sem občas zajížděl tamější kněz Martin Hladký. Roku 1663 se pak Výprachtice staly farní filiálkou úřadu v Jablonné nad Orlicí. Složitější je problém farní budovy. Podle zachovaného záznamu z 8. dubna 1655: \"Fary předešle žádné tu nebývalo, až za pana Herzána byl jim predikant představen a k obydlí chalupa ukaupena, z nichž se posavad ourok odvádí,\" lze usuzovat, že k tomuto účelu bylo využito obyčejného stavení, které bylo roku 1770 označeno čp. 180. O deset let později pak byl výprachtický úřad povýšen na lokálii.\n\nPři zřízení lokálie (1780) byla podle zřizovací listiny (až z 15. prosince 1799) postavena nová budova, na což vrchnost přispěla částkou 200 zlatých a dodávkami vápna a cihel. Farní budova byly vybavena dvěma obytnými světnicemi, kuchyní, předsíní, místností pro služebnictvo, půdou a chlévem. Budova byla ozdobena mansardovou střechou a pokryta šindelem. K faře patřila i blízká kůlna s menším chlévem a vzdálenější stodola. \n\nPrvní opravy se farní budova dočkala roku 1846. 7. prosince 1853 pak byla výprachtická lokálie povýšena na skutečnou faru. Rok nato byla provedena důkladná přestavba budovy, když byla mansardová střecha nahrazena střechou valbovou, před čímž byla celá budova zvednuta o jedno poschodí. Pozornost musela být věnována i zařízení bytů pro faráře a kaplana. V roce 1886 se rekonstrukce dočkalo i hospodářské stavení a roku 1900 byl střešní šindel nahrazen břidlicí.\n\nAni břidlice nevydržela na střeše dlouho, již roku 1927 byla nahrazena eternitem. V době první republiky žila fara bohatým spolkovým životem - Sdružení katolické mládeže a Orel zde pořádaly členské schůze a nacvičovaly divadelní a pěvecká vystoupení. Byla zde zřízena i farní knihovna. Za války byl na faru, stejně jako do mnoha jiných budov ve Výprachticích, nastěhován uprchlík z Berlína, Němec Robin Plaman s rodinou. Podobně se k úřadu zachovala i komunistická totalita, která v padesátých letech na faru umístila vedoucího místní pošty Jana Bukovského. Fara byla pochopitelně zbavena i svého majetku - přímo obdělávaných 38, 47 arů pole a 52,23 arů luk, jejichž výnos byl kdysi stanoven na 10 zlatých a 42 krejcarů, i farního obročí o rozloze 264,54 arů, kdysi vynášejícího 32 zlatých a 44 krejcarů. Ani poté, co Výprachtice přišly o místního faráře, však fara zcela neosiřila. Vždy poskytovala útočiště pro některého přestárlého občana, případně pro vesnickou katechetku.\n"}
{"id": "92790", "url": "https://cs.wikipedia.org/wiki?curid=92790", "title": "SEUROP", "text": "SEUROP\n\nSystém SEUROP se využívá k hodnocení jakosti poražených hospodářských zvířat. Tento systém zařazuje jatečně upravené tělo (JUT) dle jeho jakosti do následujících obchodních tříd:\n\na, Část I. Podíl svaloviny (%) v JUT s přejímací hmotností od 60 do 120 kg :\n\nb, Část II. Ostatní porážená prasata :\n\n"}
{"id": "92797", "url": "https://cs.wikipedia.org/wiki?curid=92797", "title": "Míšeň", "text": "Míšeň\n\nMíšeň (německy Meißen [majsn], hornolužicky Mišno) je velké okresní město v německé spolkové zemi Sasko, rozkládající se na Labi, 25 km severozápadně od centra Drážďan. Je správním centrem stejnojmenného zemského okresu. Město je proslulé míšeňským porcelánem, který se zde začal vyrábět v manufaktuře roku 1710 jako první porcelán v Evropě. Míšeň má obyvatel, spadá do metropolitní oblasti Drážďan, v níž žije na 750 000 obyvatel a jež je hospodářsky nejsilnějším regionem na území východního Německa.\n\nZdejší hrad byl založen okolo roku 929 králem Jindřichem I. Ptáčníkem a nesl jméno \"Misnia\". Pod jeho hradbami se nacházela původně slovanská vesnice \"Meisa\" (pojmenovaná dle stejnojmenného potoka), jež byla germanizována a postupně rozšiřována, až se z ní stalo na konci 12. století sídlo městského charakteru (městská práva jsou písemně doložena k roku 1332). Kvůli rezidenci zdejších biskupů (zal. 968) mělo město pro kulturní rozvoj Saska zásadní význam. Míšeň byla do roku 1423 centrem míšeňského markrabství.\n\nV roce 1539 byla ve městě provedena reformace. Tři zdejší katolické kláštery byly rozpuštěny a v areálu františkánského kláštera byla zřízena škola. Hospodářský vývoj města byl dlouhou dobu určován tkalcovským řemeslem, jež bylo ale za třicetileté války v první polovině 17. století téměř ochromeno. Novým hospodářským impulzem bylo až zřízení porcelánové manufaktury saským kurfiřtem a polským králem Augustem II. Silným (1710).\n\nDominantou města jsou od středověku hrad Albrechtsburg a Míšeňská katedrála, které se nalézají na levém břehu Labe. S výstavbou katedrály, jejíž markatní věže byly dokončeny až roku 1909, bylo započato okolo roku 1250. Zámek Albrechtsburg byl vystavěn po roce 1470 pod vedením Arnolda von Westfalen. Z architektonického hlediska se jedná o první zámek v Německu. Albrechtsburg měl být původně užíván jako knížecí rezidence. Tento účel plnil ale jen velmi krátce. Za třicetileté války byl zámek těžce poškozen a od roku 1710 do poloviny 19. století sloužil jako sídlo porcelánové manufaktury. Na konci 19. století byl zpřístupněn veřejnosti.\n\nZa druhé světové války město neutrpělo téměř žádné škody. Míšeň měla být v posledních dnech války prohlášena za pevnost a k její obraně měly být použity všechny dostupné prostředky. Rychlý postup Rudé armády a osvobození města 7. května 1945 tomuto plánu nicméně zamezily.\n\nV době Německé demokratické republiky docházelo vzhledem ke zvyšujícímu se počtu obyvatel k rozsáhlé výstavbě, která probíhala především v okrajových částech města. Historické jádro tak zůstalo ušetřeno. Jeho péči se ale nikdo nevěnoval a mnoho historických domů postupem času zchátralo. Po znovusjednocení Německa roku 1990 bylo Staré město rozsáhle zrestaurováno.\n\nRoku 2002 byla Míšeň postižena katastrofální povodní. Vodní hladina dosahovala ve Starém městě místy až 3 metrů. Pod vodou se tak ocitlo kino i divadlo. Výše položené Tržní náměstí s radnicí postiženy nebyly. Za povodní roku 2013 bylo Staré město opět zaplaveno, jelikož voda protipovodňovou stěnu na břehu Labe přetekla.\n\nHradní návrší:\nStaré město – podhradí:\nPředměstí:\n\n\nVe městě se nachází následující školy:\n\nNejznámějším místním podnikem je Státní porcelánová manufaktura s.r.o. (Staatliche Porzellan-Manufaktur Meissen Gmbh), která vyrábí tradiční míšeňský porcelán, jenž je považován na trhu za luxus. V oblasti Míšně je produkován také med (Bienenwirtschaft Meissen), prodávaný po celém Německu. Velmi známým je i tradiční vinařský podnik \"Weingut Vincenz Richter\". Ve městě se kromě toho nalézá pivovar (Meißner Schwerter Privatbrauerei).\n\nMíšeň je konečnou stanicí linky S-Bahnu S 1, která jezdí přes Drážďany do Schöny v Saském Švýcarsku. Městem prochází spolková silnice 6 (B 6), jež dovede řidiče labským údolím až do centra saské metropole.\n\n\n\n"}
{"id": "92801", "url": "https://cs.wikipedia.org/wiki?curid=92801", "title": "Opozice (lingvistika)", "text": "Opozice (lingvistika)\n\nOpozice je systémový vztah mezi dvěma různými jazykovými objekty, které na základě odlišné hodnoty nějakého atributu (vlastnosti) patří ke dvěma kategoriím.\n\nIdeálně se dané objekty mohou lišit v hodnotě jednoho rysu. Např. substantiva „stůl“ a „židle“ se liší rysem gramatický rod tak, že první patří do kategorie maskulin (substantiva mužského rodu) a druhé patří ke kategorii feminin (substantiva ženského rodu). Říkáme, že slova „stůl“ a „židle“ stojí v morfologické opozici gramatického rodu. Analogicky lze opozici chápat na jiných úrovních jazyka. Syntax rozděluje věty podle různých opozic na kladné a záporné, oznamovací a tázací atd.\nPodle strukturalismu jsou všechny systémy jazyka budovány na relativně jednoduchých opozicích.\n\nVe fonologii je opozice protiklad mezi dvěma fonologickými jednotkami (hláskami). Nikolaj Sergejevič Trubeckoj rozlišil tři druhy opozice:\n\nNěkolik párů hlásek stojících ve stejné opozici často vytváří řadu, kterou nazýváme korelace opozic. Opozice znělosti tvoří korelaci, na níž se podílejí mj. tyto páry: p – b, t – d, k – g, f – v, s – z, š – ž.\n\nVe zvukovém systému jazyka je ovšem mnoho párů hlásek, které se liší víc než jednou opozicí. Např. \"p\" se liší od \"d\" ve dvou opozicích: znělostí a místem artikulace. Proto různé generativní fonologie opustily pojem opozice a vystačí s pojmem distinktivní rys.\n\n"}
{"id": "92813", "url": "https://cs.wikipedia.org/wiki?curid=92813", "title": "VH1", "text": "VH1\n\nVH1 (do roku 1994 VH-1) je americká hudební televizní stanice, založená 1. ledna 1985. Název stanice je zkratkou výrazu \"Video Hits One\". Je sesterskou stanicí MTV. Vlastníkem obou stanic je MTV Networks z mediální skupiny Viacom. Stanice má několik regionálních (Austrálie, Brazílie, Evropa, …) a tematických (country, soul, Mega Hits (videoklipy 80. let - 2000), …) mutací.\n\nMezi vysílané programy současnosti patří:\n\n"}
{"id": "92821", "url": "https://cs.wikipedia.org/wiki?curid=92821", "title": "Forever, Darling", "text": "Forever, Darling\n\nForever, Darling je americká romantická komedie s prvky fantasy režiséra Alexandra Halla z roku 1956.\n\nPět let po svatbě zažívá manželství Susan (Lucille Ball) a Lorenzo Vegy (Desi Arnaz) značnou krizi. Lorenzo pilně pracuje na vývoji nového insekticidu a takřka zapomíná, že má také nějakou ženu. Po jedné obzvlášť vyhrocené hádce se Susan zjeví její strážný anděl. Nejprve je průhledný, pak ale získá podobu Susanina oblíbeného herce Jamese Masona.\n\nNejprve s tím Susan nechce mít nic společného, pak ji ale její otec Charles (Louis Calhern) uklidní tím, že podobné zásahy strážných andělů mají v rodině tradici. Susan si tak začne na svého anděla strážného zvykat.\n\nLorenzovi navrhne výlet, který by byl spojen se zkouškou jeho nového insekticidu. Zde se sice projeví, že Susan není zrovna nejpraktičtější osobou, ale také díky péči strážného anděla se dají Susan s Lorenzem zase dohromady a na příští pracovní cestu do nitra Afriky, kde bude Lorenzo hubit nebezpečný hmyz, se plánují vydat spolu.\n\n\n\n"}
{"id": "92822", "url": "https://cs.wikipedia.org/wiki?curid=92822", "title": "Alveolární nazála", "text": "Alveolární nazála\n\nAlveolární nazála je souhláska, která se vyskytuje v mnoha jazycích. V mezinárodní fonetické abecedě se označuje symbolem , číselné označení IPA je 116, ekvivalentním symbolem v SAMPA je n.\n\n\nTato hláska patří mezi sonory, tj. má kromě šumové a i tónovou charakteristiku. V některých jazycích může plnit funkci slabičného jádra - slabikotvorné n .\n\nPřed zadopatrovými souhláskami a se obvykle posouvá místo artikulace a hláska se vyslovuje též jako zadopatrová . Tato obměna je v mnoha jazycích samostatným fonémem, v jiných se považuje za alofonní k /n/.\n\nV češtině se tato hláska zaznamenává písmenem N, n.\n\nVýjimečně se stává slabikotvornou souhláskou.\n\nPřed /k/ a /g/ se obvykle vyslovuje zadopatrově, např. ve slově \"banka\". V češtině není samostatným fonémem.\n"}
{"id": "92823", "url": "https://cs.wikipedia.org/wiki?curid=92823", "title": "Aftermath (album)", "text": "Aftermath (album)\n\nAftermath je čtvrté britské a šesté americké studiové album kapely The Rolling Stones. Album bylo vydáno v roce 1966 a je ve tvorbě kapely průlomové tím, že autory všech skladeb je dvojice Mick Jagger/Keith Richards. Album vyšlo nejprve ve Velké Británii, kde se osm měsíců udrželo na prvním místě žebříčku. Ve Spojených státech vyšla zkrácená verze alba a umístila se na druhém místě žebříčku. V roce 2002 vyhlásil časopis Rolling Stone americkou verzi alba 108. nejlepším albem všech dob.\n\nAlbem Aftermath přišli Rolling Stones konečně s deskou složenou výhradně z vlastních písní. Vyznění některých z nich jim zároveň pomohlo dotvořit pověst jako skupiny „zlejch hochů“, kterým není nic svaté, ani příslušnice opačného pohlaví. Sem můžeme zařadit například skladbu o pokrytectví britské střední třídy \"Mother's Little Helper\". Pohrdání ženami otevřeně prezentovali také ve skladbě symbolicky nazvané \"Stupid Girl\". Na druhou stranu začali svou hudbu obohacovat o nové, dosud nepoužívané prvky jako psychedelie (\"Think\" nebo \"Out of Time\") či folk (\"High and Dry\"). Nebáli se ani experimentů s netradičními nástroji; píseň \"Under My Thumb\" dostala exotický nádech použitím vibrafonu, téměř alžbětinská balada \"Lady Jane\" byla zase ozvláštněna cembalem. Vadou na kráse celého alba je však určitá nevyrovnanost písní. Vedle zmíněných skladeb, které se řadí mezi stounovskou klasiku, a k nimž bychom mohli ještě přiřadit i hloubavou záležitost \"I Am Waiting\", se na něm objevují i méně kvalitní písně jako \"Goin' Home\", jedenáctiminutový bluesový jam, jenž zaujme spíše svou délkou než obsahem, nebo standardní rock & rolly \"Flight 505\" a \"It's Not Easy\".\n\nAutory jsou Mick Jagger a Keith Richards.\n\n\n"}
{"id": "92826", "url": "https://cs.wikipedia.org/wiki?curid=92826", "title": "Big Hits (High Tide and Green Grass)", "text": "Big Hits (High Tide and Green Grass)\n\nBig Hits (High Tide and Green Grass) je první best of album kapely The Rolling Stones vydané ve Spojených státech a to v roce 1966. Britská verze byla vydána až o sedm měsíců později, obsahovala jiné skladby a měla jiný obal. Album se na americkém žebříčku umístilo na třetím místě.\n\nToto výběrové album se v Británii objevilo na podzim 1966, tedy šest měsíců po vydání amerického Big Hits: High Tide and Green Grass. I v tomto případě se britská a americká verze desky od sebe odlišují. Díky tomu, že album určené pro britský trh vyšlo o půl roku později, reflektuje už přechod skupiny k psychedelické hudbě (např. zařazením singlového hitu \"Paint It, Black\"). Jinak ale pokrývá celé žánrové spektrum, kterým Rolling Stones do této doby prošli. Na albu se tak objevuje jak předělávka od Chucka Berryho \"Come On\", tak rocková vypalovačka \"Have You Seen Your Mother Baby, Standing in the Shadow?\", kořeny skupiny v R&B připomíná píseň \"Little Red Rooster\" (ta se vyskytuje jen na verzi určené pro Velkou Británii, kde s touto skladbou, na rozdíl od Spojených států, slavili úspěchy), přesah do folk-rocku zase \"Lady Jane\". Ani na jednom z alb však nechybí klasické hity jako \"The Last Time\", \"Satisfaction\", \"Get Off of My Cloud\" nebo \"19th Nervous Breakdown\", které zabodovaly na obou stranách Atlantiku. Tato deska nepřináší pouze to nejlepší z produkce Rolling Stones z jejich raného období, ale je zároveň velmi zdařilou ukázkou Jaggerova zpěvu a ještě nenarušené soudržnosti skupiny.\n\nAutory jsou Mick Jagger a Keith Richards, pokud není uvedeno jinak.\n\nAutory jsou Keith Richards a Mick Jagger, pokud není uvedeno jinak.\n\n"}
{"id": "92832", "url": "https://cs.wikipedia.org/wiki?curid=92832", "title": "Desaguadero", "text": "Desaguadero\n\nDesaguadero (ze španělštiny, česky znamená odtokový kanál nebo stoka) může znamenat:\n\n"}
{"id": "92834", "url": "https://cs.wikipedia.org/wiki?curid=92834", "title": "Kateřinky (Liberec)", "text": "Kateřinky (Liberec)\n\nKateřinky (název katastrálního území je Kateřinky u Liberce, \"Katharinberg bei Reichenberg\") jsou dnes XVII. čtvrtí města Liberce. Rozkládají se převážně v Kateřinském údolí podél toku Černé Nisy, zhruba 3,5 km s./ssv. od centra Liberce.\n\nPůvodní obec „Kateřinky u Liberce“ byla založena 20. října roku 1608 Kateřinou z Redernu. Její zakládací listiny uvádějí jména prvních 25 osadníků, kteří se živili hlavně plátenictvím. V roce 1630 Kateřinky tvořilo 45 usedlostí. Obec tehdy patřila mezi nejchudší v kraji, na začátku 19. století zde byly jen dva mlýny, pila a později valcha. Větší růst nastal v roce 1825, kdy Ferdinand Seidel v Kateřinkách postavil první mechanickou přádelnu. Roku 1842 byla zřízena nákladem místních továrníků údolní silnice, která byla ale silně poškozena při povodni v roce 1858. V roce 1872 byla převedena pod okresní správu. V roce 1889 se Kateřinky dočkaly stavby nové školy. K Liberci byly Kateřinky přičleněny roku 1954.\n\nBezesporu nejvýznamnějšími průmyslníky v obci byli Salomonové, konkrétně Josef Ignác Salomon. Jako největší a vlastně nejstarší zaměstnavatel dával v době největšího rozmachu práci asi 500 lidem. V sousedních Ruprechticích významně přispěl na kostel Matky Boží U Obrázku a spolufinancoval i pozdější stavbu velkého kostela, za což byl v roce 1910 povýšen do šlechtického stavu s predikátem von Hohenweeb. Pro zaměstnance zbudoval lázně, pro hasičský spolek postavil zbrojnici apod.\n\n\nV roce 1921 bylo v Kateřinkách 122 domů s celkem 874 obyvateli. Z toho 863 bylo Němců a 8 Čechů. Byla zde pošta s telegrafem a telefonem a četnická stanice.\n\n\n"}
{"id": "92836", "url": "https://cs.wikipedia.org/wiki?curid=92836", "title": "Volby do Poslanecké sněmovny Parlamentu České republiky 2002", "text": "Volby do Poslanecké sněmovny Parlamentu České republiky 2002\n\nVolby do Poslanecké sněmovny Parlamentu České republiky 2002 se uskutečnily v pátek 14. června od 14:00 do 22:00 a sobotu 15. června od 8:00 do 14:00. O 200 míst v Poslanecké sněmovně se ucházelo 29 stran a hnutí. Ve volbách zvítězila ČSSD pod vedením Vladimíra Špidly, která následně sestavila vládu za účasti KDU-ČSL a US-DEU. Vláda však celé své funkční období disponovalo jen nepatrnou většinou a byla nestabilní .\n\nHlasování se zúčastnilo 58 % oprávněných voličů, z nichž 99,56 % (4 768 006) hlasovalo platně.\n\nMapy výsledků čtyř stran, které se dostaly do nové sněmovny.\n"}
{"id": "92839", "url": "https://cs.wikipedia.org/wiki?curid=92839", "title": "Jim Čert", "text": "Jim Čert\n\nJim Čert (* 25. února 1956 Praha), vlastním jménem František Horáček, je český zpěvák a akordeonista zpívající vlastní balady, které vycházejí z východoslovanského folkloru (často ovšem na texty významných literátů – Eduarda Štorcha, Bohuslava Reynka, Andreje Stankoviče, Luďka Markse a překlady J. R. R. Tolkiena z pera Stanislavy Pošustové), s častými citacemi barokní hudby. Vedle toho hraje zlidovělé hospodské odrhovačky (Ručičky, nebojte se), parodické písně (Mistr z Transporty, pracující s ústřední melodií z filmu Přednosta stanice s V. Burianem, Proč nemáme kořalku, vycházející pak z televizní muzikálové Popelky), případně Marijuanu D. Peela a Tesilová verbež, převzatou od undergroundového souboru Hever and Vazelína Band.\n\nJim Čert se narodil 25. února 1956 v Praze. Již v době docházky na ZŠ absolvoval lidovou školu umění se zaměřením na komposici, harmoniku a zpěv. Později se vyučil soustružníkem pro chrudimskou Transportu. Od konce 70. let se věnuje tvorbě a interpretaci nejen vlastních písní. V roce 1989 poprvé vyjíždí koncertovat do zahraničí, a to různě po Evropě: Francie, Německo, Švýcarsko, Rakousko, Itálie, Slovinsko. V roce 1991 odcestoval do USA (San Francisco, Arcata), kde se i nadále věnoval umělecké činnosti. Vystupoval zde na několika festivalech: San Francisco INT. Street Festival, Making Waves, Burning Man, Cotati Accordeon Festival, Henry Miller Library – Big Sur. V Kalifornii vytvořil ve spolupráci s Erno Šedivým hardcoreovou kapelu Life After Life a společně uspořádali turné po Evropě: (Německo, Holandsko, Belgie, Francie, Česká republika). V současné době žije Jim Čert v Praze a vystupuje sólově po různých barech, hospodách a klubech. Je ženatý a stará se o čtyři děti.\n\nJim Čert je často kritizován za spolupráci s komunistickou Státní bezpečností, což ještě v roce 1996 popíral. Spolupráci podepsal 21. června 1979 v Hradci Králové pod krycím jménem „Akord“. Od 23. října 1981 působil v Praze jako „Homér“. Známé je také udání Michala Hýbka, který kvůli tomu strávil 18 měsíců ve vězení. Pod záminkou chronického zánětu jater byla spolupráce ukončena 14. března 1989. Za celou dobu mu byla vyplacena z tajných fondů částka přibližně 7 200 korun, poukázky do obchodních domů a okolo tisíce korun na výdaje, celkově tedy cca 8 200 Kčs. V roce 1991 odjel na delší čas do USA. V roce 2007 se omluvil za spolupráci se Státní bezpečností dopisem zaslaným do českých médií.\n\n\n"}
{"id": "92842", "url": "https://cs.wikipedia.org/wiki?curid=92842", "title": "Volby do Poslanecké sněmovny Parlamentu České republiky 1998", "text": "Volby do Poslanecké sněmovny Parlamentu České republiky 1998\n\nVolby do Poslanecké sněmovny Parlamentu České republiky 1998 se uskutečnily v pátek 19. června od 14:00 do 22:00 a sobotu 20. června od 8:00 do 14:00. O 200 míst v Poslanecké sněmovně se ucházelo 18 stran a hnutí. Šlo o předčasné volby, protože předchozí se konaly jen o dva roky dříve. Čtyřleté volební období Poslanecké sněmovny ale bylo zkráceno zvláštním ústavním zákonem č. 69/1998 Sb.\n\nHlasování se zúčastnilo 74,03 % oprávněných voličů, z nichž 99,58 % (5 969 505) hlasovalo platně. Nejsilnější poslaneckou frakcí se se 74 poslanci stala sociální demokracie, na druhém místě byla ODS. S výrazným odstupem pak následovala KSČM, KDU-ČSL a Unie svobody. Předsedou poslanecké sněmovny se stal Václav Klaus.\n\nČSSD pod vedením Miloše Zemana po delších jednáních sestavila menšinovou vládu s podporou ODS garantovanou tzv. Opoziční smlouvou.\n\nMapy výsledků pěti stran, které se dostaly do nové sněmovny.\n\n"}
{"id": "92843", "url": "https://cs.wikipedia.org/wiki?curid=92843", "title": "Volby do Poslanecké sněmovny Parlamentu České republiky 1996", "text": "Volby do Poslanecké sněmovny Parlamentu České republiky 1996\n\nVolby do Poslanecké sněmovny Parlamentu České republiky 1996 se uskutečnily v pátek 31. května 1996 od 14:00 do 22:00 a sobotu 1. června 1996 od 8:00 do 14:00. O 200 míst v Poslanecké sněmovně se ucházelo 16 stran a hnutí, dalších 5 ze zaregistrovalo, ale nezaplatilo kauci a tedy jim nebyly vytištěny volební lístky.\n\nVe volbách zvítězila ODS pod vedením Václava Klause, která poté sestavila menšinovou vládu s společně s KDU-ČSL a ODA. Výsledky voleb byly překvapivé, neboť se obecně očekávalo, že dosavadní vládní koalice vedená premiérem Václavem Klausem ve volbách získá většinu.\n\nHlasování se zúčastnilo 76,41 % oprávněných voličů, z nichž 99,39 % (6 059 215) hlasovalo platně.\n\nPM = počet mandátů\n\nMapy výsledků šesti stran, které se dostaly do nové sněmovny.\n"}
{"id": "92845", "url": "https://cs.wikipedia.org/wiki?curid=92845", "title": "František Horáček", "text": "František Horáček\n\nJméno a příjmení František Horáček může označovat:\n"}
{"id": "92848", "url": "https://cs.wikipedia.org/wiki?curid=92848", "title": "Chemické inženýrství", "text": "Chemické inženýrství\n\nChemické inženýrství je obor kombinující znalosti z chemie, fyziky, strojního inženýrství, biochemie, a v neposlední řadě i matematiky a ekonomie. Zabývá se procesy přeměny čistých materiálů, surovin nebo chemikálií na jiné více využitelné formy. Chemické inženýrství se nejčastěji uplatňuje při návrhu zařízeních pro chemický, palivářský a potravinářský průmyslu. Oproti zařízením v laboratořích (sušárny, destilační kolony, chladiče, aj.) se skutečné výrobní zařízení liší důrazem na hospodaření s energiemi (hlavně s teplem) a ekonomický provoz vůbec.\n\n\"G. Standart, 1961, „Chemický inženýr pracuje se sestavou základních jednotek, což jsou metr, kilogram, sekunda a dolar.“\"\n\nModerní chemické inženýrství se však nezabývá jen zpracováním a výrobou, ale také i vývojem nových materiálů a technologií jako jsou nanotechnologie, palivové články a biomedicínské inženýrství. V dnešní době bývá chemické inženýrství často označováno jako Procesní inženýrství, neboť to zastřešuje i další dříve do jisté doby nezávisle studované procesy speciálních technologií (např. úprava surovin, metalurgie, energetika, technologie vody, atd.) nebo procesy kontroly a návrh optimalizace.\n\nProcesy, kterými se chemické a procesní inženýrství zabývá:\n\nV České republice existuje několik ústavů a škol, které se různými odvětvími chemického inženýrství zabývají:\n\nÚstav chemických procesů AV ČR, v. v. i. (ÚCHP) - http://www.icpf.cas.cz/\n\n\nVysoká škola chemicko-technologická v Praze, Fakulta chemicko-inženýrská - http://fchi.vscht.cz\n\nStudijní programy a obory bakalářského studia:\n\nStudijní programy a obory magisterského studia:\nUniverzita Pardubice, Fakulta chemicko-technologická - http://www.upce.cz/fcht/index.html\n\nStudijní programy a obory bakalářského studia:\n\nStudijní programy a obory magisterského studia:\n\nVysoká škola Báňská – Technická univerzita v Ostravě, Fakulta metalurgie a materiálového inženýrství\n\nStudijní programy a obory bakalářského studia:\n\nStudijní programy a obory magisterského studia:\n\nOstatní školy v ČR samostatné obory chemického a procesního inženýrství nenabízí, ale studenti se s touto problematikou setkávají na všech školách s chemickým zaměřením.\n"}
{"id": "92850", "url": "https://cs.wikipedia.org/wiki?curid=92850", "title": "Volby do České národní rady 1992", "text": "Volby do České národní rady 1992\n\nVolby do České národní rady 1992 se uskutečnily v pátek 5. června od 14:00 do 22:00 a sobotu 6. června od 8:00 do 14:00. O 200 míst v České národní radě se ucházelo 42 stran a hnutí.\n\nVe volbách zvítězila koalice ODS a KDS pod vedením Václava Klause, která poté sestavila vládu společně s KDU-ČSL a ODA. Po rozdělení federace byla Česká národní rada transformována na Poslaneckou sněmovnu Parlamentu České republiky. Ta prošla za celé volební období mnohými změnami ve struktuře poslaneckých klubů.\n\nHlasování se zúčastnilo 85,08 % oprávněných voličů, z nichž 98,44 % (6 473 250) hlasovalo platně.\n\nTabulka zahrnuje pouze subjekty, které získaly více než 2% hlasů.\nMapy výsledků osmi stran, které se dostaly do nové sněmovny.\n\n\n"}
{"id": "92855", "url": "https://cs.wikipedia.org/wiki?curid=92855", "title": "Durun", "text": "Durun\n\nDurun (také Kou nebo Bacharden, rusky \"Дурун\", \"Коу\" nebo \"Бахарден\") je podzemní jezero v předhůří Kopet Dagu v provincii Ahal v Turkmenistánu. Nachází se ve stejnojmenné hluboké jeskyni. Má rozlohu 3000 m². Dosahuje maximální hloubky 13 m.\n\nVoda silně zapáchá sirovodíkem. Teplota vody je 35 až 37 °C.\n"}
{"id": "92867", "url": "https://cs.wikipedia.org/wiki?curid=92867", "title": "Dancing Co-Ed", "text": "Dancing Co-Ed\n\nDancing Co-Ed je klasická americká hudební romantická komedie režiséra S. Sylvana Simona z roku 1939, natočená na námět povídky The Dancing Coed Alberta Treynora.\n\nHenry S. Workman (Thurston Hall), mocný boss Monarch-Studios v Hollywoodu, zuří: jednomu z jeho drahých projektů, do nějž již investoval značnou sumu, hrozí krach, protože hlavní hvězda Toddy Tobin (Mary Beth Hughes) otěhotněla. Měla se svým mužem Freddym (Lee Bowman) zářit v hlavních rolích, což je teď samozřejmě nemožné.\n\nJoe Drews (Roscoe Karns), Workmanův poradce, si hned ví rady: stačí uspořádat celostátní soutěž v tanci a mezi nejhezčími studentkami Ameriky vybrat Freddymu novou partnerku. Vítězka soutěže je Drewsovi známá od začátku. Patty Marlow (Lana Turner), kterou hodlá upřednostnit, má dostatek talentu i krásy. Drewsovi nedá mnoho práce dostat ji na školu.\n\nNaneštěstí studuje na stejné škole Pug Braddock (Richard Carlson), budoucí žurnalista, který pojme podezření, že s vypsanou soutěží není něco v pořádku, a rozhodne se dle něj na školu nasazenou budoucí vítězku vypátrat. Patty by tomu samozřejmě ráda zabránila, a proto se mu rozhodne v hledání „pomáhat“, aby se tak sama nevystavila zkoumání. Patty se skutečně vyhne podezření, avšak do Puga se zamiluje.\n\nPo několika humorných peripetiích, kdy oběma hrozí vyloučení ze školy, však Patty nesnese přetvářku a Pugovi vyzradí celou pravdu. Ten se jí nejprve snaží ve vítězství zabránit a zorganizuje její únos, nakonec ji ale na soutěž v poslední chvíli dopraví. Tam však již byla dlouho očekávána, a aby se mohla ještě zúčastnit, musela vystoupit Pattyna kamarádka, která tak měla získat čas, jenomže se natolik zalíbila Henry Workmanovi, že angažuje ji, a pro Patty už nezbude místo. Patty má ale svého Puga a spokojení jsou nakonec všichni.\n\n\n\n"}
{"id": "92872", "url": "https://cs.wikipedia.org/wiki?curid=92872", "title": "Lars Ulrich", "text": "Lars Ulrich\n\nLars Ulrich (* 26. prosince 1963, Kodaň, Dánsko) je bubeník a zakladatel thrash metalové skupiny Metallica.\n\nU Metallicy je od jejího vzniku. Předtím nehrál v žádné jiné kapele, živil se jako pokladník u čerpací stanice nebo se zabýval papírováním. Narodil se v dánském městě Gentofte a vyrůstal v Kodani, proto skoro při každém koncertu má před svou bicí soupravou vyvěšenou dánskou vlajku. Většinu času se snažil jít v otcových stopách a hrál tenis. Jeho otec byl profesionální tenista. V 9 letech jej jeho otec vzal na koncert skupiny Deep Purple. Larse to uchvátilo a začal sbírat metalové a rockové desky. Největší vliv na něj měly kapely jako Diamond Head, výše zmínění Deep Purple, Motörhead a Iron Maiden. Když se v roce 1975 přestěhovali s rodinou do Newport Beach blízko Los Angeles, vzdal se sportu a začal bubnovat.\n\nV 1976 přesvědčil svou babičku, aby mu koupila bubny. U svého kamaráda Briana Slagela, si zajistil místo na hudební kompilaci „Metal Massacre“, ale neměl žádnou skupinu, proto si do novin „Recycle“ dal inzerát a seznámil se s Jamesem Hetfieldem. James ho zpočátku nebral vážně, protože neuměl moc udržet rytmus a paličky mu vypadávaly z rukou. Nakonec to s ním ale zkusil.\n\nLars Ulrich sice vybojoval umístění mezi 100 nejlepšími bubeníky světa, ale názory na Larsovu hru se velmi různí. Zatímco jedna strana Larse vychvaluje, druhá (většinou profesionální bubeníci) kritizuje přílišhou nadhodnocenost a neobjektivnost v hodnocení Larse Ulricha jako bubeníka a označují ho jako \"velmi populární průměrný bubeník\". Na kompilaci se objevila píseň \"Hit The Lights\". Do party ještě přibrali basáka Rona McGovneyho a kytaristu Davea Mustaina (současně Megadeth). Lars, i když není zpěvák, je považován za leadera kapely. Nejvíce dává rozhovory a po smrti Cliffa Burtona to byl on, kdo udržel Metallicu pohromadě. Je rozvedený a má dva syny Mylese (5. 8. 1998) a Laynea (6. 5. 2001). Lars o sobě řekl že je předvídatelný, spontánní, tvrdohlavý, hloupý a má písklavý hlas.\n"}
{"id": "92879", "url": "https://cs.wikipedia.org/wiki?curid=92879", "title": "Lockheed F-104 Starfighter", "text": "Lockheed F-104 Starfighter\n\nLockheed F-104 Starfighter byl americký nadzvukový přepadový stíhač. Byl to první stíhací letoun, který překonal rychlost 2 Machy. Letoun byl navržen v roce 1951, po rozhovorech s piloty během korejské války, jako letoun s nadprůměrnými letovými vlastnostmi i na úkor zásob paliva a výzbroje. V roce 1953 vznikl stroj označený jako \"Model 83\" a roku 1958 první F-104 vstoupily do služby v americkém letectvu.\nLetoun byl typický svým vysokým zrychlením, stoupavostí, krátkými a tenkými nešípovými nosnými plochami; nadzvukovou rychlost měl povolen pouze s přídavnými nádržemi nebo střelami na konci křídel. Starfighter pro svůj provoz vždy potřeboval kvalitní letiště. Kvůli vysoké nehodovosti (která, jak se později ukázalo, byla způsobena spíše personálem, než samotnou konstrukcí) a krátkému doletu se stal letoun v USA neoblíbený a bylo jím vyzbrojeno pouze několik letek (většinou Národní gardy Spojených států amerických).\n\nPrvní prototyp XF-104 (sér. č. 53-7786) vzlétl s pilotem Tony LeVierem v březnu 1954 ze základny Edwards s motorem Wright J65-B-3 o tahu 32,02 kN. Druhý prototyp (53-7787) byl vybaven motorem Wright XJ65-W-6 se statickým tahem 32,05 kN a 46,65 kN již s přídavným spalováním. Druhý prototyp vyzbrojen kanónem T-171 Vulcan ráže 20 mm instalovaným v levé části spodku přídě byl zničen havárií již v dubnu během střeleckých testů. Pilot Herman Salmon se zachránil katapultáží. Testy prvního prototypu pak pokračovaly do listopadu 1955, kdy USAF letoun objednalo do sériové výroby.\n\n15 letounů ověřovací série YF-104A bylo vybaveno výkonnějšími motory General Electric J79-GE-3 s maximálním tahem 64,68 kN a prodlouženým trupem. Dva vstupní otvory vzduchu k motoru na jeho bocích byly vybaveny tělesy pro vybuzení rázové vlny.\n\nPrvní série F-104A létala s motory J79-GE-3B o tahu 42,71 kN, měla zvětšené ocasní plochy a nové vystřelovací sedadlo Lockheed C-2. Celková produkce dosáhla počtu 170 kusů.\n\nDalších 26 dvoumístných strojů F-104B s mírně zvětšenou plochou kýlovky bylo určeno k bojovému výcviku. První z nich byl zalétán v únoru 1957.\n\nVarianta F-104C a dvoumístná F-104D byla určena pro taktické podpůrné úkoly. Pohon zajišťoval motor J79-GE-7 o tahu 44,49 kN. Stroje byly vybaveny pomocnou kýlovou plochou pod zádí trupu a trubicí pro tankování paliva za letu.\n\nVětšího úspěchu Starfighter dosáhl v Evropě. 18. března 1959 si Luftwaffe vybrala verzi F-104G (Germany) za hlavní bojový letoun podpisem licenční smlouvy v Bonnu. Německá výroba byla realizována u podniků Messerschmitt, Heinkel, Siebel, Dornier, Hamburger Flugzeugbau a Vereinigte Flugtechnische Werke. První letoun F-104G byl vyroben na kalifornské výrobní lince, který provedl první zalétávací let 7. června 1960. K zvýšení stability během nadzvukového letu byla zvětšena svislá ocasní plocha (směrovka) o 25% včetně překonstruování ovládacího servosystému, sklápěcí klapky na náběžné a odtokové hraně křídla umožnily zmenšení poloměru zatáčky a regulovatelné vstupní otvory vzduchu byly opatřeny elektrotermickým odmrazovacím zařízením. K bezpečnějšímu přistání sloužily účinnější brzdy s protiskluzovým zařízením na kolech hlavního podvozku, sklopný přistávací hák, zvětšený brzdicí padák a plně ofukované vztlakové klapky. Radiolokační soustava byla tvořena systémem NASARR F15A-41B. Jednalo se celkem o 36 hlavních a 60 vedlejších konstrukčních změn.\n\nDalší země NATO následovaly podpisem licenční smlouvy na výrobu F-104. Nejprve Kanada 17. září 1959 následovaná Japonskem 29. ledna 1960, dále Nizozemsko 20. dubna 1960, Belgie 20. června 1960 a Itálie 2. března 1961. V Nizozemí se na licenční výrobě podílely společnosti Fokker a Aviolanda, v Belgii SABCA a Aviolanda, v Itálii pak Fiat, Aermacchi, Piaggio, SACA a SIAI-Marchetti.\n\nLicenční výrobu pohonné jednotky, turbokompresorového motoru General Electric J79-GE-11A byly v Evropě pověřeny firmy BMW v SRN, Fiat v Itálii a FN v Belgii.\n\nV počáteční fázi evropské výroby byly první Starfightery sestavovány výhradně z dílů a hlavních částí dodaných společností Lockheed pod dohledem jejich odborníků. V SRN vzlétl první vyrobený F-104G 5. října 1960, v Belgii 3. srpna 1961, v Nizozemsku 11. listopadu 1961 a v Itálii 9. června 1962.\n\nV Kanadě se na licenční produkci podílela společnost Canadair v Montréalu pod označením CF-104. Hlavní změna kanadských Starfighterů spočívala v odlehčeném systému NASARR R-24A, který byl určen k plnění stíhacích úkolů na rozdíl od víceúčelových letounu F-104G. Podvozek CF-104 měl větší pneumatiky a vyšší zdvih tlumičů. První sériový stroj zde zhotovený vzlétl 26. května 1961. Ihned byl převezen na tovární letiště v Palmdale v Kalifornii, kde byl podroben porovnávacím testům. Poslední z 200 kusové série CF-104 byl dohotoven 4. září 1963, z nichž všechny mohly nést pod trupem pouzdro Vinten se čtveřicí 70 mm kamer. Motor J79-OEL-7 vyráběla v licenci firma Orenda. Během konce výroby vlastních CF-104 byla získána objednávka USAF na dalších 140 strojů F-104G pro Norsko, Dánsko, Řecko, Turecko a Španělsko v rámci vojenské pomoci spojencům. První z dodávky MAP vzlétl 30. července 1963.\nMalý počet F-104G přestavěli na průzkumnou variantu RF-104G u společnosti Fiat a Avio Diepen v Ypenburgu. Stroje měly demontovaný trupový kanón, který nahradily tři kamery TA-7M ve vyklápěcím rámu. Modifikovaná průzkumná verze RF-104G-1 měla tři kamery z původní RF-104G přemístěny do prodloužené přídě a do pouzdra pod trupem byl instalován stranový přehledový radiolokátor SLAR společně se čtvrtou kamerou. Speciální výstroj doplnil radiolokační výškoměr a vysokofrekvenční rádiové zařízení pro zrychlený přenos informací. Celý projekt nepřekročil sérii testů dvou prototypů v roce 1968. Druhý pokus o modernizaci průzkumných Starfighterů spočíval ve dvoumístné variantě RTF-104G, jejíž druhý člen osádky plnil roli letovoda/operátora speciálního vybavení. K nočnímu průzkumu bylo určeno zábleskové osvětlovací zařízení instalované v kontejnerech u konců obou polovin křídla. Letoun poháněl výkonnější motor J79-GE-19 o tahu 79,63 kN na režimu maximálního přídavného spalování. Do výzbroje průzkumných křídel Luftwaffe se však před zahájením sériové výroby dostaly letouny RF-4E Phantom II.\n\nPro snazší přeškolení západoněmeckých pilotů byla určena dvoumístná verze F-104F. Shodovala se s dvoumístnou americkou variantou F-104D včetně motoru J79GE-7, vnitřní vybavení však bylo upraveno na standard F-104G mimo zařízení NASARR a kanónovou výzbroj. Novinkou byly vystřelovací sedačky Martin Baker Q5. Během let 1960-61 obdržela Luftwaffe 30 F-104F.\n\nTF-104G, zalétaný v říjnu 1962, umožňoval komplexní výcvik při použití systému NASARR, jehož vnitřní vybavení odpovídalo „géčku“. Množství paliva v trupových nádržích bylo sníženo stejně jako u všech ostatních dvoumístných verzí o 772 l. Z 208 vyrobených letounů převzalo západoněmecké letectvo 137, Nizozemí 18, Belgie a Itálie po 12 a ostatní TF-104G byly určeny spojencům v rámci MAP.\n\nRCAF zadalo výrobním linkám Canadair také objednávku na 38 dvoumístných CF-113 s vybavením shodným s letounem CF-104. Označení bylo později změněno na CF-104D.\nMezi lety 1965 - 1980 byl Starfighter hlavní bojový letoun NATO. Během 80. let byla zahájena výměna za letouny F-16.\n\nNejnovější verze byla F-104S, šlo o společný projekt USA a Itálie. V prosinci 1966 vzlétl první ze dvou prototypů a v roce 1968 převzalo Aeronautica Militare první z 205 objednaných strojů koncernu Fiat. Letoun byl vybaven lepšími přístroji, silnějším motorem J79-GE-19 s tahem 79,58 kN .\n\nV Japonsku se licenčně vyráběla verze F-104J určená především k přepadovému stíhání. K tomuto účelu sloužil také upravený systém NASARR F-15J-31. Obdobně jako F-104G měl F-104J pod trupem závěsy pro další dvě řízené střely AIM-9B Sidewinder k boji proti vzdušným cílům. Počáteční tři F-104J postavila a otestovala firma Lockheed, z nichž první vzlétl v červnu 1961. Výrobní linky Mitsubishi a Kawasaki vyrobily celkem 210 strojů pro Japonské vzdušné síly sebeobrany, z toho 29 draků bylo v Japonsku sestaveno z dílů dodaných z USA. Licenční výrobu pohonné jednotky J79-IHI-11A převzala firma Ishikawajima-Harima.\n\nV dubnu 1965 bylo ve Vietnamu poprvé nasazeno 25 letounů F-104C USAF jako záloha proti strojům MiG-17 letectva VDR. 15 Starfighterů bylo trvale udržováno v bojové pohotovosti na základně Danang, ale používaly se převážně k taktickým úkolům. Koncem roku 1965 je USAF z Vietnamu stáhlo, avšak následující rok opět urychleně nasadilo proti novým letounům VDR MiG-21. V této roli sloužily až do příchodu většího počtu Phantomů II.\nU řadových jednotek USAF ukončily Starfightery službu v roce 1968, u jednotek národní gardy v roce 1975.\n\nV roce 1969 se F-104A letectva Pákistánu zúčastnily indicko-pákistánského konfliktu.\n\nLetouny F-104G se staly základem výzbroje stíhacích bombardovacích křídel (Jabo-Geschwader) 31, 32, 33, 34 a 36, stíhacích křídel (Jagdgeschwader) 71 a 74 západoněmeckého letectva. Společně se stroji RF-104G tvořily také výzbroj průzkumných křídel (Aufklärungsgeschwader) 51 a 52 a dvou křídel námořnictva (Marinefliegergeschwader) 1 ve Šlesviku a MFG 2. Kompletní výcvik pilotů Luftwaffe probíhal v ideálních klimatických podmínkách na leteckých základnách Sheppard v Texasu a Luke v Arizoně u 4512., 4518., a 4443. výcvikové letky CCTS USAF. Po jeho ukončení piloti přecházeli do školy bojového použití 10 v Jeveru v NSR a po náletu 40-50 hodin přecházeli k bojovým útvarům.\n\nPoslední F-104 sloužily v Itálii. Na konci roku 2004 byly vyřazeny a nahrazeny Eurofightery.\n\n\nLetadla F-104 létala v letectvech těchto zemí:\n\n Čínská republika\n Dánsko\n Řecko\n\n Japonsko\n Jordánsko\n Kanada\n\n Norsko\n Pákistán\n Spojené státy\n Španělsko\n\n Turecko\n\n Spojené státy\n\n\n\n\n\n"}
{"id": "92881", "url": "https://cs.wikipedia.org/wiki?curid=92881", "title": "Král Šumavy (cyklistika)", "text": "Král Šumavy (cyklistika)\n\nKrál Šumavy je zkrácený název pro cyklistické závody Author Král Šumavy MTB a Author Král Šumavy ROAD. Oba závody startují v Klatovech.\n\nAuthor Král Šumavy MTB je jedním z nejstarších českých amatérských maratonů horských kol. Pořádá jej Triatlon klub Klatovy od roku 1993. Koná se obvykle koncem května. Každoročně se ho účastní kolem 3000 závodníků, v roce 2015 se jel 22. ročník. Trať vede terénem, který bývá za deštivého počasí značně obtížný, výjimkou nejsou ani brody. Jedou se tři tratě: krátká (obvykle kolem 70 km) a dlouhá (obvykle přes 100 km), od roku 2009 ještě trať délky 45 km. V roce 2007 měla krátká trať délku 70 km s převýšením 1800 m, dlouhá měla 105 km s převýšení 2600 m. Na značené trase je na několika místech připraveno občerstvení. Od roku 2013 se Author Král Šumavy jezdí jako memoriál Františka Šrajta, který závod založil. František bohužel zemřel 13.4.2013 při najíždění trati po náhlé zdravotní indispozici. \n\nAuthor Král Šumavy ROAD je závod silničních kol. Na výběr jsou tři trasy: krátká 155 km, střední 215 km a dlouhá 255 km (délky ze závodu v roce 2006). Koná se v září.\n\n"}
{"id": "92882", "url": "https://cs.wikipedia.org/wiki?curid=92882", "title": "Hydroxid sodný", "text": "Hydroxid sodný\n\nHydroxid sodný (NaOH) je silně zásaditá anorganická sloučenina. Zastaralé triviální názvy této látky jsou natron nebo louh sodný. V potravinářství je označován kódem E 524. V čistém stavu je to pevná bílá látka ve formě malých perliček, peciček, lístečků nebo granulí, silně hygroskopická a pohlcující oxid uhličitý ze vzduchu, čímž vzniká uhličitan sodný; proto musí být uchovávána v hermeticky uzavřených obalech.\n\nHydroxid sodný (NaOH) vzniká bouřlivou exotermní reakcí kovového sodíku s vodou za vzniku plynného vodíku; za přítomnosti vzdušného kyslíku vytvářející se vodík vzplane\n\nVzniká také rozpouštěním oxidu sodného ve vodě\n\nV roztoku se také uvolňuje ze solí velmi slabých kyselin; příkladem může být hydrolýza alkoholátů sodných, např. ethoxidu (ethanolátu) sodného\n\nVzniká také v katodovém prostoru při elektrolýze vodných roztoků sodných solí, především chloridu sodného\n\nDříve se hydroxid sodný vyráběl tzv. \"kaustifikačním procesem\" z vodného roztoku uhličitanu sodného (sody) působením mírného nadbytku hydroxidu vápenatého, přidávaného ve formě suspenze hašeného vápna (vápenného mléka)\n\nVznikající velmi málo rozpustný uhličitan vápenatý se oddělil sedimentací, případně následnou filtrací a odpařením vody ze zbývajícího roztoku se získal surový hydroxid sodný. Ten se většinou dále čistil rozpuštěním v ethanolu.\n\nV současné době se veškerý hydroxid sodný vyrábí elektrolytickým rozkladem roztoku chloridu sodného (solanky), přičemž vedlejším produktem elektrolýzy je plynný chlor. Používá se při tom tří různých metod, kterými se zabraňuje zpětné reakci chlóru s vzniklým hydroxidem.\n\nPři \"amalgamové metodě\" se používá Castner-Kellnerův elektrolyzér (vynalezený v roce 1892), kde jako katoda slouží kovová rtuť. Na ní proběhne redukce sodných iontů na elementární sodík\n\nkterý se ve rtuti rozpustí za vzniku kapalného amalgámu. Tím se zabrání okamžité reakci kovového sodíku s vodou na hydroxid sodný; tento rozklad probíhá následně v oddělené reakční prostoře nazývané \"rozkladač\", kam se kapalný amalgam přečerpává. Rtuť zbavená sodíku v rozkladači se pak vrací do elektrolyzéru. Tento postup užívali naši dva největší výrobci hydroxidu sodného, Spolana, a. s., Neratovice a Spolek pro chemickou a hutní výrobu, a. s., Ústí nad Labem a také více než polovina výrobců chlóru a hydroxidu sodného v Evropské unii (EU). Nevýhodou tohoto postupu je potřeba velmi čisté suroviny, relativně vysoký rozkladný potenciál (a tedy i vyšší nároky na elektrickou energii) a použití jedovaté rtuti.\n\nPři druhé, tzv. „diafragmové metodě“ (z roku 1885), jsou v Griesheimově článku anodový a katodový prostor vzájemně odděleny polopropustnou stěnou, která sice dovolí putovat v elektrostatickém poli malým iontům Na a molekulám vody, ale zabrání prostupu molekul vznikajícího chlóru Cl. Do prostoru anody se kontinuálně přivádí roztok (solanka). Na anodě ionty chloru odevzdávají elektron a mění se na atomární chlor a následně na molekulární chlór, tedy\n\nzatímco na katodě se redukují přibráním elektronu oxoniové kationty na vodík a vodu\n\nV katodovém prostoru se hromadí sodné kationty Na a jejich kladný náboj je kompenzován růstem koncentrace záporných hydroxylových aniontů OH, čímž zde efektivně vzniká hydroxid sodný. Odpouštěný roztok obsahuje vedle sebe zbytky rozpuštěného chloridu sodného a vzniklého hydroxidu sodného, které je nutno následně oddělit. Diafragma (polopropustná stěna) je většinou zhotovována z azbestu, který je však ekologicky nevhodný a proto se hledají a zkoušejí jeho jiné náhrady. Nicméně tímto postupem se produkuje asi 75 % hydroxidu sodného v USA.\n\nTřetí, nejmodernější metodou zavedenou kolem roku 1970 a používanou v 90 % továren v Japonsku, je tzv. \"membránová metoda\", která je modifikací předchozího postupu. Anodový a katodový prostor jsou odděleny ionexovou membránou, která umožňuje přestup pouze kationtům HO a Na. Do prostoru anody se kontinuálně přidává nasycená solanka a odčerpává se vyčerpaná; naopak do prostoru katody se čerpá zředěný cca 30 % roztok hydroxidu sodného a odčerpává se roztok hydroxidu sodného o koncentraci 32,5 %.\n\nTato metoda je od roku 2017 zavedena právě v Ústí nad Labem a určitě není bez zajímavosti, že membránová elektrolýza ve Spolchemiije je první elektrolýzou s elektrolyzéry firmy Bluestar v Evropě a je první kompaktní kombinovanou elektrolýzou (KOH i NaOH integrované v jedné výrobně) v Evropě i Asii.\n\nJako finální produkt průmyslové prvovýroby hydroxidu sodného je jeho vodní roztok obsahující 50 % NaOH. Pouze menší část se odvodňuje a zpracovává do formy peciček, granulí nebo lístků, zejména pro použití v chemických laboratořích, v chemické malovýrobě a ve farmaceutickém průmyslu.\n\nVe vodném roztoku jsou „molekuly“ hydroxidu sodného plně disociovány na sodné ionty a hydroxidové anionty. Vzhledem k tomu je velmi silnou zásadou. Vodný roztok hydroxidu sodného (min. 49%) je bezbarvá čirá viskózní kapalina, která při teplotě pod 10 °C krystalizuje. Bezvodý NaOH je bílá krystalická nebo amorfní látka. Dobře se rozpouští v ethanolu, methanolu a ve vodě, je nerozpustný v diethyletheru. Při rozpouštění se uvolňuje značné množství tepla.\n\nV pevném stavu je vysoce hygroskopický, takže ponechán na vzduchu se velice brzy rozteče na velmi koncentrovaný roztok. Reaguje i s oxidem uhličitým za vzniku uhličitanu sodného\n\n(tato vlastnost bývala využívána ve starších filtroventilačních jednotkách a systémech s uzavřeným koloběhem vzduchu k zachycování oxidu uhličitého; nevýhodou bylo spékání absorpčního činidla, takže dnes je např. při aplikacích v pilotované kosmonautice nahrazován hydroxidem lithným). Podobně reaguje i s jinými plynnými oxidy, např. oxid siřičitý váže jako siřičitan sodný\n\ncož může být využito k odstraňování tohoto jedovatého plynu z ovzduší. S oxidem křemičitým reaguje za vzniku rozpustného ortokřemičitanu sodného\n\nProtože sklo obsahuje značný podíl oxidu křemičitého, dlouhým působením koncentrovaného roztoku hydroxidu sodného jeho povrch matní. Zejména závažné je působení NaOH na skleněné laboratorní aparatury, u kterých může dojít k „zamrznutí“ (někdy také uváděn termín „zakousnutí“) skleněných kohoutů, či zabroušených spojů nebo i skleněných zátek u zásobních lahví s roztokem hydroxidu.\n\nS kyselinami tvoří reakcí nazývanou \"neutralizace\" soli, např. s chlorovodíkovou (solnou) vzniká chlorid sodný a voda\n\nS vícesytnými kyselinami tvoří podle množství normální nebo kyselé soli (hydrogensoli), např. s kyselinou sírovou vytváří nejprve hydrogensíran sodný\n\na po dalším přidání hydroxidu síran sodný\n\nPodobně reaguje i s organickými (karboxylovými) kyselinami, např. s kyselinou octovou vytváří octan sodný\n\n(tuto neutralizační reakci lze použít jako nouzovou dekontaminaci pokožky, zasažené roztokem NaOH). Dokonce tvoří soli i s tak slabými organickými kyselinami, jako jsou fenoly, např. s fenolem dává fenolát sodný\n\nŽelezo, měď a většinu ušlechtilých kovů hydroxid sodný nerozpouští, zato s amfoterními kovy reaguje za vývinu vodíku a tvorby solí. Např. kovový hliník se v koncentrovaném roztoku NaOH rozpouští za vzniku hlinitanu sodného\n\nPodobně reaguje se zinkem za vzniku zinečnatanu sodného\n\nObě uvedené soli lze získat i působením nadbytku hydroxidu sodného na jiné soli těchto kovů, např.\n\nHydroxid sodný reaguje i s některými nekovy. Např. s fosforem dává fosfornan sodný\n\ns křemíkem ortokřemičitan sodný\n\nPrůmyslově důležitou reakcí je působení hydroxidu sodného na estery organických kyselin, při nichž se tyto organické sloučeniny štěpí na alkoholy a volné kyseliny, které se okamžitě mění na jejich sodné soli. Tento proces se nazývá \"zmýdelňování\". Např. působením vodného roztoku NaOH na ethylacetát získáme ethanol a octan sodný\n\nZmýdelňování esterů vyšších mastných kyselin neboli tuků a olejů je chemickou podstatou výroby mýdla a glycerolu.\n\nPůsobením na soli jiných kovů dochází k výměně iontů těchto kovů za sodík a k tvorbě hydroxidů. Např. působením NaOH na síran hlinitý získáme hydroxid hlinitý\n\npoužívaný ve vodárenství k čeření vody.\n\nHydroxid sodný má velice široké použití v chemickém průmyslu (výroba mýdel a dalších povrchově aktivních látek, příprava dalších sloučenin sodíku, jako reakční složka při organických a anorganických syntézách), v textilním průmyslu, v průmyslu celulózy a papíru, v hutnictví a hliníkárenství, ve vodárenství při úpravách pitné vody. V potravinářském průmyslu se užívá při zpracování tuků a olejů, ale také jako desinfekční činidlo pro vymývání strojů. V domácnostech se dá užít při čištění odpadních potrubí a při praní.\n\nV chemických laboratořích se používá kalibrovaný roztok hydroxidu sodného jako titrační činidlo při kvantitativním stanovování obsahu kyselin ve vzorcích.\n\nHydroxid sodný silně leptá veškeré tkáně v organismu. Zmýdelňuje tuky, koaguluje bílkoviny, odnímá z tkání vodu. Při požití způsobuje zejména poleptání jícnu (nikoli žaludku jako u kyselin; při větších požitých množstvích však může být vážně poleptán i žaludek a tenké střevo), s rizikem nekrózy, žilní trombózy nebo až perforace jícnu. Častá jsou pozdější zúžení jícnu, komplikující polykání potravy. Mohou se vyskytnout i pozdní následky (po řadě let od poleptání) v podobě rakoviny jícnu, a to v 0,8 až 4 % případů. Velmi vážné následky způsobuje hydroxid sodný při zasažení očí, rychle proniká do rohovky a přední oční komory, i přes zdánlivě malé časné příznaky může způsobit slepotu.\n\nHydroxid sodný není sice hořlavý ani výbušný, ale je to velmi silná žíravina a zdraví škodlivá látka. Při poleptání okamžitě omývejte napadené místo pokožky proudem studené vody a následně neutralizujte poleptané místo slabou kyselinou (zředěný ocet nebo kyselina citronová). Při zasažení očí se nesmí nikdy neutralizovat, pouze neustále vymývat vodou. Pokud se jedná o poleptání většího rozsahu, zasažení očí či přetrvávající zdravotní potíže, navštivte ihned lékaře.\n"}
{"id": "92884", "url": "https://cs.wikipedia.org/wiki?curid=92884", "title": "Octan sodný", "text": "Octan sodný\n\nOctan sodný je organická látka, sůl kyseliny octové. Jeho vzorec je CHCOONa.\n\nVzniká například reakcí kyseliny octové s hydroxidem sodným (neutralizace).\nnebo působením kyseliny octové na soli slabších kyselin. Např. reakcí s hydrogenuhličitanem sodným vzniká octan sodný a uvolněná kyselina uhličitá se okamžitě rozkládá na vodu a oxid uhličitý:\n\nOctan sodný je označován také jako E 262. Používá se jako katalyzátor a v potravinářství především jako regulátor kyselosti.\n\nV chemii se používá pro přípravu některých pufrů.\n\nPokud krystaly trihydrátu octanu sodného zahřejeme nad 58 °C, vznikne kapalina. Po jejím vychlazení zpět na teplotu cca 15 °C a vzniku krystalizačního jádra (např. dotykem) začne docházet opět ke krystalizaci na pevné skupenství. Při této reakci se uvolňuje teplo, odtud se vzal název „horký led“. Této vlastnosti se využívá v hřejivých polštářcích (podobně jako též thiosíran sodný).\n\nDíky této vlastnosti se dá vytvářet mnoho různých obrazců které vypadají jako krápníky v jeskyních – když jej lijeme na sklo (může to být jakýkoliv jiný materiál), začne rychle krystalizovat a krystaly se lepí na sebe („rostou“ do výšky). Krystalizace octanu sodného se používá jako ohřívadlo – silný roztok octanu sodného je v pevném sáčku spolu s vypouklou kovovou destičkou - když se destička prohne, způsobí tlakovou vlnu, která způsobí, že octan sodný začne krystalizovat a uvolňovat teplo.\n\nSkupenské teplo tání trihydrátu je 264-289 kJ/kg.\n"}
{"id": "92886", "url": "https://cs.wikipedia.org/wiki?curid=92886", "title": "Tatra T5C5", "text": "Tatra T5C5\n\nTatra T5C5 (podtyp tramvaje T5) je typ tramvaje, vyráběný podnikem ČKD Praha, závod Tatra Smíchov na přelomu 70. a 80. let 20. století.\n\nTramvaj T5C5 byla vyvinuta na popud města Budapešť. V její tramvajové síti neexistovaly až na výjimky smyčky, takže dopravní podnik musel nakupovat prakticky pouze obousměrné vozy. V 70. letech, kdy již téměř všichni výrobci vyráběli už pouze jednosměrná vozidla, potřebovala Budapešť nutně obnovit svůj vozový park. Vše se vyřešilo až typem T5C5. Jde o jednosměrný čtyřnápravový motorový tramvajový vůz vybavený ale dveřmi na obou stranách vozidla, takže lze vytvořit obousměrnou soupravu tramvajemi spřaženými zadními čely k sobě.\n\nV roce 1978 byly vyrobeny dva prototypy označené evidenčními čísly 8011 a 8012. Po nutných zkouškách se oba vozy dostaly ještě téhož roku do Budapešti, kde obdržely ev.č. 4000 a 4001. Oba vozy byly zařazeny do provozu v roce 1979 jako školní souprava. Od roku 1980 je souprava v běžném provozu.\n\nV letech 1978 až 1984 bylo vyrobeno celkem 322 vozů.\nVozy T5C5 jezdí v Budapešti ve dvou- či třívozových soupravách.\n"}
{"id": "92887", "url": "https://cs.wikipedia.org/wiki?curid=92887", "title": "Anenská Studánka", "text": "Anenská Studánka\n\nAnenská Studánka (do roku 1950 \"Kunžvald t. Královec\", \"Königsfeld\") je vesnice v okrese Ústí nad Orlicí v Pardubickém kraji. Tato obec se obyvateli a rozlohou 791 ha leží v jižním cípu okresu Ústí nad Orlicí a je tak přímo obklopena hranicí s okresem Svitavy (východně, jižně i západně). Nejbližší města jsou Lanškroun (8 km jihovýchodně), Česká Třebová (8 km jihozápadně) a Svitavy (15 km jižně). Obcí prochází silnice třetí třídy z Třebovice do Damníkova a nedaleko obce vede i železniční trať Třebovice v Čechách-Chornice, kde je zřízena zastávka \"Anenská Studánka\". Dominantou obce je kostelík svatého Vavřince. Pod obcí je zřídlo léčivých pramenů, kde byly zřízeny lázně, dnes zde je ústav sociální péče pro mentálně postižené osoby - Domov u studánky. K obci připadá i Helvíkov.\n\nPrvní písemná zmínka o obci pochází z roku 1292, kdy patřila zbraslavskému klášteru. Roku 1678 byly u léčebného pramene zřízeny lázně, 1735 zde postavili Lichtenštejnové (vlastnící lanškrounské panství, pod které obec spadala) léčebný dům. V areálu byla v polovině 19. století postavena kaple P. Marie Pomocnice, která rovněž slouží jako poutní místo.\n\n\n"}
{"id": "92892", "url": "https://cs.wikipedia.org/wiki?curid=92892", "title": "Nothing Else Matters", "text": "Nothing Else Matters\n\nNothing Else Matters je skladba americké metalové skupiny Metallica. Vyšla v roce 1992 jako třetí singl z jejich páté studiovky , \"Metallica\". Skladba dosáhla 11. pozice v žebříčku \"Billboard\" Mainstream Rock Tracks a také v top-ten pozic v mnoha evropských hitparádách. \"Nothing Else Matters\" se také objevila jako hratelná skladba v hudební videohře \"Guitar Hero: Metallica\". Je uznávaná jako jedna z nejznámějších a nejpopulárnějších písní Metallicy a stala se pravidelně hranou na živých vystoupeních. Objevilo se téměř sto jejích coververzí.\n\nJe to osmý singl alba \"Metallica\". Videoklip k této písni byl vydán v únoru 1992. Režíroval ho Adam Dubin. Tento videoklip je složen z natáčení alba Metallica. Klip je na DVD „A Year And A Half…“. Píseň složil Hetfield pro svoji manželku a nechtěl tuto píseň dát kapele k dispozici. Prý je moc osobní. Zlom přišel, když tuto píseň poprvé slyšel Lars Ulrich, který Jamesovi vymluvil úmysl držet píseň v soukromí, aniž by ji kdokoliv znal.\n"}
{"id": "92894", "url": "https://cs.wikipedia.org/wiki?curid=92894", "title": "Štúrovo", "text": "Štúrovo\n\nŠtúrovo (dříve \"Parkan\" , ) je slovenské město v okrese Nové Zámky v Nitranském kraji, na levém břehu Dunaje, který zde tvoří slovensko-maďarskou hranici, 47 km jihovýchodně od Nových Zámků. S maďarskou Ostřihomí na druhém břehu Dunaje je město spojeno mostem Márie Valérie. Přes řeku dříve jezdila kompa (loď pro přepravu vozů a osob přes vodu). V roce 2017 zde žilo přes 10 400 obyvatel.\n\nÚzemí města bylo osídleno v době kamenné. Raná historie souvisí se sousední uherskou osadou Esztergom (Ostřihom), kam přišel římský císař Marcus Aurelius. Římané zde zřídili strážní stanici linie Limes Romanus. Dřívější název \"Párkány\" se vžil díky místními trhy procházejícím středověkým kupcům. Císař Karel VI. městu v roce 1724 udělil jarmareční právo.\n\nPo první světové válce a rozdělení Rakousko-Uherska se roku 1918 Parkan stal pohraničním městem samostatného Československa. Roku 1948 se město na počest Ľudovíta Štúra přejmenovalo na \"Štúrovo\".\n\nŠtúrovo je centrem jižního regionu Slovenska. Rozkládá se na levém břehu Dunaje, na nejjižnějším a nejteplejším cípu Podunajské nížiny. Severovýchodně od města je pohoří Burda se strmými skálami vulkanického původu, nazývané také Kováčovské kopce. Nejvyšším místem této přírodní rezervace je 395 m vysoký vrch Burdov. V římských dobách stál na území dnešního Štúrova při Dunaji vojenský tábor \"Anavum\", roku 1241 zde byla vybudována pevnost s kolovou hradbou, nazývaná \"Parkán\". Během historie se název města měnil 25 krát. Po ukončení turecké okupace se roku 1683 město stalo svobodným jako Parkán, od roku 1948 pak jako Štúrovo. Po vzniku Československa bylo Štúrovo včetně dalšího slovenského území obsazeno Maďarskem. V roce 1919 po maďarsko-československé válce bylo přičleněno k Československu. V roce 1938 se na základě První vídeňské arbitráže stalo město součástí Maďarska. 25. března 1945 bylo obsazeno Rudou armádou.\n\nNa protějším břehu Dunaje se rozkládá město Ostřihom, korunovační město uherských králů z rodu Arpádovců, jehož bazilika spolu s hradem tvoří dominantu kraje. 11. října 2001 byl znovuotevřen rekonstruovaný most Marie Valérie spojující Štúrovo s Ostřihomí.\nNovodobá historie města je spjata s objevením geotermální energie pod povrchem. První malý bazén byl postaven roku 1952. Současný areál koupaliště byl vybudován v roce 1973. Geologický vrt objevil pod povrchem louky Vadaš vydatný zdroj termální vody. Termální koupaliště Vadaš je turisticky nejnavštěvovanějším místem ve městě.\n\nTermální koupaliště Vadaš se dnes rozkládá na 35 hektarech bývalých luk a mokřin. Odtud pak pochází i jeho název (louka \"Vadaš\", tj. louka \"bohatá na zvěř\"). Termální pramen s teplotou vody 39,7 °C v hloubce 130 m a s vydatností 70 l/s byl navrtán v roce 1973, ale k prvnímu napuštění bazénů došlo až 17. července 1978. Kromě plaveckého bazénu 50×21 metrů (s vodou chlazenou na 26–28 °C) a v roce 2004 otevřeného bazénu Laguna o ploše 3 800 m² (dnes největší bazén na Slovensku) s umělým vlnobitím, jsou návštěvníkům koupaliště od začátku května do konce září k dispozici za každého počasí i další čtyři nekryté bazény s neobvykle čistou, průzračnou vodou o teplotě cca 30 °C (výjimku tvoří jen perličkový bazén, kde voda dosahuje teploty 36 °C).\n\nZnovuotevření mostu Márie Valérie významně pomáhá rozvoji turistického ruchu.\n\n\nNa most je povolen vjezd pouze osobním automobilům a autobusům.\n\nŠtúrovo leží na železniční trati Bratislava – Štúrovo, po které jezdí vlakové spoje z České republiky do Budapešti a je součástí IV. panevropského koridoru. Napojuje se zde regionální trať Štúrovo – Levice. Na Dunaji je osobní a nákladní přístav.\n\nZ obyvatel je 68,74 % Maďarů, 28,13 % Slováků, 1,17 % Čechů, 0,34 % Romů, 0,03 % Němců a 0,01 % Ukrajinců. 77,18 % se jich hlásí k Římskokatolické církvi, 1,36 % k Evangelické církvi augsburského vyznání, 0,2 % k Řeckokatolické církvi a 0,09 % k Pravoslavné církvi. 12,27 % obyvatel je bez vyznání.\n\n\n"}
{"id": "92896", "url": "https://cs.wikipedia.org/wiki?curid=92896", "title": "Obvod obce s rozšířenou působností Ústí nad Orlicí", "text": "Obvod obce s rozšířenou působností Ústí nad Orlicí\n\nSprávní obvod rozšířené působnosti státní správy svěřené městu Ústí nad Orlicí se nachází v Pardubickém kraji ve středu okresu Ústí nad Orlicí. \n\nMěsto Ústí nad Orlicí je zároveň i okresním městem a obcí s pověřeným obecním úřadem. Správní obvod jeho rozšířené působnosti státní správy je totožný se správním obvodem jeho působnosti pověřeného obecního úřadu. \n\n\n"}
{"id": "92913", "url": "https://cs.wikipedia.org/wiki?curid=92913", "title": "Praga V3S", "text": "Praga V3S\n\nPraga V3S (vojenský třítunový speciál, hovorově \"vétřieska\" nebo \"vejtra, popř. vejtřaska\") je třínápravový terénní nákladní automobil s pohonem všech kol (znak náprav 6×6). Vůz vznikl dle zadání a požadavků Československé armády na standardní střední terénní nákladní automobil. Vyznačuje se žebřinovým rámem, tuhými portálovými nápravami a vzduchem chlazeným motorem konstrukce Tatra. Praga V3S je nejdéle vyráběným československým nákladním automobilem a jedním z nejpočetnějších. První prototyp byl zhotoven roku 1952, v roce 1953 začala sériová výroba, která s přestávkami trvala až do roku 1990. Finální produkce probíhala nejprve ve vysočanském podniku Praga, následně se přesunula do letňanské Avie, dále do opravárenského závodu ve Vinoři a ke konci výroby do Bratislavských automobilových závodů. Během 80. let vstoupily do výroby modernizované verze M1 a M2. Celková produkce se odhaduje na přibližně 130 000 vozů. Praga V3S tvořila základ vozového parku poválečné československé a poté české armády i slovenské armády, kde sloužila v desítkách modifikací a teprve v prvním desetiletí 21. století začala být nahrazována Tatrou 810. Velké množství vozů Praga V3S sloužilo a dosud slouží v civilní sféře. Z typu V3S byla odvozena civilní verze Praga S5T, lišící se především dvounápravovým podvozkem s jedinou poháněnou nápravou. Vozy Praga V3S byly také exportovány, zejména do tzv. socialistických států.\n\nPo skončení druhé světové války disponovala Československá armáda značně neuspokojivým automobilním parkem. Oproti tabulkovým počtům měla jen polovinu vozidel, kromě toho byla řada z nich ve špatném technickém stavu. Logistiku a údržbu znesnadňovala velká typová roztříštěnost – armáda provozovala vozy předválečné, kořistní, převzaté z výzbroje zahraničních jednotek nebo dodané v rámci poválečné pomoci (UNRRA). V rámci doplnění stavů a unifikace dostávala během 2. poloviny 40. let nové nákladní vozy domácí provenience - Praga RN a Praga A 150. To však byly v zásadě civilní typy s nevyhovujícími terénními vlastnostmi. \n\nRoku 1947 vydal generální štáb Československé armády požadavky na nové typy vozidel, které měly nahradit nevyhovující a typově roztříštěný vozový park armády. Základem se měl stát střední terénní nákladní automobil o nosnosti 3 tuny v terénu a 5 tun na silnici. Podmínkou bylo použití žebřinového rámu s tuhými nápravami a vzduchem chlazeného motoru. Návrhy založené na využití komponent západních vozů (Ford CMP) se po únoru 1948 ukázaly jako politicky a ekonomicky neprůchodné. Návrh nového vozu označeného V3T dostal za úkol Autovývoj Mladá Boleslav, přitom se mělo vycházet z vyvíjeného civilního typu Praga N5T. Na výrobě se měly podílet všechny hlavní automobilky, začleněné do trustu Československých závodů automobilových a leteckých, n. p. (ČZAL). Tlak armády a ministerstev na co nejrychlejší uvedení dvounápravového vozu V3T a odvozeného třínápravového V4,5T do výroby vedl k uspěchanému vývoji a řadě problémů s prototypy. \n\nVůz se měl podle rámcového plánu začít vyrábět koncem léta 1950, tento termín však nebylo možné splnit. Finální montáž měla zajišťovat Auto-Praga, n. p., ministerské orgány však rozhodly o přesunu výroby do Tatry Kopřivnice. Vedení Tatry se postavilo tomuto rozhodnutí na odpor a její konstruktéři během velmi krátké doby navrhli vlastní vůz s označením Tatra 128, využívající mnoha celků vyráběné desetituny Tatra 111. Koncem února 1951 podstoupila Tatra 128 srovnávací zkoušky s prototypem V3T, z nichž vyšla vítězně. Její koncepce a hmotnost však nesplňovaly armádní zadání, ukázaly se také slabiny vozu. Protože však produkce Tatry 128 mohla začít rychle, byla schválena k výrobě a objednána ministerstvem národní obrany (MNO) jako prozatímní řešení, než bude k dispozici definitivní typ. Během let 1951–1952 vzniklo 4062 vozů.\n\nKoncem června 1951 proběhla ve Státním úřadu plánovacím porada ohledně řešení problému třítunového terénního automobilu pro armádu. Vojenský technický ústav (VTÚ) dostal za úkol do července vydat specifikace pro vývoj nového domácího vozu. Požadavek na vývoj vydal generální štáb 28. srpna 1951 a 31. srpna vydal VTÚ soubor technických podmínek které měl nový terénní nákladní vůz 6×6 splňovat. Mezi nejdůležitější patřily: využití zkušeností a řešení osvědčených terénních vozů, přizpůsobení konstrukčních řešení sovětskému typu ZiS-151, maximální hmotnost do 5500 kg, užitečné zatížení 3000 kg v terénu a 5000 kg na silnici, ložná plocha zatíženého vozu ne výše než 1150 mm, nejvyšší rychlost 65 km/h, třínápravový podvozek s dvojmontáží kol na zadních nápravách, světlá výška 550 mm, vznětový vzduchem chlazený motor Tatra o hmotnost nejvýše 570 kg, čtyřrychlostní převodovka, vzduchotlakové brzdy. Mezi požadavky je také uváděna minimální bořivost a maximální průchodivost terénem, nebo minimální rychlost 4 km/h při nejvyšších otáčkách motoru.\nZa účelem vývoje a stavby prototypu vozu V3S vzniklo nařízením ředitele Československých závodů na výrobu vozidel (ČZVV) konstrukční středisko v libeňském závodu Auto Praga n. p. Vedoucím konstruktérem byl jmenován ing. Jan Lanc, šéfkonstruktér Pragy. V řadách vývojového týmu působili také konstruktéři z AZNP Mladá Boleslav, kteří přinesli zkušenosti získané na prototypech V3T a V4,5T. Středisko zahájilo činnost 3. září 1951. Vzhledem k nedostatku pracovníků a velkému časovému tlaku museli konstruktéři pracovat v rámci přesčasů i o víkendech. Konstruktéři při návrhu uplatnili poznatky a technická řešení z podobných zahraničních i domácích vozů. Kvůli unifikaci i zrychlení vývoje mimo jiné použili upravenou kabinu vozu Tatra 805. Jako pohonná jednotka měl sloužit vyvíjený motor Tatra 908, vzduchem chlazený řadový pětiválec zdvihového objemu 6,2 l, s předpokládaným výkonem 100 k.\n\nDefinitivní projekt terénního nákladního automobilu byl MNO předložen 20. září 1951. VTÚ poté projekt porovnával s vozem ZiS-151, tuzemský typ vycházel lépe ve většině porovnávaných taktickotechnických parametrů. Po zhodnocení projektu VTÚ a kladném stanovisku velitele Hlavní automobilní a traktorové správy byl projekt schválen k realizaci. Dne 27. září stanovilo Ministerstvo všeobecného strojírenství (MVS) subdodavatele pro výrobu prototypu, finálním výrobcem byl určen n. p. Auto Praga.. Po dohotovení prvního prototypu - zatím bez motoru - bylo 2. ledna 1952 konstrukční středisko v Libni rozpuštěno. Příprava motoru Tatra 908 se opožďovala, výrobce jej předal teprve 10. února a první funkční vzorek vozu V3S byl následně dokončen 20. února. Dne 26. února zahájil VTÚ přejímací, technické a taktické zkoušky. Ukázalo se, že motor T908 podává nižší než požadovaný výkon (pouze 90 k) a navíc během zkoušek došlo k prasknutí klikové skříně a praskání válců. Představitelé Pragy poté navrhli instalovat do prototypu a první série vlastní vodou chlazený šestiválec N5T. Armáda souhlasila s instalací motoru N5T do prvního prototypu, aby nedošlo k přerušení zkoušek, jeho montáž do sériových vozů však odmítla. Tatra se zavázala do července 1952 dodat nový motor T912.\n\nDne 13. května 1952 vydal ministr národní obrany a  ministr všeobecného strojírenství rozkaz k provedení vojskových zkoušek s prototypem V3S. Zkoušky a jejich vyhodnocení dostala za úkol vládní komise sestávající ze zástupců MNO, MVS a výrobců Tatra Kopřivnice a Auto Praga. Zkoušky na 125 km dlouhém okruhu byly zahájeny dne 21. května, s druhým prototypem předaným o den dříve a vybaveným motorem T908. Ještě téhož večera se však vůz kvůli zkratu elektroinstalace vznítil a zcela shořel. Zkoušky pokračovaly s prvním prototypem, mj. byla prověřeno možnost tažení 105mm a 122mm houfnic a 37mm protiletadlového kanónu. Dne 4. června 1952 armáda převzala 3. prototyp (také s motorem T908), na kterém se provedly některé úpravy, především doplnění uzávěrek diferenciálu zadních náprav, doplnění navijáku a přemístění palivových nádrží zpod sedadel na rám. Naopak akumulátor se přesunul pod sedadlo řidiče. Oba zbylé prototypy (1. a 3.) následně prošly novým kolem zatěžkávacích zkoušek, kdy se ověřovala i broditelnost a jízda v málo únosném terénu. Část zkoušek podstoupily prototypy spolu se srovnávacími vozy ZiS-151, Studebaker US6 a Tatra 128. Vůz V3S mezi nimi vynikal vysokou průjezdností, danou velkou světlou výškou a nízkým měrným tlakem, což také ocenila hodnotící zpráva komise. Armádou požadovanou broditelnost 2 m nebylo možné konstrukčně zajistit, požadavek byl koncem 50. let zmírněn na 0,8 m.\n\nKvůli malému nájezdu nešlo dostatečně zhodnotit životnost konstrukce a jejích celků, proto následovaly doplňkové terénní jízdy 3. prototypu na 10 000 km, konané na přelomu června a července 1952. Poté byl vůz rozebrán a vyhodnoceno opotřebení. Vůz vcelku vyhověl, nedostatečnou životnost vykázal rám, kabina a těsnění ložisek křížových kloubů hnacích hřídelí, dále startér a dynamo. Tyto problémy se měly řešit u dalších prototypů. Vládní komise vydala k vozu kladné stanovisko. Dne 12. července 1952 nařídil ministr všeobecného strojírenství přípravu zahájení sériové výroby. Návrh generálního štábu z 31. prosince 1952 určil vůz V3S jako jediný standardní terénní třítunový nákladní automobil. Valník měl sloužit pro dopravu osob, materiálu, tahání dělostřeleckého materiálu. Dále mělo vzniknout asi 52 modifikací pro nejrůznější vojenské účely. Rozkazem ministra národní obrany, generála Alexeje Čepičky z 29. března 1953 byl vůz zaveden do výzbroje pod označením Automobil nákladní terénní 3 t (V3S). Povolení sériové výroby dostalo MVS dne 2. dubna 1953.\n\nBěhem roku 1953 vznikly další prototypy, již s novým motorem Tatra 912 a úpravami vyplývajícími z poznatků získaných během zkoušek. Motory se začaly vyrábět v AZKG, jeden byl odzkoušen na brzdě počátkem března 1954. Další zkoušky vozů konané v květnu 1954 odhalily některé problémy vyplývající především z nízké technologické kázně výrobce a subdodavatelů.\n\nBěhem března až listopadu 1954 podstoupily dva vozy Praga V3S (spolu se 2 vozy Tatra 805) zkoušky v Sovětském svazu. Hodnotící komise ocenila koncepci vozu se vzduchem chlazeným motorem, hnací nápravy s redukcemi v kolech, uzávěrky diferenciálů. Spolehlivost a životnost však považovala za nedostatečnou a doporučila pokračovat v dalším vývoji vozu.\n\nSériová výroba vozu oficiálně začala roku 1953, tento rok však vzniklo pouze 185 vozů. Skutečný rozběh sérové výroby přišel až roku 1954, údaje o počtu vyrobených vozů se však značně rozcházejí. Zařazování vozů k vojenským útvarům, kde je řídili vojáci základní služby, poskytlo možnost ověřit jejich vlastnosti a spolehlivost v reálných provozních podmínkách. Po cvičení ve VVP Doupov na podzim 1954 byla o vozu V3S sepsána hodnotící zpráva. Vyzdvihla správně nastavené taktickotechnické požadavky pro vývoj, čímž vzniklo vozidlo schopné úspěšně plnit dané úkoly. Mezi jeho nedostatky uváděla poruchy zapříčiněné nekvalitou výroby a (již tehdy) nízký měrný výkon vozu, což se projevovalo především při jízdě s těžším vlekem. V následujících letech prodělávaly vozy V3S další zkoušky a poznatky z nich se promítaly do úprav vyráběných vozů.\n\nPočátkem roku 1956 požadovala vojenská správa pro pokrytí mírového stavu 7876 vozů V3S v provedení valník a dalších 2185 vozů V3S skříňových. Téhož roku probíhaly diskuze o potřebě motorizace armády pro případ válečného stavu, vyplynul z nich požadavek na dalších 28 800 vozů V3S. Z tohoto počtu mělo být 17 300 vozů V3S uloženo v armádních rezervách a zbytek sloužit v civilní sféře jako mobilizační rezerva. Tyto počty se časem dále navyšovaly, např. jako náhrada vyřazovaného typu Tatra 805 a středních obrněných transportérů původem z 2. světové války.\n\nOd počátku 60. let začal přesun výroby vozů V3S do podniku Avia v Letňanech (tehdy n. p. Avia, závod Jiřího Dimitrova, Letňany). Produkce v AZKG skončila v červnu 1964, nadále se zde však vyráběly některé součásti, např. převodovky. Od června 1968 začala montáž podvozků v podniku Opravy zemědělských strojů, n. p. Vinoř. Později zde začali zhotovovat také kabiny a další části. Výroba některých komponentů zůstala v Avii. Produkce ve Vinoři a v Avii skončila teprve roku 1988. Ve Vinoři do té doby vzniklo asi 60 000 vozů V3S.\n\nDalší a poslední změna výrobce nastala v 80. letech. Výnos vlády ČSSR č. 228 z roku 1982 nařídil přesun produkce vozů V3S do Bratislavských automobilových závodů, realizace plánu však postupovala pomalu a postupně. Produkce V3S v BAZu se rozbíhala v první polovině 80. let, počínaje kooperací na výrobě komponent. Od roku 1986 zde montovali celé vozy, kompletní výroba začala teprve ve 2. polovině roku 1989. Sériová výroba vozů V3S skončila roku 1990. Třicet sedm let trvající produkce dala vzniknout přibližně 130 000 vozům. Praga V3S je tak nejdéle vyráběným československým nákladním automobilem.\n\nBěhem trvání výroby podstoupily vozy V3S řady menších úprav, zaměřených především na zvýšení jeho spolehlivosti. Praga V3S postupem času technicky zastarávala, řada nedostatků byla patrná již brzy po zahájení výroby. Od poloviny 60. let byla vyvíjena její náhrada, třínápravový terénní automobil Avia S 430. Ten však nesplňoval zcela představy ČSLA. Z různých důvodů, mimo jiné kvůli nedostatečným výrobním kapacitám, se vůz S 430 do výroby nedostal.\n\nZásadní modernizace vozu V3S přišly až v 80. letech. Roku 1980 začaly práce na rozsáhlejší modernizaci vozu Praga V3S, která proběhla ve dvou fázích, označovaných M1 a M2. Ačkoliv verze M2 nahrazovala variantu M1, probíhala jejich výroba několik let souběžně, kvůli nedostatečným kapacitám domácího průmyslu. Výroba vozů první modernizované verze M1 probíhala v letech 1983–1987. Výroba navazující verze M2 probíhala v letech 1984–1990, tedy až do ukončení produkce vozů V3S. \n\nModernizace Praga V3S M1 (v literatuře také označovaná Praga V3S-1) se zaměřila na zlepšení technických výkonových a jízdních vlastností vozu. \n\nJednou ze slabin vozu V3S byl nevýkonný motor Tatra 912. Protože neexistovala vhodná náhrada této pohonné jednotky, došlo k její modernizaci po vzoru vývojových verzí motoru vozu Praga S5T. Upravený motor označovaný Tatra 912-4 měl zvětšené vrtání válců (ze 110 na 115 mm), čímž došlo ke zvýšení zdvihového objemu na 8102 cm³. Motor dostal nový čistič paliva i vzduchu, odstředivý čistič oleje a další vylepšení. Výkon upraveného motoru vzrostl na 88 kW (120 k) při nezměněných otáčkách 2100 ot/min. a točivý moment na 452 Nm. U hlavní i přídavné převodovky se změnily převodové poměry silničního režimu. Díky těmto úpravám vzrostla maximální povolená rychlost na 75 km/h. Spojka dostala hydraulické ovládání a vzduchový posilovač. Ke snížení hlučnosti vozu přispěl nový zdvojený tlumič výfuku. Kvůli problémům se zatékáním došlo k nahrazení výklopných čelních oken kabiny za pevné zasklení, které bylo také výrobně jednodušší. Pneumatické stěrače byly nahrazeny elektrickými, se samostatnými motorky. Přibyl také ostřikovač čelního okna. Tlakovzdušný systém byl rozšířen o dva vývody. Elektrickou soustavu posílily kapacitnější akumulátory. Na přední nárazník se začaly montovat tyčové obrysky. Tyto úpravy přinesly zvýšení pohotovostní i užitečné hmotnosti vozu. \n\nVerze Praga V3S M2 (v literatuře také označovaná Praga V3S-2) zahrnovala všechny úpravy obsažené v předchozí verzi M1 a dále se zaměřila především na zlepšení nevyhovujícího komfortu řidiče a modernizaci interiéru a exteriéru. Významným vylepšením se stalo zavedení dvouokruhových vzduchových brzd, zapojených na čtyřokruhový vzduchotlakový systém. Kromě brzd napájel i přípojku přívěsu a také nové stavitelné a vzduchem odpružené sedadlo řidiče. Akumulátory se kvůli rozměrné konstrukci sedadla řidiče přesunuly do skříně pod levou stranou budky. Původní dynamo nahradil alternátor, elektrická soustava přešla z napětí 12 V na 24 V. Na přední nápravě došlo k nahrazení pákových tlumičů za teleskopické. Modernizací prošel interiér kabiny, kryt motoru dostal lepší izolaci. Místo dvou náhradních kol (umístěných na zadním čele kabiny) se začalo montovat pouze jedno, volný prostor byl využit pro skříň na nářadí. Vizuálně nejnápadnější změnou exteriéru se stalo přesunutí hlavních světlometů do průřezů v předním nárazníku. Přibyl také další pár směrovek, montovaných na boky kabiny. Vůz dostal upravený motor T912-5, umožňující provoz na náhradní paliva. Jeho technické a výkonové charakteristiky se prakticky nelišily od předchozího typu T912-4. Kromě toho vůz prošel dalšími úpravami, které mimo jiné přinesly zvýšení broditelnosti, lepší ochranu proti účinkům ZHN atd. Všechny tyto změny měly za následek nárůst pohotovostní hmotnosti, což se odrazilo na mírném snížení výkonů.\n\nI po skončení výroby zůstávaly vozy V3S široce rozšířené jak v armádě, tak mezi civilními uživateli. Některé firmy začaly nabízet modernizační programy vozů V3S, zaměřené především na zlepšení hospodárnosti a komfortu. Modernizace zpravidla probíhaly v rámci generálních oprav vozů.\n\nVojenský opravárenský podnik 081 Přelouč, s.p. začal v polovině 90. let nabízet modernizaci označenou P-V3S M6. Hlavní odlišností bylo použití vodou chlazených čtyřválcových motorů Daewoo Avia, plnících emisní normy Euro I a II. Používaly se typy D 407.02 (Euro I) nebo D 421.76 (Euro II), oba se shodným výkonem 76 kW (103 k). V nabídce se nacházely také výkonnější motory D 421.85 a D 421.90 o výkonu 85 kW resp. 95 kW, oba splňující normu Euro II. Motor D 421.90 však zřejmě nebyl nikdy montován. Všechny uvedené pohonné jednotky měly stejný zdvihový objem 3596 cm³. Původní čtyřstupňovou převodovku nahradila nová pětistupňová typu Praga 5P20M. Vůz dostal hydraulické servořízení s mechanickým posilovačem, ovládání spojky se změnilo na mechanické s pružinovým posilovačem. Kabina dostala teplovodní vytápění (díky použití vodou chlazeného motoru). Menší motor umožnil zmenšení motorového krytu a instalaci třetí sedačky mezi řidiče a spolujezdce. Změny a úpravy doznala kabina a ovládací prvky. Na přání se nabízela uzávěrka diferenciálů přední nápravy. Hlavní vizuální změnou exteriéru se stal nový rozměrný kryt přívodu vzduchu umístěný mezi blatníky. Přední světlomety se nacházely v nárazníku, podobně jako u varianty M2. Instalovaly se buď oválné, nebo na přání kulaté, s možností seřizování z místa řidiče. \nDíky použití lehčího motoru a dalším úpravám klesla pohotovostní hmotnost vozu, naopak vzrostla povolená hmotnost přívěsu. Užitečná hmotnost zůstala stejná. Nejvyšší rychlost stoupla na 80 km/h. Modernizované vozy P-V3S M6 se přestavovaly ze starších typů V3S nebo V3S M1. Modernější typ M2 zřejmě k přestavbám použit nebyl.\n\nNaprostou většinu vyrobených vozů P-V3S M6 zakoupili civilní zákazníci, AČR odebrala pouze několik kusů.\n\nP-V3S M6T, někdy označovaná PV3S M8, byla variantou typu M6, opatřenou trambusovou kabinou z vozů Avia. Tato modifikace vznikla z důvodu snahy o standardizaci výrobního programu VOP 081 Přelouč (stavěl také verze vozů Avia s pohonem všech kol, využívající nápravy z vozu V3S) a také kvůli dočasnému výpadku produkce původních kapotových kabin V3S. Nabízela se také prodloužená kabina s druhou řadou sedadel. Nabídka pohonných jednotek se shodovala s typem M6, kromě nejstaršího motoru D 407.02. Oproti typu M6 dále klesla pohotovostní hmotnost. Také tyto vozy kupovali téměř výhradně civilní zákazníci. Česká armáda zkoušela několik vozů jako nosiče kontejnerů.\n\nPodnik AOV Benešov od roku 2001 nabízel generální rekonstrukce vozů V3S s instalací nového motoru Detroit Diesel HR 694 HT3, licenčně vyráběného italskou firmou VM Motori. Je to vodou chlazený, přeplňovaný řadový šestiválec zdvihového objemu 4164 cm³. Dosahuje nejvyšší výkon 100 kW (136 k) a plní normu Euro III. Vůz kromě toho podstoupil další úpravy a modernizace, mj. instalaci teplovodního topení, tachografu atd. Přestavované vozy převážně pocházely ze zásob AČR. Vozy se zvnějšku téměř neliší od běžných V3S, pod svisle žebrovanou maskou přibyly dva horizontální oválné otvory.\n\nPraga V3S byla primárně určena pro armádu. Pro její potřeby vzniklo několik desítek modifikací. Základními provedeními byly valník a jednotná skříňová. Valník má celodřevěnou ložnou plochu se sklápěcími bočnicemi, s možností překrytí plachtou. Uveze 5000 kg na silnici a 3000 kg v terénu, nebo 22 vojáků. Jednotnou celoplechovou skříňovou nástavbu vyráběl n. p. Karosa Vysoké Mýto. Nástavba je na každé boční straně opatřena třemi čtvercovými okny se zatemňovacími okenicemi. Vzadu jsou dvoukřídlé dveře s okny. Vnitřní vybavení se lišilo podle konkrétní varianty, např. pojízdná dílna, ambulance, radiovůz, laboratoř atd. \n\nUpravený podvozek Praga V3S používal samohybný 30mm protiletadlový dvojkanón vz. 53/59 s krycím názvem \"Ještěrka\", vyvinutý v roce 1957 a využívaný armádami Československa, Jugoslávie i jejich nástupnických států.\n\nVozy V3S našly rozsáhlé využití i v civilní sféře. Kromě valníků patřily mezi nejdůležitější modifikace také sklápěče (jednostranné i třístranné), fekální vozy, autojeřáby (AD 060 a AD 080 s nosností 6 resp. 8 tun), hasičské vozy, oplenové vozy a další. Některé z těchto verzí také používala armáda, ale pouze v menších počtech. Některé civilní varianty, např. jeřáby a sklápěče, bývaly osazovány kabinou bez průlezu, případně bez vyklápěcích oken (podobně jako u souběžně vyráběného typu S5T).\n\nVozy Praga V3S byly primárně určeny pro Československou lidovou armádu, kde byly zařazovány do služby od poloviny 50. let. Staly se univerzálním středním nákladním vozem Československé armády, která je využívala v desítkách modifikací (viz kapitola Varianty). Po vyřazení lehkého typu Tatra 805 přebraly Pragy V3S i jejich úkoly. Postupem doby armády vyvinula propracovaný systém výcviku řidičů a mechaniků a vytvořila systém norem pro údržbu a opravy vozů. Jednotné (dříve generální) opravy vozů Praga V3S prováděl Automobilní opravárenský závod Přelouč. Pokusy nahradit zastarávající vozy V3S zcela novými typy skončily nezdarem. Vyvíjené vozy AVIA S 430 (60. léta) a STA Děvín (80. léta) zůstaly ve fázi prototypů. V 90. letech, po skončení studené války a rozdělení Československa prošla armáda velkou redukcí stavů, včetně automobilové techniky. Několik vozů Praga V3S čs. a české armády se v 90. letech dočkalo nasazení v bojových podmínkách. Sloužily například ve stavu československého protichemického praporu během války v Zálivu nebo českého kontingentu mírových sil IFOR. V polovině 90. let firma Roudnické strojírny a slévárny vyvinula vůz ROSS 210.12 6x6 VV, který se měl stát náhradou zastaralých \"vétřiesek\" české armády. Typ měl koncepci obdobnou s vozem V3S, s žebřinovým rámem a tuhými portálovými nápravami, avšak s trambusovou kabinou a motorem Renault. Vůz byl zaveden do výzbroje AČR, avšak velká očekávání o hromadné náhradě vozů V3S se nenaplnila, především z důvodu nedostatku financí, které armáda potřebovala na naléhavější přezbrojovací programy. Teprve od roku 2008 začaly být vozy V3S české armády postupně nahrazovány novou Tatrou 810, vyvinutou na základě vozu ROSS. K 1. lednu 2018 AČR stále provozovala 671 vozů Praga V3S.\n\nMnoho vozů Praga V3S také sloužilo a dosud slouží v civilním sektoru. Díky svým vlastnostem nacházely uplatnění především ve stavebnictví, lesnictví, těžebním průmyslu a podobně. Pro běžný silniční provoz se od počátku ukazovaly jako nehospodárné, proto byl pro tuto roli narychlo vyvinut odvozený typ Praga S5T, který s vozy V3S sdílel řadu komponent.<ref name=\"MJ3/2004\">\n</ref> V Česku bylo k 30. červnu 2019 v centrálním registru vozidel evidováno asi 5160 vozů Praga V3S, v převážné většině původního provedení.\n\nVozy Praga V3S se exportovaly například do Maďarska, Polska, Jugoslávie, Pákistánu, Vietnamu i některých západoevropských států. Do Německé demokratické republiky bylo údajně dovezeno asi 200 vozů, ve variantách sklápěč, skříňový dílenský a fekální.\n\nAutomobil V3S se skříňovou nástavbou byl použit jako expediční vozidlo při řadě československých expedic. Například:\n\nMotor T 912 je čtyřdobý vznětový řadový šestiválec s ventilovým rozvodem OHV, umístěný podélně za přední nápravou. Pohonná jednotka je konstrukce Tatra, odvozená z vidlicového dvanáctiválce T 103 původem z vozu Tatra 111. Je vybavena přímým vstřikem paliva. Jednotlivé válce opatřené chladicími žebry a snímatelnými hlavami jsou přišroubovány ke klikové skříni. Kliková hřídel je dělená (7 částí) a uložená v sedmi válečkových ložiskách. Písty jsou z hlíníkokřemičité slitiny, opatřené 5 (T912) resp. 4 (T-912-4) pístními kroužky. Mazání je tlakové oběžné. Chlazení motoru je nucené vzduchové, pomocí axiálního ventilátoru poháněného dvěma klínovými řemeny od klikové hřídele. \n\nTabulka technických parametrů motorů T 912, T 912-4 a T 912-5:\nSpojka je suchá jednokotoučová. Hlavní převodovka je mechanická čtyřstupňová se zpátečkou, bez synchronizace. Čtvrtý stupeň je přímý záběr. Za hlavní převodovkou se nachází dvojstupňová přídavná redukční a rozdělovací převodovka, řazená mechanicky. Umožňuje zařazení terénního stupně, pohonu přední nápravy a pohonu navijáku. Z přídavné převodovky vycházejí samostatné kloubové hřídele pro všechny nápravy a hřídel pro pohon navijáku (je-li ve výbavě).\n\nPodvozkový rám je pružný žebřinový, tvořený ocelovými U profily. Ty jsou propojené a vyztužené příčkami profilu L, spojenými nýtováním. Na rámu vpravo pod budkou řidiče má místo palivová nádrž na 120 l. Na rámu je uložena přední řídící a dvě zadní nápravy. Rozvor náprav je 3 580 + 1 120 mm U některých vozidel je za zadními nápravami na rámu umístěn bubnový naviják se šnekovým převodem, poháněný kloubovým hřídelem z přídavné převodovky. Naviják disponuje tažnou silou 29,4 kN. \n\nNápravy jsou tuhé, mostové. Most je tvořen ocelolitinovou skříní s nalisovanými a zavařenými trubkami pro hnací poloosy. Ve skříni nápravy je kuželová rozvodovka a diferenciál, s mechanicky ovládanou uzávěrkou. Konce mostu nápravy nesou čelní kolové redukce. Přední náprava je řiditelná, bez uzávěrky diferenciálu a s vypínatelným pohonem.\n\nZadní nápravy jsou opatřené dvojmontáží kol a odpružené dvěma podélnými půleliptickými listovými pružinami, zavěšenými vahadlově na čepu rámu. Každá je uložena a vedena třemi podélnými výkyvnými rameny. Přední náprava je vedená a odpružená dvěma podélnými půleliptickými listovými pružinami s hydraulickými pákovými nebo teleskopickými (M2) tlumiči. Řízení tvoří globoidní šnek a kladka.\n\nProvozní brzda je tlakovzdušná jednookruhová nebo dvouokruhová (M2), s brzdovými bubny na všech kolech. Vzduch dodává pohotovostní vzduchojem o objemu 40 l a zásobní vzduchojem stejného objemu. Verze M2 má jediný 40 litrový vzduchojem, doplněný 3 menšími vzduchojemy (20 l, 2×12 l). Parkovací brzda působí na buben za přídavnou převodovkou.\n\nKola jsou ocelová disková s plochým ráfkem rozměru 5,00 S-20. Ráfky jsou standardně opatřeny pneumatikami rozměru 8,25-20 HD 10PR s šípovým vzorkem. Celkový počet kol je 10 + 2 náhradní.\n\nVozy původní verze V3S a V3S M1 mají elektrickou soustavu o napětí 12 V. Zdrojem energie je 300W dynamo s napětím 12 V, poháněné dvěma klínovými řemeny (společně s větráky chlazení). Dynamo dobíjí dva akumulátory po 105 Ah nebo 125 Ah (M1). Verze M2 používá elektrickou soustavu 24 V, s alternátorem 28 V/27 A, napájejícím dvě baterie po 125 Ah. Spouštěč motoru všech verzí má napětí 24 V a výkon 5,9 kW (8 k), při startu je napájen akumulátory zapojenými do série.\n\nKabina je celokovová svařovaná, se dvěma místy pro řidiče a spolujezdce. Nad sedadlem spolujezdce je kruhový pozorovací průlez s poklopem. Kabina je na rámu pružně uložena na čtyřech bodech a je sklopná dopředu. Přední okno je dvoudílné šípové, s každým dílem samostatně výklopným (verze M1 a M2 mají pevné zasklení). V zadní stěně kabiny se nachází okénko s posuvným zasklením. Kabina je vybavena teplovzdušným vytápěním.\n\nÚdaje platí pro valník.\n"}
{"id": "92914", "url": "https://cs.wikipedia.org/wiki?curid=92914", "title": "Praga S5T", "text": "Praga S5T\n\nPraga S5T (silniční pětituna, hovorově \"espětka\") je silniční nákladní automobil střední tonáže, postavený na bázi terénní třítuny Praga V3S, ze které převzal především hnací ústrojí, upravený rám a kabinu. Na rozdíl od V3S je S5T dvounápravový, s pohonem na zadní nápravu (znak 4×2). Postupně vznikly tři vývojové verze, lišící se hlavně použitým motorem. Základním provedením vozidla byl valník a třístranný sklápěč. Vedle nich se však na vůz osazovaly i jiné účelové nástavby. Dále ještě existovaly varianty s prodlouženým rozvorem nebo prodlouženou kabinou. Pod označením S5T-TN vznikaly návěsové tahače založené na upraveném šasi S5T. Výroba automobilu Praga S5T probíhala v letech 1956–1961 v AZKG Praha-Vysočany, a poté, až do jejího ukončení v roce 1972, v Avii Letňany.\n\nAutomobilka Praga pokračovala po skončení druhé světové války s výrobou předválečných typů Praga RN/RND. Od konce čtyřicátých let probíhal vývoj nové řady nákladních vozů s užitečnou nosností 2 až 5 tun, označených N2T až N5T. Jejich výroba měla být zahájena v roce 1952. Tomu však zabránila reorganizace československého automobilového průmyslu a počátek studené války. Přednost dostala výroba terénního nákladního vozidla určeného pro armádu, typu Praga V3S.<ref name=\"AR8/2013\">\n</ref>\nPotřeba náhrady dobíhajících typů RN/RND však narůstala, přičemž ale nově produkovaný terénní speciál V3S se pro běžné civilní použití příliš nehodil kvůli své značné nehospodárnosti. Řešením se měl stát nový silniční nákladní automobil s užitečnou hmotností 5 tun, který by se dal vyrábět souběžně s typem V3S. Kvůli urychlení vývoje a umožnění společné produkce bylo z typu V3S převzato hnací ústrojí, upravená kabina a řada dalších dílů. Nový vůz, označený S5T (silniční pětituna), měl být pouze dočasným řešením do náběhu výroby zcela nových typů.<ref name=\"MJ3/2004\">\n</ref> Prototyp ještě s kapotou ve stylu V3S vznikl v roce 1955. Roku 1956 vznikly první předsériové vozy a v roce 1957 byla zahájena sériová výroba. Typ S5T nahradil roku 1962 vylepšený typ S5T-2 s výkonnějším motorem. O čtyři roky později (1966) vznikla verze S5T-3 s dále upraveným motorem o větším zdvihovém objemu. Vůz byl v Československu ve své době prakticky výhradním zástupcem kategorie silničních nákladních automobilů střední tonáže, proto doznal širokého využití v nejrůznějších úlohách. Kromě klasických valníků a třístranných sklápěčů bylo na šasi S5T montováno velké množství účelových nástaveb, především komunálních, fekálních, skříňových, pojízdných prodejen a jiných. Existovaly také vozy s prodlouženým šasi nebo prodlouženou pětimístnou třídveřovou kabinou. Vůz posloužil i jako expediční vozidlo při řadě československých expedic, například v roce 1969 při horolezecké expedici Annapurna IV. Roku 1961 vznikl prototyp návěsového sedlového tahače S5T-TN s prodlouženou kabinou. Do sériové výroby vstoupily verze S5T-2-TN a S5T-3-TN, které nesly trambusovou kabinu původem z vozu Škoda 706 RT.\n\nVozy Praga S5T původně vyráběla továrna Automobilové závody Klementa Gottwalda, národní podnik (dříve Auto-Praga, n. p.). V roce 1961  proběhl přesun jejich výroby do Automobilových závodů Letňany, n. p. Kvůli potřebě uvolnění výrobních kapacit pro nabíhající vozy Avia A15 a A30 však počátkem roku 1972 produkce řady S5T skončila. Celkem vzniklo přes 50 000 vozů všech typů,<ref name=\"AR9/2003\">\n</ref> přičemž část z nich byla exportována. \n\nJako náhradu za S5T vyvinuly automobilky Praga a Avia několik prototypů, ale žádný z nich se do výroby nedostal. To mělo několik příčin, především absenci výrobních kapacit a také rozhodnutí RVHP vyrábět nákladní vozy střední hmotnostní kategorie v NDR. Potřebu středních nákladních automobilů v Československu (hmotnostně mezi domácími typy Avia A30 a LIAZ RT/MT) tak nadále kryl dovoz, a to zvláště východoněmeckého vozu IFA W50.<ref name=\"MJ12/2003\">\n</ref>\n\nPrvní sériová verze nesla tovární označení S5T (v pozdější literatuře je pro přehlednost označována jako S5T-1). Z vozu V3S převzala nezměněný motor T 912 (opět později označovaný T 912-1) o výkonu 72 kW (98 k), spojka a hlavní převodovka. Za hlavní převodovkou byla umístěna přídavná dvoustupňová elektropneumaticky řazená převodovka. S5T dostala pouze jednu zadní (hnací) nápravu s dvojmontáží. Kolové redukce částečně nahradil dvojnásobný převod v rozvodovce, zcela nová a jednodušší přední náprava postrádala pohon. Těmito úpravami se podařilo značně snížit hmotnost a spotřebu paliva oproti typu V3S.\n\nRám vozu S5T byl podobně jako u V3S pružný žebřinový, avšak s jinými rozměry a uspořádáním. Také řízení doznalo oproti V3S úpravy.\n\nKabinu převzatou z V3S konstruktéři opatřili lepší protihlukovou izolací, naopak bylo zrušeno vyklápění čelních oken a kruhový poklop na střeše. Spojení kabiny a rámu zajišťovalo tříbodové uložení. Vůz dostal novou kapotu a masku větších rozměrů, s ozdobnou lištou se štítkem S5T uprostřed. Pod předním nárazníkem se nacházel mlhový světlomet.\nProdukce této základní verze skončila v roce 1962. Během ní vzniklo 9330 vozů.\n\nZdokonalená verze S5T-2 vznikla na základě provozních zkušeností s dosavadním typem S5T-1. Především se ukázala potřeba výkonnějšího motoru a zesílení konstrukce vozu. Proto vůz S5T-2 dostal upravený motor T 912-2 vyvinutý automobilkou Tatra s výkonem zvýšeným na 81 kW (110 k). Toho se podařilo dosáhnout zvýšením počtu otáček a změnou typu a umístění trysek vstřikování. U motoru byl dále zdokonalen systém mazání, zavedeny nové písty, účinnější čistič vzduchu a další zlepšení. Došlo také ke zdokonalení převodovky, čímž se snížila její hlučnost a ulehčilo řazení. Rám a nápravy vozidla doznaly zesílení a vůz obdržel únosnější pneumatiky. To umožnilo tolerovat překročení dovoleného zatížení o 20 % (na 6 t). Ovládání ruční brzdy nově usnadňoval posilovač, zpomalovací výfuková brzda dostala pneumaticky ovládanou klapku. Součástí výbavy se stal tachograf. Kabina dostala čtyřbodové uložení. Nové sedadlo řidiče bylo výškově i vodorovně stavitelné a teleskopicky odpružené. Akumulátor se přesunul z kabiny na rám vozidla.\n\nZvnějšku se S5T-2 lišila novou kapotou a maskou s užším otvorem opatřeným mřížkou. Do masky se přemístila dvojice žlutých mlhových světlometů (vedle hlavních světlometů). U vozidel vyráběných od září 1967 jsou však mlhové světlomety přesunuty pod nárazník. K vyráběným provedením přibylo prodloužené šasi s delším rozvorem (4500 mm).\n\nProdukce S5T-2, vyráběné v Automobilových závodech Letňany (AZL), trvala do roku 1967 (podle jiných zdrojů do roku 1965) a dala vzniknout 13 235 vozům.\n\nHlavní odlišností typu S5T-3 se opět stal upravený motor. Ukázalo se, že motor T 912-2 vozů S5T-2 trpí nedostatečnou životností. Příčinou byly příliš vysoké provozní otáčky motoru. Proto došlo k jeho převrtání na zdvihový objem 8100 cm³. Tato úprava umožnila snížení maximálních otáček motoru a to při zachování stávajícího výkonu. Toto řešení současně přineslo zvýšení točivého momentu a snížení spotřeby paliva. Takto upravený motor dostal označení T 912-3. Další změnu znamenalo zmenšení převodového poměru v přídavné převodovce. Tím vzrostla maximální rychlost vozidla na 78 km/h.\n\nV roce 1971 došlo k legalizování užitečné hmotnosti 6000 kg. Od té doby nesla produkovaná vozidla označení S5T-3 Super. Později však byla tato legalizace uplatněna i na stávající vozidla S5T-2 a S5T-3, vyrobená před rokem 1971.\n\nVýroba vozů S5T-3 probíhala v AZL n. p. (počínaje rokem 1969 Avia, n. p.) od začátku dubna 1966 až do jara 1972 (podle jiných zdrojů do roku 1974). Tato varianta se stala výrobně zdaleka nejpočetnější, bylo zhotoveno 27 708 vozů.\n\nJako S5T-TN (tahač návěsu) byly označovány sedlové tahače, nesoucí podle typu motoru označení S5T-TN, S5T-2-TN a S5T-3-TN.\n\nPrvní verzí se stal tahač S5T-TN (v literatuře také S5T-1-TN) vzniklý roku 1961. Oproti klasickému valníku měl tahač zkrácený rozvor a prodlouženou dvoudveřovou kabinu, opatřenou lehátkem. Tahač byl vybaven standardní točnicí. Tento vůz měl sloužit k tahání návěsů do hmotnosti 10 t. Není jisté, zda vznikly nějaké sériové vozy.\n\nDalší verzí se stal tahač S5T-2-TN, určený především na vývoz. Od předchozího modelu se podstatně lišil především bezkapotovou kabinou se dvěma lůžky, původem z tahače Škoda 706 RTTN. Čelo kabiny doznalo lehké změny použitím upravené masky se třemi příčnými žebry. Tahač měl oproti S5T-TN dále zkrácený rozvor a novou přední nápravu. Vozy určené na export do Sovětského svazu byly vybaveny nezávislým topením a druhou palivovou nádrží (celkem 340 l). Nejvyšší hmotnost taženého návěsu vzrostla na 13,5 t. Typ S5T-3-TN se lišil pouze použitím motoru T 912-3. Výroba dala do roku 1965 dohromady celkem asi 3000 tahačů obou těchto verzí. Většina jich byla vyvezena do Sovětského svazu, a to jako součást soupravy s chladírenským návěsem N7CH nebo N10CH, vyráběných národním podnikem Orličan v Chocni. \n\nMotor T 912 je čtyřdobý vznětový řadový šestiválec s ventilovým rozvodem OHV, umístěný podélně za přední nápravou. Pohonná jednotka je konstrukce Tatra, odvozená z vidlicového dvanáctiválce T 103 původem z vozu Tatra 111. Je vybavena přímým vstřikem paliva. Jednotlivé válce opatřené chladicími žebry a snímatelnými hlavami jsou přišroubovány ke klikové skříni. Kliková hřídel je dělená (7 částí) a uložená v sedmi ložiskách. Mazání je tlakové oběžné. Chlazení motoru je nucené vzduchové, pomocí axiálního ventilátoru poháněného dvěma klínovými řemeny od klikové hřídele. Tyto řemeny pohání také 300W dynamo s napětím 12 V. Dynamo dobíjí dva akumulátory po 115 Ah. Spouštěč motoru má napětí 24 V a výkon 4,4 kW (6 k), při startu je napájen akumulátory zapojenými do série.\n\nTabulka technických parametrů motorů T 912-1, T 912-2 a T 912-3:\nSpojka je suchá jednokotoučová. Hlavní převodovka je mechanická čtyřstupňová se zpátečkou, bez synchronizace. Čtvrtý stupeň je přímý záběr. Za hlavní převodovkou se nachází dvojstupňová redukční převodovka, řazená elektropneumaticky tlačítkem na řadicí páce. Redukční převodovku a zadní nápravu spojuje Kardanův hřídel.\n\nPodvozkový rám je pružný žebřinový, tvořený ocelovými U profily spojenými nýtováním. Na rámu vpravo má místo palivová nádrž na 120 l. Na rámu je uložena přední řídící a zadní hnací náprava. Rozvor náprav standardních verzí je 4060 mm, prodloužených verzí 4500 mm. Rozvor náprav u tahače S5T-1-TN je 3640 mm, u verzí S5T-2-TN a S5T-3-TN pak 3100 mm.\n\nPřední (řídící) náprava je tuhá, tvořená svařovanou trubkou. Náprava je odpružená podélnými půleliptickými listovými pery. Je opatřena dvojčinnými teleskopickými tlumiči. Řízení tvoří globoidní šnek a kladka. Zadní náprava je tuhá hnací, opatřená dvojmontáží. Náprava je odpružená dvěma podélnými půleliptickými listovými pery a dvěma pomocnými pery. V nápravě je umístěna rozvodovka s kuželovým a čelním soukolím. Celkový převod je 1:7,76. Diferenciál je opatřen elektropneumaticky ovládanou uzávěrkou.\n\nProvozní brzda je tlakovzdušná, s brzdovými bubny na všech kolech. Vzduch dodává vzduchojem o objemu 40 l. Parkovací brzda působí na bubny zadních kol a na přívěs.\nVůz je dále vybaven odlehčovací výfukovou brzdou, ovládanou ručně (S5T) nebo pneumaticky (S5T-2, S5T-3).\n\nKola jsou ocelová disková. Rozměr ráfků je 6,00 T-20 (S5T) nebo 7\"-20 (S5T-2, S5T-3). Ráfky jsou opatřeny pneumatikami rozměru 9,00-20 HD. Celkový počet kol je 6 + 1 náhradní.\n\nKabina je celokovová svařovaná, se dvěma místy pro řidiče a spolujezdce a jedním nouzovým. Kabina je na rámu pružně uložena na čtyřech bodech a je sklopná dopředu. Přední okno je dvoudílné šípové.\n\nÚdaje jsou převzaty z příručky \"Údržba, obsluha a opravy automobilů Praga V3S a S5T\" a platí pro valník se standardním rozvorem.\n\n"}
{"id": "92920", "url": "https://cs.wikipedia.org/wiki?curid=92920", "title": "Hydroxid draselný", "text": "Hydroxid draselný\n\nHydroxid draselný (KOH) je také známý jako louh draselný či draselný hydrát. Je to silně zásaditá sloučenina podobně jako hydroxid sodný, hydroxid lithný nebo hydroxid vápenatý.\n\nHydroxid draselný je bílá krystalická látka, silně hygroskopická, velmi dobře rozpustná ve vodě a nižších alkoholech (např. methanol, ethanol, butanol). Je rozpustný také v ostatních polárních rozpouštědlech. Rozpouštění ve vodě je silně exotermní reakce, při níž se teplota roztoku může zvýšit i o více než 100 °C. Koncentrovaný vodný roztok se nazývá draselný louh a je silně zásaditý. Hydroxid draselný vytváří pevné hydráty a sice monohydrát KOH·HO, dihydrát KOH·2HO a tetrahydrát KOH·4HO, který je používán jako velmi silné sušidlo pro chemickou syntézu. Protože je KOH silná zásada, má silně korozivní účinky na velké množství organických látek včetně živých tkání.\n\nKOH byl dříve vyráběn starou metodou vaření roztoku uhličitanu draselného s hydroxidem vápenatým (hašeným vápnem). Reakce probíhá podle následující rovnice:\n\nsražený uhličitan vápenatý je poté odfiltrován a následný hydroxid draselný vyvařen z roztoku. Tento způsob, užívající KCO (potaš, extrahovaný z dřevěného popele) a hašené vápno byl znám pravděpodobně již v antických dobách a byl velmi důležitou metodou výroby hydroxidu draselného až do konce 19. století. Poté byl do převážné míry nahrazen moderní metodou elektrolýzy roztoku chloridu draselného:\n\nsoučasně probíhá anodová oxidace chloru:\n\npři níž jako vedlejší produkt vzniká chlór.\n\nJe to důležitá chemikálie pro průmysl, používaná k výrobě řady průmyslového zboží a produktů; např. se používá při výrobě čokolády a kakaa, slazených nápojů a při barvení textilu. Roztok hydroxidu draselného se používá jako elektrolyt do různých druhů baterií – galvanických článků. Jeho korozivní vlastnosti jsou někdy používány při čištění a dezinfekci odolných vrstev na materiálech. Texturace povrchu fotovoltaických článků (monokrystalický (1,0,0) Si) leptáním v KOH snižuje odrazivost povrchu – zvýšení účinnosti.\n"}
{"id": "92932", "url": "https://cs.wikipedia.org/wiki?curid=92932", "title": "Mentuhotep III.", "text": "Mentuhotep III.\n\nMentuhotep III. byl egyptským faraonem 11. dynastie. Vládl přibližně v letech 1995–1983. Na trůn nastoupil po svém otci Mentuhotepovi II.\n\nMentuhotep III. pokračoval ve stylu vlády svého otce. Jeho nejdůležitějším činem bylo upevnění ústřední správy nad opět sjednoceným Egyptem. Na různých místech země nechal vybudovat spoustu kaplí a chrámů. Vyslal také jednu výpravu do země Punt. Během zpáteční cesty nechal velitel této výpravy, Henu, vyrobit mapu, na které je zachyceno údolí Rehnu se zlatými doly. Dodnes se dochovala její kopie pocházející z období 20. dynastie, jedná se o jednu z nejstarších map na světě.\n\nMentuhotep III. si hrobku nechal, podobně jako Mentuhotep II., postavit v Dél el-Bahrí, nachází se jen několik metrů od hrobky jeho otce. Je velmi pravděpodobné, že si chtěl nechat před hrobkou vybudovat zádušní chrám, který se podobal chrámu jeho otce. Nebyl však nikdy dokončen, dodnes z něj zbyla pouze skalní terasa a trosky.\n"}
{"id": "92933", "url": "https://cs.wikipedia.org/wiki?curid=92933", "title": "Filip Topol", "text": "Filip Topol\n\nFilip Topol (12. června 1965 Praha – 19. června 2013 Praha) byl český zpěvák, pianista, skladatel a textař, vůdčí osobnost kapely Psí vojáci.\n\nNarodil se v Praze. Jeho otcem byl dramatik Josef Topol, dědečkem z matčiny strany spisovatel Karel Schulz a starším bratrem básník a spisovatel Jáchym Topol.\n\nPoprvé vystoupil v roce 1978 jako třináctiletý sólově na Hrádečku u Václava Havla v úvodu legendárního koncertu Plastic People of the Universe \"Pašijové hry velikonoční\". Hrál písně na texty svého o tři roky staršího bratra Jáchyma.\n\nJeště téhož roku založil spolu se svými spolužáky ze základní školy kapelu Psí vojáci, jejíž název inspirovali indiánští válečníci z románu \"Malý velký muž\". Napsal pro ni nespočet písňových textů. Jednou z nejznámějších je píseň \"Žiletky\", podle které roku 1994 byl uveden stejnojmenný film a ve kterém si zahrál hlavní roli. Za svou kariéru natočil dvě sólová alba a jedno s orchestrem.\n\nPracoval jako programátor pro podnik Svazu invalidů META, až do profesionalizace kapely na podzim roku 1989.\n\nDlouhodobě se potýkal se zdravotními potížemi a problémy s alkoholem, prodělal řadu operací, při nichž mu lékaři odebrali polovinu slinivky.\n\nPoslední koncert s ním odehráli Psí vojáci 25. května 2013 v Amsterdamu.\n\n\n\n\n\n\n"}
{"id": "92935", "url": "https://cs.wikipedia.org/wiki?curid=92935", "title": "Baufre", "text": "Baufre\n\nBaufre, též Bicheris,Rabef, byl egyptský faraon 4. dynastie. Vládl přibližně v letech 2472–2448 př. Kr.. Byl synem Chufua., na trůn nastoupil až jako jeho třetí syn v pořadí, před ním totiž ještě vládli Chufuovi synové Radžedef a Rachef.\nO Baufreovi máme velmi málo zpráv, neuvádí jej ani jeden seznam králů, nezmiňuje se o něm ani Manehto ve svých \"Egyptských pamětihodnostech\". Na papyru Westcarové se sice objevuje, ale pouze jako jeden z devíti princů. Jako král je uveden pouze na nápisu (pocházející až z doby asi 12. dynastie) na skále ve Vádí Hammámatu, kde je mu přisuzováno nástupnictví po otci. K moci se nejspíš dostal díky lokálním rozbrojům a rozsáhlejším rebeliím, které podle pozdější tradice nastaly po Chufově a Rachefově smrti. O Baufreově vládě a činech není moc nic známo.\n\n"}
{"id": "92941", "url": "https://cs.wikipedia.org/wiki?curid=92941", "title": "Jana Paulová", "text": "Jana Paulová\n\nJana Paulová (* 19. února 1955 Praha) je česká herečka, působila i jako zpěvačka a konferenciérka. Studia herectví na DAMU ukončila v roce 1976. Je manželkou hudebníka Milana Svobody, má dvě dcery.\n\nPochází z umělecké rodiny, její otec František Paul a její matka Eva Šenková byli herci a operetní zpěváci.\n\nZpočátku byla na volné noze bez stálého angažmá, později hrála v Divadle Semafor a hostovala na dalších pražských scénách Hudební divadlo v Karlíně, Divadlo E. F. Buriana), od roku 1987 je členkou Městských divadel pražských, hostuje však i na dalších pražských scénách.\n\nSpolu s Jakubem Prachařem účinkuje rovněž v materiálu ŘSD propagujícím výstavbu dálnice D8 přes České středohoří.\n\nOd roku 2016 hraje Jarmilu Kočkovou v seriálu \"Ordinace v růžové zahradě 2\".\n\nIndie je její oblíbenou zahraniční destinací. Naplánovala a s využitím sponzorských peněz zde založila školu pro sirotky.\n\n\n\n"}
{"id": "92943", "url": "https://cs.wikipedia.org/wiki?curid=92943", "title": "Rock am Ring", "text": "Rock am Ring\n\nRock am Ring je rockový hudební festival, který se koná každý rok v Německu na závodním okruhu Nürburgring. Je to druhý největší hudební festival v Německu a jeden z největších v Evropě.\n\nRock am Ring byl poprvé uspořádán v roce 1985 k oslavě otevření nového a kratšího, závodního okruhu a jeho pokračování v dalších letech nebylo původně vůbec plánováno, ale vzhledem k obrovskému úspěchu (festival navštívilo 70000 lidí) se festival začal konat každoročně. Rock am Ring se neuskutečnil pouze v letech 1990 a 1991, protože festival v roce 1989 se potýkal s poklesem návštěvnosti.\n\nOd roku 1991 začali pořadatelé na festival zvát vedle světoznámých kapel také méně známé umělce. Někteří z nich později, i díky své účasti na festivalu, dosáhli komerčního úspěchu, například INXS a Alanis Morissette.\n\nSouběžně s Rock am Ring probíhá v Norimberku i festival „Rock im Park“. Poprvé se uskutečnil v roce 1993 ve Vídni a poté se v roce 1994 přestěhoval do Mnichova a od roku 1997 se koná v Norimberku.\n\n\n"}
{"id": "92944", "url": "https://cs.wikipedia.org/wiki?curid=92944", "title": "Timirjazevskaja (stanice metra v Moskvě)", "text": "Timirjazevskaja (stanice metra v Moskvě)\n\nTimirjazevskaja ( ) je stanice moskevského metra.\n\nTimirjazevskaja se nachází na Serpuchovsko-Timirjazevské lince, v její severní části. Je to ražená, hluboko založená (63,5 m pod povrchem) stanice jednolodní konstrukce s jedním výstupem vyvedeným z prostoru nástupiště eskalátorovým tunelem do podpovrchového vestibulu nacházejícího se pod nedalekou křižovatkou. Konstrukce stanice umožňuje také dodatečné vybudování druhého výstupu, vycházejícího z opačného konce nástupiště. Světlo zajišťují lampy umístěné v hlavici sloupů na nástupišti, osvětlují strop celého jednolodního prostoru. Na obklad stanice byl použit mramor světlých odstínů pro stěny za nástupištěm a na podlahu žula; na ukončené straně nástupiště se nachází dekorativní mozaika. Timirjazevskaja, která dala částečně název i celé lince metra, byla otevřena jako součást úseku mezi stanicemi Dmitrovskaja a Otradnoje 7. března 1991. Denně ji využije okolo 60 000 cestujících.\n\n"}
{"id": "92945", "url": "https://cs.wikipedia.org/wiki?curid=92945", "title": "Rock in Rio", "text": "Rock in Rio\n\nRock in Rio byl největší rockový festival, který se konal v Brazílii. Osmkrát se uskutečnil v Rio de Janeiru (v letech 1985, 1991, 2001, 2011, 2013, 2015, 2017 a 2019), osmkrát v portugalském Lisabonu (v letech 2004, 2006, 2008, 2012, 2014, 2016 a 2018) třikrát v Madridu (v letech 2008, 2010 a 2012) a v roce 2015 v Las Vegas. Na rok 2020 je plánován v Lisabonu, na rok 2021 v Riu a v Santiagu. \n\nRock in Rio se poprvé uskutečnilo v roce 1985, trvalo deset dní a navštívilo jej asi 1,4 milionu fanoušků. Hlavními hvězdami byly kapely Queen a Iron Maiden. Queen odehráli na festivalu dva koncerty, oba byly vysílány televizí a ve více než 60 zemích je sledovalo asi 200 milionů lidí. Každý z koncertů Queen navštívilo asi 325 000 platících diváků a Iron Maiden navštívilo asi 300 000 platících diváků, čímž byl ustanoven nový světový rekord, který byl překonán až v roce 2003 koncertem Molson Canadian Rocks for Toronto, který navštívilo 490 000 platících diváků.\n\nRock in Rio 2 se uskutečnilo v roce 1991 na stadionu Maracanã a hlavními hvězdami byli Judas Priest, Guns N' Roses, Faith No More a Megadeth.\n\nRock in Rio 3 se uskutečnilo až v roce 2001 a hlavními hvězdami byly kapely Iron Maiden, R.E.M. a the Red Hot Chili Peppers. Iron Maiden vydali záznam svého vystoupení na CD Rock in Rio. Kapela Guns N' Roses vystoupila na festivalu v nové sestavě a po mnohaleté odmlce.\n\nDalší dva festivaly Rock in Rio se uskutečnily v Lisabonu. Kontroverzi vzbudilo rozhodnutí ponechat jméno festivalu a na protest proti tomuto se v Brazílii uskutečnil festival \"Rock in Rio Tejo\". V Portugalsku konané festivaly se uskutečnily v letech 2004, kdy byly hlavními hvězdami Metallica, Sting a Paul McCartney, a 2006, kdy vystoupili Guns N' Roses, Shakira, The Darkness, Red Hot Chili Peppers, Carlos Santana, Roger Waters, Kasabian, Sting, Anastacia a v roce 2011 byl koncert v Rio de Janeiro kde vystoupily skupiny Metallica, Katy Perry, Slipknot a další. V roce 2013 také v Rio de Janeiro vystoupily Iron Maiden, Ghost a Jessie J a další, v roce 2014 v Lisabonu vystoupily skupiny jako Linkin Park a Justin Timberlake a mnozí další… \n"}
{"id": "92949", "url": "https://cs.wikipedia.org/wiki?curid=92949", "title": "Jince", "text": "Jince\n\nJince jsou městys ležící v brdském údolí řeky Litavky ohraničeném vrchy Koníčkem, Ostrým, Plešivcem a Pískem, asi 11 km severně od Příbrami. V obci se do Litavky vlévá Ohrazenický potok. Jince mají obyvatel a spadají pod ně ještě osady Běřín, Rejkovice a Velcí.\n\nPrvní zmínky o obci pocházejí z počátku 14. století, v roce 1390 je v listinně Václava IV. zmíněno obnovení místních železných hutí. V roce 1646 zde již stála vysoká pec. V 18. století byl postaven barokní zámek. Další památkou je vysoká pec Barbora z roku 1810, která byla v provozu do roku 1874. Roku 1900 byly Jince povýšeny na městys, k obnovení statusu městys došlo 17. října 2006.\n\nV 19. století zde působil Joachim Barrande, který zkoumal místní naleziště trilobitů. Nejvíce se jich nachází na stráni Vinice, která je chráněna. Trilobit \"Ellipsocephalus hoffi\" se dostal i do městského znaku.\n\nOd 10. října 2006 byl obci vrácen status městyse.\n\nV souvislosti se zánikem vojenského újezdu Brdy bylo k 1. lednu 2016 k obci připojeno katastrální území Jince v Brdech, které vzniklo k 10. únoru 2014. Toto území má rozlohu 21,561252 km² a je zde evidováno 11 budov s adresami, v tom 4 obydlené byty a 3 obyvatelé. Na připojeném území se mimo jiné nachází posádkové cvičiště Jince.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Jince \"(přísl. Běřín, 1427 obyvatel)\" byly v roce 1932 evidovány tyto živnosti a obchody:\nV obci Rejkovice \"(přísl. Hejdov, 172 obyvatel, obec se později stala součástí městyse Jince)\" byly v roce 1932 evidovány tyto živnosti a obchody: 2 hostince, mlýn, výroba kovového nábytku, pokrývač, rolník, obchod se smíšeným zbožím, trafika.\n\nMěstys Jince se skládá ze čtyř částí ležících na čtyřech katastrálních územích:\n\nZřejmě nejstarším důkazem o existenci života na území Jinec jsou trilobiti a s jedním se setkáme i na jineckém znaku. Nejčastějším druhem je prvohorní \"Ellipsocephalus hoffi\". S tímto faktem je zapotřebí spojit jméno Joachima Barranda, který zde v 19. století prováděl své výzkumy a především díky němu se Jince dostaly do celosvětového povědomí, jako součást geologického útvaru nesoucího název Barrandien. V Jincích můžeme najít trilobity na stráni Vinice a na vrchu Vystrkov, dnes již však v poměrně omezeném množství, protože obě místa se stávají častým cílem hledačů trilobitů, kteří je prodávají i do ciziny. To svědčí o všeobecné známosti Jineckých trilobitů, sběr zkamenělin je ovšem povolen pouze tzv. kladivem, tzn. úlomky můžete rozbíjet, ale nesmíte rozrušovat skalní výchozy atd.\n\nPrvní důkazy o tom, že byl na území Jinec člověk, pocházejí z mladší doby kamenné. Nejednalo se však ještě o osídlení trvalejšího charakteru. To je spojeno až s dobou bronzovou, kdy na Plešivci fungovalo hradiště, které nebylo sídlištěm v pravém slova smyslu, ale mělo spíše strategický význam. Nacházíme zde pozůstatky valů a v celém okolí pak mohyly a bronzové předměty. Poměrně důležité je zmínit fakt, že po keltském osídlení z doby laténské zůstali na území důkazy o existenci primitivních pecí na zpracování železné rudy. Ta zde byla dobře dostupná, protože se nenacházela ve velkých hloubkách. S železnou rudou souvisí i první písemný doklad o Jincích a tím je listina krále Václava IV. z roku 1390, ve které uděluje dvěma šlechticům právo na zpracování železa na Jinecku. Tak vznikla alternativa pro lidi, jimž nestačilo zemědělství jako zdroj obživy. Zdejší lesy poskytovaly palivo pro dřevouhelné pece, řeka Litavka poháněla kromě mlýnů také hamry. Jince několikrát změnily majitele, zpracování železa se však věnovali všichni. Důležitou úlohu v této oblasti sehrál Rudolf hrabě Vrbna, který zakoupil Jinecké panství v roce 1805 a vybudoval zde dřevouhelnou pec Barboru. Zde se vyráběly např. litinové hlavně a dělové koule, ale také nádobí, kamna, apod. Důležitou součást výrobního řetězce tvořily také vřetaty, resp. veřtaty, což byly domácí dílny na výrobu různých hřebů a cvočků. Právě s nimi se také můžeme setkat na znaku Jinec. Zdejší naleziště rudy však nebyla tolik bohatá, a tak zpracování železa postupně oslabovalo, až úplně zaniklo. Poslední podnik na zpracování železa byl v Jincích založen Františkem Homolkou v roce 1925, který už se zabýval výrobou za pomoci lisů a ražení. Tato továrna zaniká v roce 1940.\n\nKasárna vznikla v Jincích v roce 1924, když se v Brdech začala budovat dělostřelecká střelnice. Založení této střelnice ovlivnilo novodobou tvář Jinec asi nejvíc. S jejich vznikem byl spojen příliv obyvatel do Jinec a také stavební činnost, ať už jsou to původní budovy kasáren s hrázděným zdivem, nebo sídliště pro ubytování nově příchozích vojáků. Příchod armády znamenal rozšíření obce, ale také pomoc vojáků v zimě popřípadě při jarních povodních. Po profesionalizaci armády došlo k přemístění některých útvarů a postupné rekonstrukci některých vojenských budov. Se vznikem střelnice jsou však i spojeny některé negativní stránky, například omezený přístup do brdských lesů, na druhé straně je příroda ve vojenském prostoru lépe chráněna proti negativním důsledkům turistického ruchu. Navíc okrajové části jsou o víkendu zpřístupněny, a tak můžeme navštívit např. zříceninu hradu Valdek. V roce 2007 je vojenský prostor Brdy spojován především s umístěním radaru protiraketového systému.\n\nJak již bylo zmíněno, fungovalo na tomto vrchu hradiště s poměrně velkou rozlohou. Na vrcholu najdeme tzv. Čertovu kazatelnu. Jedná se o skalní plošinu, ze které je nádherný výhled na VVP Brdy. Plešivec je také opředen řadou pověstí, které určitě stojí za nastudování, abyste mohli plně vychutnat atmosféru tohoto místa. Je důležité zmínit, že hora má dva vrcholy, tzv. Malou a Velkou skálu. Při cestě na vrchol můžete ještě navštívit Viklan a Plešivecké jezírko (Smaragdové jezírko). Plešivec je také častým cílem trampů.\n\nJosef Slavík byl celosvětově proslulým houslistou. Narodil se 26. března 1806 v Jincích a jeho otec byl učitelem na zdejší škole. Svůj talent se mu podařilo uplatnit díky pomoci již zmiňovaného Rudolfa Wrbny. Jeho talent obdivovali takoví mistři jako Niccolò Paganini a Fryderyk Chopin. Slavík však nevynikal pouze ve hře, ale i sám komponoval. 30. května 1833 však umírá na chřipku v Budapešti. Teprve sto let po jeho smrti byly jeho ostatky převezeny do Čech a uloženy na vyšehradském hřbitově. Ve stejné době byla na jeho rodném domě v Jincích odhalena pamětní deska.\n\nTvář obou těchto staveb byla poznamenána zřejmě nejvíce stavební činností rodu Vratislavů z Mitrovic, který vlastnil jinecké panství od roku 1647 po následujících 155 let. Kostel je zasvěcen sv. Mikuláši; nahradil původní dřevěný.\n\nZajímavější je osud zámku. Jedná se o původní jineckou tvrz, která prošla třemi přestavbami, po nichž se honosila nádhernou výzdobou, jejíž součástí byla i zahrada s umělou jeskyní, skleníkem a sochami. Zámek měl také vlastní divadlo a cukrárnu. Rod Vratislavů se však neúnosně zadlužil a byl nucen panství prodat. Nový pán Rudolf Vrbna již toto sídlo nepoužíval a tak bylo postupně využíváno jako byty nebo učebny, až později bylo přestavěno na pivovar. V dnešní době chátrá.\n\nV Jincích se také nacházela dvě významnější léčebná zařízení. Prvním bylo sanatorium MUDr. Josefa Šírka zaměřené na léčbu plicních chorob, které svou činnost zahájilo v roce 1932, dnes již nefunguje (budova sanatoria je od konce roku 2008 znovu otevřena a zrekonstruována, ale neslouží dále k původním účelům). Druhým zařízením jsou lázně MUDr. Jana Mosera, které později fungovaly jako školní jídelna. Pro Jince je osoba doktora Mosera poměrně důležitá. Nejdříve zde působil jako obvodní lékař a později jako člen obecní rady. Napomohl založit např. zdejší tělovýchovný oddíl, nebo sbor dobrovolných hasičů, který paradoxně nedokázal zabránit požáru jeho lázní.\nKulturní život v Jincích není zrovna na výši, tedy alespoň oproti minulosti. Dříve místní škola pořádala akademie, na kterých měli šanci se prezentovat i místní občané, akce takového formátu v Jincích chybí. V obci také fungovala řada spolků a občanských sdružení, zřejmě nejzajímavější byl spolek okrasný, který se staral o kulturní vzhled obce, jemu Jince vděčí za svou zeleň. Většina spolků se však již rozpadla a nefunguje už ani jedno ze dvou kin. O kulturní život v obci se stará kulturní středisko, které organizuje koncerty, sbírky, výstavy a zájezdy. Středisko vydává místní zpravodaj a funguje při něm také obecní knihovna.\n\nDopravní síť\nVeřejná doprava 2012\n\n"}
{"id": "92950", "url": "https://cs.wikipedia.org/wiki?curid=92950", "title": "Vojenský újezd Brdy", "text": "Vojenský újezd Brdy\n\nVojenský újezd Brdy, dříve též vojenský výcvikový prostor Jince, se nacházel ve Středních Brdech v západní části okresu Příbram ve Středočeském kraji, mezi Rokycany (Strašicemi) a Příbramí, jižně od Hořovic, severně od Rožmitálu pod Třemšínem. Újezdní úřad sídlil v obci Jince, rozloha vojenského újezdu byla 260,08 km² a žilo v něm kolem 30 obyvatel. Asi 90 % území bývalého újezdu tvoří les, zbylou část využívala armáda především jako cvičiště se specializovanou dělostřeleckou a leteckou střelnicí. Při zrušení k 1. lednu 2016 bylo jeho území rozděleno 27 obcím v okresech Příbram a Beroun ve Středočeském kraji a v okresech Plzeň-jih a Rokycany v Plzeňském kraji.\n\nVojenský prostor zde vznikl usnesením vlády Československé republiky ze dne 19. února 1926, od roku 1950 byl vojenským újezdem. Na jeho území bylo šest cílových ploch – Tok, Jordán, Brda, Padrť, Bahna a Kolvín. Tři posledně jmenované byly v poslední době zakonzervované a nevyužívané. Zákaz vstupu pro veřejnost platil v letech 1940–1945 a 1950–2015, v roce 2007 byly v omezeném rozsahu zpřístupněny malé části na okrajích.\n\nPo zrušení újezdu zde zůstává jen velmi malý prostor, který by měl být prohledán z důvodů možnosti nálezu neodpálené munice. Současně se zrušením vojenského újezdu zde vznikla chráněná krajinná oblast Brdy, která nakonec zahrnula i Jižní Brdy. I po zrušení vojenského újezdu jsou některé oblasti nadále užívány armádou a veřejnosti nepřístupné. Jde zejména o posádkové cvičiště Jince včetně dopadové plochy Brda a dále například o utajený objekt U Němých.\n\nV důsledku vzniku vojenského prostoru zcela zanikly obce Kolvín, Záběhlá, Padrť a Hrachoviště a Velcí; zcela zbořeny byly i samotné vesnice, pouze Velcí zůstalo zčásti zachované.\n\nZde je seznam katastrálních území, na která se vojenský újezd členil od roku 1967 údajně do roku 2003, přestože nařízení vlády č. 241/2004 Sb. uvádí tato katastrální území ještě roku 2004 \"(„I“ na konci názvu znamená, že se jednalo o katastr, který vznikl připojením části původního katastrálního území, jehož zbytek včetně samotného sídla však do újezdu začleněn nebyl)\":\n\nK 31. lednu 2003 bylo katastrální členění vojenského újezdu změněno, přičemž zde bylo vytvořeno následujících pět větších katastrálních území, majících název některého z předchozích katastrálních území:\n\nV souvislosti s předpokládaným zrušením újezdu byl k 10. únoru 2014 újezd rozdělen na 27 katastrálních území pojmenovaných podle obcí, ke kterým tyto části po zrušení připadly (deset z nich tak přešlo do Plzeňského kraje). Zpracovaný návrh nového katastrálního členění vycházel z hranic platných roku 1949, již roku 2012 byl schválen příslušnými obcemi a následně vládou. V důsledku jednání s obcemi však ne vždy byly nakonec respektovány historické hranice.\n\nNová katastrální území byla k 1. lednu 2016 připojena vždy k hlavní evidenční části obce, k níž odkazovala svým názvem, s výjimkou katastrálního území Číčov v Brdech, které bylo připojeno k části Hořice města Spálené Poříčí. Území bývalého vojenského újezdu v okrese Příbram tak bylo rozděleno do okresů Příbram, Beroun, Rokycany a Plzeň-jih.\nOkres Příbram, Středočeský kraj (11 katastrálních území, 13 budov, 8 obyvatel):\n\nOkres Beroun, Středočeský kraj (6 katastrálních území, 5 budov, 2 obyvatelé):\n\nOkres Rokycany, Plzeňský kraj (7 katastrálních území, 11 budov, 21 obyvatel):\n\nOkres Plzeň-jih, Plzeňský kraj (3 katastrální území, 0 budov, 0 obyvatel):\n\n\nUsnesením vlády ČSR z 19. února 1926 vznikla v Brdech dělostřelecká střelnice. Protesty okolních obcí i některých umělců byly neúspěšné, v parlamentu neuspěl ani návrh na zřízení národního parku, který měl zamezit vojenskému využití. Zákaz vstupu pro veřejnost byl omezen jen na dělostřelecké cílové plochy. Za okupace během druhé světové války německá armáda zavedla zákaz vstupu do celého prostoru. V roce 1940 vojenský prostor rozšířila o území dalších 11 obcí. Objekty však nebyly zbořeny, po válce se mohli vystěhovaní vrátit. Po válce byla střelnice nadále využívána v původním územním rozsahu z doby před válkou a vstup na území mimo cílové plochy byl opět povolen. K vojenskému území byly postupně připojeny zkonfiskované lesy hořovického velkostatku včetně zříceniny hradu Valdek.\n\nUsnesením vlády ČSR ze dne 6. června 1950 byl s platností od 1. července 1950 vytvořen z dosavadního vojenského tábora vojenský újezd Brdy. Tímto okamžikem začal znovu platit úplný zákaz vstupu na jeho území. Dalším vládním usnesením z 5. února 1952 bylo se zpětnou platností od 1. února 1952 rozšířeno území vojenského újezdu Brdy, a to mj. i o pětici obcí – Hrachoviště, Kolvín, Padrť, Velcí a Záběhlá. Ještě téhož roku následovalo vysídlování a demolice. Z výše zmíněných obcí se v menším rozsahu zachovala pouze zástavba obce Velcí. V 50. a 60. letech bylo nedaleko obce Strašice vybudováno podzemní velitelské stanoviště tzv. Československého frontu a v 70. letech 20. století byl u obce Míšov vybudován sklad určený pro sovětskou jadernou munici.\n\nPo roce 2000 probíhala dvoustranná jednání mezi ministerstvem obrany ČR a Spojenými státy o případném umístění části protiraketové základny USA na území ČR. Brdy byly vybrány jako místo, kde by k případné výstavbě mělo dojít – a to u obcí Teslíny (1,4 km) a Míšov (1,7 km) v místě zvaném Břízkovec (718,8 m n. m.). Záměr se stal v letech 2006 a 2007 žhavým českým vnitropolitickým tématem a znepokojení vyjadřovalo i Rusko. Americká strana poté od záměru ustoupila.\n\nPočátkem roku 2016 byla zpřístupněna valná většina Brdské oblasti.\n\nOkrajové části vojenského újezdu byly o \"sobotách, nedělích a státem uznaných svátcích vždy od 7 do 21 hodin\" na základě výnosu přednosty újezdního úřadu přístupné pro pěší a cyklistickou veřejnost v režimu takzvaného dočasného zpřístupnění II. kategorie. Slavnostní otevření proběhlo v sobotu 7. dubna 2007 za účasti ministryně obrany Vlasty Parkanové a náčelníka generálního štábu Vlastimila Picka v obci Neřežín pod Valdekem. Klub českých turistů zde vyznačil nové cyklotrasy a turistické značené cesty, které vedou např. na vrchol Třemošná a ke zřícenině hradu Valdek.\n\nVe zpřístupněných zónách platily zvláštní podmínky, například povinnost hlásit nalezený vojenský materiál a nemanipulovat s ním a respektovat pokyny osob (kromě policie a vojenské policie též osob pověřených přednostou újezdního úřadu) i výstražných tabulí, zákaz stanování a rozdělávání ohňů, zákaz vstupu do cvičišť a cílových ploch. Osoby mladší 15 let mohly vstupovat na území újezdu pouze v doprovodu osoby starší 18 let. Individuálně bylo možno žádat o povolení vstupu i mimo tyto zpřístupněné zóny za účelem sběru lesních plodin, turistiky apod., avšak i toto povolení platilo pouze v sobotu, neděli a ve svátky.\n\nHejtman Středočeského kraje Josef Řihák nebyl roku 2007 nakloněn zpřístupňování dalších části (vzhledem k nevybuchlé munici i ochraně životního prostředí), starosta Věšína Pavel Hutr to naopak považoval za první krok k postupném zpřístupňování Brd a doposud byly zpřístupněny jen části, které lidé stejně načerno využívali. Rozvoj turistiky v oblasti byl podle starosty pro obce výhodný. Pro další zpřístupňování se vyslovil též exhejtman Středočeského kraje Petr Bendl. Nedostupné jsou vrcholy Tok a Praha.\n\nStezky ve zpřístupněných zónách byly přístupné pouze o sobotách, nedělích a svátcích. Sídelní útvary a silniční komunikace byly přístupné bez časového omezení. Cyklostezkami se v seznamech mínily vyznačené cyklistické trasy, které jsou fakticky zároveň stezkami pro cyklisty. Údaj o délce se vztahuje pouze k úseku na území zón vojenského újezdu.\n\n\nJako sídelní útvary byly z hlediska režimu vstupu vedeny:\n\nNejvíce obyvatel žije v oblasti Kolvínu, která je cca 30 km vzdálená od Jinců, kde se nacházel újezdní úřad.\n\n6. dubna 2011 se objevila v řadě médií informace, že po několikaměsíčních diskusích o tom, který z vojenských újezdů bude zrušen (kromě Brd se uvažovalo též o Hradišti i Libavé – ještě koncem ledna byl navrhován újezd Hradiště, kde se uvažovalo o zřízení národního parku), se ministerstvo obrany přiklonilo ke zrušení vojenského újezdu Brdy a zmenšení dalších újezdů. Původcem tohoto záměru měl být generální sekretář Jan Vylita, ředitel majetkové sekce ministerstva. Ministr Alexandr Vondra upřesnil, že konkrétní rozhodnutí ještě nepadlo, ale že zrušení brdského újezdu je jednou z nejzajímavějších možností. Generální štáb se dlouho bránil jakémukoliv omezování vojenských prostorů.\n\nPro zrušení vojenského újezdu Brdy se vyjádřila Okresní hospodářská komora v Rokycanech, zoologové a botanici z Hornického muzea v Příbrami si naopak přáli zachování vojenského prostoru z důvodu ochrany přírody před veřejností. Starosta Jinců se domníval, že zrušení újezdu a posádky by mělo negativní dopad na region. Šéf Ochrany fauny ČR Pavel Křížek se vyslovil, že nejlepší ochranou přírody jsou vojáci a komáři, a zrušení újezdu by podle něj znamenalo pro brdskou přírodu konec. Příbramský starosta se obával devastace Brd a znehodnocení zdrojů pitné vody. Starostové 17 obcí z Příbramska v červenci 2011 vyjádřili nesouhlas se zrušením vojenského újezdu, zejména kvůli ohrožení zdrojů pitné vody, a pro případ zrušení si stanovili šest požadavků, například zřízení CHKO, stavební uzávěru, zabezpečení asanace míst s nevybuchlou municí. Hejtmani obou krajů vznesli také požadavek, aby stát dořešil odstranění ekologických zátěží a pyrotechnické vyčištění. Obecní úřad ve Strašicích a Muzeum Středních Brd vypracovaly v roce 2011 vlastní návrh uspořádání území vojenského újezdu Brdy. Ředitel Muzea Středních Brd Martin Lang v roce 2014 uvedl, že to byl jediný dokument zdola, se kterým ministerstvo obrany pracovalo. Tento návrh předpokládal vyhlášení CHKO a připojení území k obcím, od nichž byla roku 1949 odtržena, zejména s ohledem na vodní hospodářství a protipovodňovou ochranu. Lang také tvrdil, že Vojenské lesy a statky mají daleko rozumnější přístup k hospodaření než Lesy České republiky, a proto navrhoval ponechání státních pozemků v jejich správě.\n\nVláda nicméně dne 4. ledna 2012 záměr Ministerstva obrany zrušit vojenský újezd Brdy a zmenšit několik dalších vojenských újezdů schválila. K realizaci bylo nutné změnit zákon č. 222/1999 Sb. a upravit území obcí, případně i hranice krajů, a dořešit majetkové poměry, například restituční nároky. V době rozhodnutí vlády nebyl způsob rozdělení území mezi obce nebo vytvoření nových obcí stanoven. Ačkoliv celý újezd patří do Středočeského kraje, uvažovalo se o převedení některých území k obcím Plzeňského kraje, například kvůli zdrojům pitné vody. Středočeský kraj a obce z Příbramska proti dělení území do dvou krajů protestovaly, Plzeňský kraj a přilehlé obce Plzeňského kraje si naopak část území nárokovaly. Na jednání 14. ledna 2013 hejtman Plzeňského kraje Milan Chovanec podpořil vládní návrh na rozdělení mezi oba kraje a návrat k historickým hranicím obcí, středočeský hejtman Josef Řihák byl pro setrvání celé oblasti ve Středočeském kraji. Ministerstvo obrany navrhovalo, aby lesy zůstaly ve správě státního podniku Vojenské lesy a statky ČR. Ministerstvo životního prostředí zadalo Agentuře ochrany přírody a krajiny vypracovat analýzu, jaký režim ochrany přírody má být na území dosavadního újezdu zvolen. Agentura navrhla dvě varianty, buď přírodní park a síť maloplošných zvláště chráněných území, nebo vyhlásit chráněnou krajinnou oblast, která by kromě dosavadního újezdu zahrnovala i území dnešních přírodních parků Hřebeny, Třemšín, Radeč a Trhoň. Agentura preferovala variantu zřízení chráněné krajinné oblasti. Ke zřízení CHKO Brdy se přiklánělo i občanské sdružení Brdy-Res publica a také hejtmani Středočeského a Plzeňského kraje. Na jednání 14. ledna 2013 se plzeňský i středočeský hejtman shodli, že nebudou podporovat vstup developerů do území, i na dalších otázkách týkajících se vzniku CHKO, regionálního rozvoje i bezpečnosti.\n\nNávrh vlády na zrušení vojenského újezdu Brdy byl podán Poslanecké sněmovně a měl být projednáván na její schůzi v březnu 2014. Vládní návrh respektoval hranice rozvodí a předpokládal administrativní rozdělení dosavadního újezdu mezi Středočeský a Plzeňský kraj v poměru 2:1 a připojení katastrů zaniklých obcí k sousedním obcím. Navrhovaná CHKO Brdy tedy měla zasahovat do obou krajů. Z oslovených 36 obcí údajně s návrhem souhlasilo 35 obcí, tedy všechny kromě města Příbram, nesouhlas s návrhem ovšem vyjádřil i středočeský hejtman Josef Řihák, člen ČSSD a bývalý starosta Příbrami. Hejtman Řihák proti návrhu namítal, že není v souladu s takzvanou Bílou knihou, kterou Armáda ČR představila v roce 2011. Pokud chce armáda zachovat dělostřeleckou jednotku v Jincích, měl by jí podle Řiháka zůstat i výcvikový prostor. Řihák argumentoval navíc i tím, že na plochy ohrožené zbytky munice bude stejně muset být zakázaný vstup, dále tím, že statut CHKO prý neochrání přírodu tak dobře jako existence vojenského újezdu, protože vojenský dohled prý přírodě svědčí, a také tím, že ve vojenském újezdu Libavá, jehož zrušení Řihák preferuje, jsou velké restituční nároky. Poslanec ČSSD Jan Hamáček, v roce 2014 předseda Poslanecké sněmovny, prosazoval zrušení VÚ Boletice místo Brd. Nový ministr obrany Martin Stropnický v únoru 2014 údajně „stáhl projednávání“ vládního návrhu s odůvodněním, že se s ním chce napřed ještě blíže seznámit. Skupina starostů obcí a měst Borovno, Dobřív, Hořovice (a zároveň mikroregionu Hořovicko s výjimkou obce Chaloupky), Hrádek, Kamenný Újezd, Mirošov, Míšov, Rokycany, Skořice, Spálené Poříčí, Strašice, Štítov, Těně, Trokavec a Zaječov poslala ministrovi obrany dopis, v němž žádají, aby ministerstvo a vláda neustupovaly přáním zastupitelstva Středočeského kraje a některým středočeským poslancům a senátorům, kteří chtějí vojenský prostor zachovat.\n\nNakonec však Poslanecká sněmovna 12. prosince 2014 vládní návrh zákona, který vojenský újezd Brdy ruší, schválila. Pro návrh bylo 99 poslanců, 45 zákonodárců zejména z ČSSD a KSČM hlasovalo proti. Neprošel návrh zrušení újezdu ze zákona vyjmout, který přednesl předseda sněmovny a středočeský poslanec za ČSSD Jan Hamáček. Zákon byl 14. ledna 2015 schválen také Senátem, pro bylo 33 senátorů z celkem 37 přítomných. 20. ledna 2015 jej podepsal prezident Miloš Zeman, zákon vyšel pod č. 15/2015 Sb. a ke zrušení vojenského újezdu tak došlo 1. ledna 2016. Tento den bylo území újezdu rozděleno mezi okolní obce, část rozdělovaného území proto přešlo do Plzeňského kraje. Pyrotechnická očista má být podle informace z ledna 2015 dokončena do konce roku 2017.\n\n"}
{"id": "92954", "url": "https://cs.wikipedia.org/wiki?curid=92954", "title": "Charles Manson", "text": "Charles Manson\n\nCharles Milles Manson, rodným příjmením Maddox (12. listopadu 1934 Cincinnati – 19. listopadu 2017 Bakersfield), byl americký zločinec, fanatik a hudebník, spoluzakladatel komunity známé jako „Manson Family“.\n\nMansonova matka Kathleen Maddoxová byla alkoholička a chvíli po narození Charlese byla odsouzena se svým bratrem za loupežné přepadení na 5 let do vězení. Také Charles už od svých 13 let trávil většinu svého života v nápravných zařízeních a ve vězení za zločiny jako krádeže aut, ozbrojené přepadení, podvody a padělání kreditních karet. Určitou dobu se živil jako kuplíř. Na sklonku 60. let se stal hlavou gangu známého jako „Rodina“ (The Family), který měl posléze na svědomí několik brutálních vražd. Mezi nimi i vraždu Sharon Tate, manželky režiséra Romana Polanského, která byla v osmém měsíci těhotenství. Manson byl v případu známém jako „Tate-La Bianca case“ odsouzen k trestu smrti. Ten byl po změně zákonů v Kalifornii změněn na doživotí, ačkoliv mu nebylo prokázáno, že by osobně spáchal vraždu. V dubnu roku 2012 mu byla již podvanácté zamítnuta žádost o podmíněné propuštění. Svůj trest si Manson odpykával ve věznici Corcoran v Kalifornii.\n\nV listopadu 2017 po delší nemoci zemřel v nemocnici.\n\nByl také hudebníkem, natočil několik alb, první bylo album s názvem \"LIE: The Love & Terror Cult\" z roku 1970. Na kytaru ho naučil hrát jeho spoluvězeň.\n\nV populární kultuře se stal po svém uvěznění doslova ikonou a symbolem zla. Hudebník Marilyn Manson má svůj pseudonym složen z kombinace jména slavné americké herečky a zpěvačky Marilyn Monroe a Mansona. Zpěvák Axl Rose se proslavil svými tričky s Mansonovou tváří a nápisem „Charlie Don't Surf“ a na album The Spaghetti Incident? kapely Guns N' Roses byla zařazena píseň, kterou Manson napsal. Po soudních sporech údajně výtěžky z těchto triček a této písně putují k pozůstalým po W. Frykowském. Manson byl také přítelem Dennise Wilsona z The Beach Boys a je autorem textu k písni „Never Learn Not To Love“. Trent Reznor (NIN) nahrál jedno ze svých alb v domě na 10050 Cielo Drive, tj. v domě, kde byli zavražděni Sharon Tate, Abigail Folgerová, Wojciech (Wojtek) Frykowski, Jay Sebring a Steven Parent. V roce 1994 byl tento dům zbořen, ale Reznor si z domu odnesl vstupní dveře. Jsou to ty samé dveře, na které Susan Atkinsová napsala krví Tateové slovo „pig“ (prase). Tyto dveře Reznor údajně používal jako vstupní dveře ke svému nahrávacímu studiu s názvem „Le Pig“, kde vznikla deska \"The Downward Spiral\". Norská aggrotech kapela Combichrist jmenuje ve své písni „God Bless“ („Bůh žehnej“) celou řadu sériových vrahů a teroristů, mezi nimi je i Charles Manson. V roce 1989 byl natočen dokumentární film \"Charles Manson Superstar\".\n\n\n"}
{"id": "92955", "url": "https://cs.wikipedia.org/wiki?curid=92955", "title": "Hrádek nad Nisou", "text": "Hrádek nad Nisou\n\nHrádek nad Nisou ( , ) je město v severních Čechách, v okrese Liberec, v Libereckém kraji. Žije zde  obyvatel. Leží v Žitavské pánvi na okraji Lužických hor, asi 20 km severozápadně od Liberce a 6 km jihovýchodně od Žitavy blízko česko–německo–polského trojmezí. Protéká jím Lužická Nisa. Nedaleko města je zatopený lignitový důl Kristýna, který dnes slouží jako rekreační areál.\n\nMěsto je členem mikroregionu Hrádecko-Chrastavsko a udržuje těsné kulturní vztahy s německým městem Žitava a polským městem Bogatynia. Hrádek nad Nisou má přibližně 7 tisíc obyvatel. Jsou v něm čtyři mateřské a čtyři základní školy.\n\nHistorické jádro města je od roku 2003 městskou památkovou zónou.\n\nTraduje se, aniž by pro to existoval písemný či archeologický důkaz, že již v 10. století vybudovali v údolí Lužické Nisy slovanští obyvatelé z kmene Milčanů nevelkou osadu s názvem Gród (hrad). Postupně však v oblasti převládlo obyvatelstvo německé národnosti, pozvané sem králem Přemyslem Otakarem II. Nejstarší písemná zmínka o Hrádku, zvaného tehdy Gra(d) pochází z roku 1287 a je dnes uložena v Národním archivu v Praze ve formulářové sbírce pražského biskupa Tobiáše z Bechyně. Hrádecko bylo původně součástí tzv. župy \"Záhvozdí\" (Zagost), od 12. století bylo částí Českého království a procházela jím důležitá obchodní stezka z Prahy k Baltskému moři. Od 13. století patřil pod panství Grabštejn, v jehož držení se vystřídaly rody pánů z Donína, Mehlů ze Střelic, Hoffmannů z Grünbühelu, z Čirnhausu, Valdštejna, Nostic, Trauttmansdorffu, Gallasů a Clam-Gallasů. Ve 14. století si ve městě pánové z Donína postavili hrad, na jehož místě byla v 18. století zřízena textilní manufaktura. Město vypálili husité a bylo poničeno pruskými vojsky roku 1866. Dočkalo se ale i přízně ze strany své vrchnosti. V roce 1581 Jiří Mehl ze Střelic vymohl městu u císaře právo trhu, konaného každý pátek, a to ke škodě sousední královské Žitavy, do jejíhož mílového práva Hrádek náležel. V roce 1655 městečku zase Adam Matyáš, hrabě Trauttmansdorff odpustil měšťanům robotu výměnou za plat 60 zl. ročně. V letech 1764 a 1779 Hrádek navštívil císař Josef II. a v roce 1938 říšský maršál Hermann Göring. Město bylo do poloviny 20. století převážně německé, česká škola zde vznikla až roku 1925. Za druhé světové války pracovali ve zdejším zbrojním závodě stovky zahraničních dělníků na nucených pracích. Po skončení války byla většina zdejších původních obyvatel vysídlena.\n\n\nV okolí města byly v 19. století otevřeny doly na těžbu lignitu. V 19. a 20. století se stalo významným střediskem textilního a strojírenského průmyslu. Působila tady např. zbrojovka Walther. Dnes zde jsou následující podniky:\n\nRoku 1859 byl zahájen provoz na železniční trati z Liberce přes Hrádek nad Nisou do německé Žitavy a dále do Löbau. Trať 089, jak je značena v jízdním řádě, dnes vede v úseku Liberec - Hrádek nad Nisou - Žitava - Varnsdorf, zde se trať dělí na větve do Rybniště a německého Seifhennersdorfu. V Hrádku se nachází nádraží, na němž staví osobní vlaky z Liberce do Rybniště, resp. Seifhennersdorfu, které na základě vítězství ve výběrovém řízení provozuje německý dopravce Vogtlandbahn. V Hrádku mají zastávku i spěšné vlaky z Liberce do Drážďan.\n\nMěsto leží v integrovaném dopravním systému Libereckého kraje IDOL. Obcí prochází silnice I/35.\n\n\n\n\n\n\n"}
{"id": "92957", "url": "https://cs.wikipedia.org/wiki?curid=92957", "title": "Arlon", "text": "Arlon\n\nMěsto Arlon (nizozemsky \"Aarlen\", německy a lucembursky \"Arel\") leží na jihovýchodě Belgie 185 kilometrů od hlavního města Bruselu blízko hranic s Lucemburskem.\nJe správním centrem valonské provincie Lucemburk.\nJeho rozloha činí přibližně 119 km² a počet obyvatel je 26 438 (podle údajů z 1. července 2006).\nArlonem prochází železniční koridor ve směru Brusel-Lucemburk-Štrasburk.\nVe městě pramení řeka Semois.\n\nArlon, stejně jako Tournai a Tongeren, patří mezi nejstarší belgická města.\nKdyž v polovině 1. století př. n. l. dobyl Julius Caesar Galii, patrně již v údolí řeky Semois na místě Arlonu existovala keltská vesnice.\nZ období římské nadvlády pocházejí četné archeologické vykopávky, které vypovídají o tom, že se v té době město rozvíjelo a byly v něm zřízeny termální lázně.\nŘímané město nazývali \"Orolaunum\".\nNa konci 3. století římské impérium čelilo útokům germánských kmenů.\nZ toho důvodu bylo na kopci nad údolím vybudováno opevnění, kam se uchýlili obyvatelé města.\n\nVe středověku patřil Arlon Limburskému vévodství a roku 1226 se stal součástí Lucemburského hrabství. Kvůli požáru roku 1785 se v centru města nedochovaly středověké památky.\n\nRoku 1793 došlo k bitvě u Arlonu, ve které Francouzi zvítězili nad rakouskými vojsky.\n\nBěhem obou světových válek byl Arlon okupován Němci.\n\nRoku 2004 proběhl v Arlonu soudní proces s pedofilem Markem Dutrouxem.\n\n\n\n\n\n"}
{"id": "92958", "url": "https://cs.wikipedia.org/wiki?curid=92958", "title": "Islámský kalendář", "text": "Islámský kalendář\n\nIslámský kalendář je lunární kalendář, který byl zaveden chalífou Umarem roku 637. Jeho počátek byl stanoven na rok 622, kdy byla uskutečněna hidžra. Dnes, .  2020, je podle islámského kalendáře . den měsíce roku .\n\n\n1. muharram roku 1 = 16. červenec 622\nIslámský kalendář má 12 měsíců, o délce střídavě 30 a 29 dnů, první měsíc muharram má dnů 30. Jeho rok má tedy 354 dnů a je o 11 dnů kratší než rok gregoriánského kalendáře. Oba kalendáře se tak vůči sobě pohybují. Přibližně jednou za 33 let se rozdíl mezi letopočty sníží o jeden rok. V roce 20 874 se letopočty islámského a gregoriánského kalendáře srovnají.\n\nK základní orientaci lze použít následující vzorce:\n\n\"Pozor! Roky obou kalendářů si vzhledem k rozdílné délce nikdy přesně neodpovídají.\"\n\n"}
{"id": "92959", "url": "https://cs.wikipedia.org/wiki?curid=92959", "title": "Hidžra", "text": "Hidžra\n\nHidžra je:\n\nOd roku 620 byl Mohamed ve styku s obyvateli Jathribu, dnešní Medíny, a ti se roku 621 zavázali přijmout jej jako proroka. Postupně do Jathribu vysílal své přívržence z Mekky. Tito přesídlenci se nazývají \"muhádžirové\". Poté, co se ho v červenci roku 622 nepřátelé v Mekce pokusili zabít, odešel i on sám doprovázen Abú Bakrem 16. července 622 z Mekky (základ islámského letopočtu 1. muhharam roku 1 – Hidžra). Do Jathribu dorazili 24. září 622.\n\nObyvatelé Jathribu jsou nazýváni pomocníci \"ansárové\" a společně s \"muhádžiry\" tvoří druhy Mohamedovy \"asháby\". Jathrib přijal jméno Madínat an-Nabí (Město Prorokovo). Hidžra má zásadní význam v životě Mohameda i v dějinách islámu. V Medíně našel Mohamed pevnou základnu pro další šíření svého náboženství. Zároveň přestal být pouze hlasatelem víry a stal se i vládcem, vojenským velitelem a zákonodárcem. Právě zde položil základy politické a společenské organizace islámské společnosti.\n\n\n"}
{"id": "92960", "url": "https://cs.wikipedia.org/wiki?curid=92960", "title": "Královský gambit", "text": "Královský gambit\n\nKrálovský gambit je šachové zahájení charakterizované nejčastěji tahy 1. e4 e5 2. f4 (může se však na šachovnici objevit též v podobě odmítnutí Fromova gambitu formou protigambitu: 1. f4 e5 2. e4). Jde o velmi staré zahájení, velmi oblíbené v 19. století. V současné době se na nejvyšší úrovni příliš nepoužívá, protože černý má zpravidla dost cest, jak vrácením gambitového pěšce dosáhnout vyrovnané hry prosté komplikací. Mezinárodní klasifikace přisuzuje královskému gambitu kódy C30–C39.\n\nČerný nemusí nabízeného pěšce brát, ale může gambit odmítnout. Jako korektní se zpravidla uvádějí následující varianty:\nOstatní tahy jsou obvykle považovány za slabší:\n\nČerný hrozí nepříjemným šachem dámou na h4. Proto nepřekvapí, že nejčastějčím pokračováním je\nale\n\nDruhým běžným pokračováním je\nOdpověď černého 3. … Dh4+ zde není nejlepší pokračování, ale varianta 4. … Jf6 5. Jc3 (5. e5 d5!) c6 je obvykle považována za výhodnou pro černého. I proto není střelcův gambit tak populární jako gambit králova jezdce.\n\nOstatní tahy jako například 3. Jc3 mají menší význam.\n\nNesmrtelná partie\n\n"}
{"id": "92976", "url": "https://cs.wikipedia.org/wiki?curid=92976", "title": "Čechomor 1991-1996", "text": "Čechomor 1991-1996\n\nČechomor 1991-1996 dokumentuje počátky skupiny Čechomor. Jedná se o nové vydání prvních dvou alb této skupiny Dověcnosti a Mezi horami. Toto album bylo vydáno pro fanoušky, kteří již neměli možnost tyto alba koupit samostatně. Vydala jej společnost Universal Music s.r.o. v roce 2004.\n\nUkázka celého alba - Nižší kvalita, Vyšší kvalita.\n\n\n\nUkázka celého alba - Nižší kvalita, Vyšší kvalita\n\n\n"}
{"id": "92980", "url": "https://cs.wikipedia.org/wiki?curid=92980", "title": "Kanduš", "text": "Kanduš\n\nKanduš (též kaftan) je živůtková sukně z kanafasu, mezulánu nebo plátna upraveného modrotiskem. Je součástí krojů severních Čech. Tento oděv byl odvozen z plátěného rubáče, který se nosíval jako spodní prádlo. Ještě v 19. století v letním období kanduš nosívaly ženy a dívky jako jednoduché šaty bez rukávů. Jakou součást krojů se dochoval zejména u dětí. \n\n"}
{"id": "92982", "url": "https://cs.wikipedia.org/wiki?curid=92982", "title": "Comanche (film)", "text": "Comanche (film)\n\nComanche je americký western režiséra George Shermana z roku 1956. Snímek pojednává o obtížném usmiřování bílých Američanů s Indiány z kmene Komančů, obě strany chápe jako rovnocenné a snaží se o politicky korektní pohled na problematiku indiánských válek.\n\nMexiko 1875: stále zuří nemilosrdná válka mezi Komanči a Mexikem, v Mexiku bují obchod s komančskými skalpy, Komančové přepadávají mexické osady, zabíjejí muže a unášejí ženy. Nepokoje se přenášejí i na území Spojených států. Vyzvědač Jim Reed (Dana Andrews) je vyslán ke komančskému náčelníku Quanahu Parkerovi (Kent Smith), což je vlastně jeho bratranec, aby vyjednal mír.\n\nCestou zachrání život mladému indiánovi, který byl pronásledován bělošskými lovci skalpů. Reedovi se podaří přemluvit Komanče, aby se vzdali války: pouze náčelník Černý Mrak (Henry Brandon) je rozhodnut bojovat za každou cenu. S částí bojovníků se oddělí od zbytku kmene a vydává se na válečnou stezku.\n\nKdyž se Reed vrací, potká regiment amerických vojáků, který táhne proti Komančům. Za vším stojí Reedův nepřítel, obchodník s komančskými skalpy Joe Downey (Stacy Harris), který přemluvil vládního zmocněnce Warda (Lowell Gilmore), aby věc řešil vojensky. Reedovi se nepodaří přesvědčit generála Nelsona (John Litel), aby se vrátil, protože Nelson podléhá Wardovi.\n\nČerný Mrak se postaví proti vojákům, ale Quanah Parker jasně deklaruje svoji vůli neválčit. Ward je zabit Černým Mrakem, kterého v bitvě usmrtí Jim Reed. Joe Downey se pokusí zákeřně Reeda zastřelit, ale Jim je rychlejší a přesnější a nedá mu šanci. Američané mohou žít s Komanči v míru a Jim si ještě odváží krásnou Mexičanku, kterou Komančové nedávno unesli.\n\n\n"}
{"id": "92983", "url": "https://cs.wikipedia.org/wiki?curid=92983", "title": "Dick Cheney", "text": "Dick Cheney\n\nRichard Bruce Cheney (* 30. ledna 1941 Lincoln, Nebraska) známý jako Dick Cheney je americký politik a obchodník. V letech 2001–2009 zastával post 46. viceprezidenta USA ve vládě George Bushe a z titulu své funkce úřad předsedy Senátu USA.\n\nJe ženatý, má dvě dospělé dcery a pět vnoučat.\n\nZ titulu své funkce byl předsedou Senátu USA, hlasoval ale jen v případě rovnosti hlasů. Dle ústavy USA a jejího 25. dodatku dočasně či nastálo nahrazoval prezidenta USA.\n\nVe dnech 29. června 2002 (7.09–9.29 hod), a 21. července 2007 (7.16–9.21 hod) vykonával funkci prozatímního prezidenta USA, v době kdy George W. Bush podstoupil kolonoskopii. Důvodem předání pravomocí bylo, že toto vyšetření se provádí v narkóze.\n\nDick Cheney byl kongresmanem zastupujícím stát Wyoming po šest funkčních období. Má pověst nejkonzervativnějšího člena Kongresu (ze všech 435 jeho členů). Jako neokonzervativec vystupoval proti některým požadavkům homosexuálů, ale poté, co jeho dcera přiznala ke své homosexuální orientaci, už se v této oblasti tolik nevyjadřuje. Pracoval ve všech předchozích republikánských vládách, včetně kabinetu Richarda Nixona, kde byl zástupce poradce Bílého domu a spadal pod Donalda Rumsfelda. Za vlády prezidenta Geralda Forda jej poté nahradil ve funkci náčelníka hlavního štábu. Za vlády Bushe staršího byl ministrem obrany a vedl invazi do Panamy a první Válku v zálivu (známou též jako operace Pouštní bouře).\nZa vlády demokratického prezidenta Billa Clintona působil jako ředitel ropné nadnárodní společnosti Halliburton Industries, obchodující, mimo jiné, s represivními vládami v Barmě a Iráku, na jehož obnovu tato společnost získala obrovské vládní zakázky jak v první tak druhé válce v zálivu. Od roku 1997 je členem PNAC a autorem její návrhové studie \"Rebuilding America's Defences\".\nV současnosti mj. sedí ve strategické radě společnosti Genie Oil & Gas, která aktuálně prozkoumává ropné rezervy Golanských výšin.\n\nDick Cheney je občas kritizován za návrhy a zákony, pro které hlasoval nebo ty, které naopak nepodpořil:\n\nZa vedení Války v Zálivu byl v roce 1991 vyznamenán Prezidentskou medailí svobody.\n\nJeden z Cheneyho výroků z roku 1994:\n\n\n"}
{"id": "92988", "url": "https://cs.wikipedia.org/wiki?curid=92988", "title": "Logická sonda", "text": "Logická sonda\n\nLogická sonda je zařízení, které se používá k testování logických zařízení. \n\nLogické zařízení pracuje digitálně s diskrétními hodnotami 0 a 1, kterým se říká logické úrovně. Každé této úrovni odpovídá určité napětí (záleží na typu normy).\n\nLogická sonda většinou obsahuje 3 LED s následujícími funkcem:\n\nObyčejně také logická sonda vydá při přechodu do daného stavu obvodu specifický akustický signál.\n"}
{"id": "92994", "url": "https://cs.wikipedia.org/wiki?curid=92994", "title": "Ptolemaios XV. Kaisarion", "text": "Ptolemaios XV. Kaisarion\n\nPtolemaios XV. (zvaný Filopatór Filometór Kaisarion - „milující otce a matku“, Kaisarion - malý Caesar; řecky ; 23. červen 47 př. n. l. – 23. srpen 30 př. n. l.) byl egyptský král z rodu Ptolemaiovců vládnoucí v letech 44–30 př. n. l. Byl synem slavných rodičů Kleopatry VII. a Gaia Iulia Caesara. Různé zdroje se liší v datu jeho narození, některé dokonce uvádějí, že se narodil až dva měsíce po Caesarově smrti, pravděpodobné však je, že jde o omyl.\n\nPtolemaios XV. Kaisarion nebyl vůbec uveden v Caesarově závěti. Po smrti Kleopatřina druhého bratra Ptolemaia XIV. se stal spoluvládcem své matky Kleopatry VII. Pozdější milenec a manžel Kleopatry VII., Marcus Antonius, je roku 44 př. n. l. uznal za právoplatné a jediné vládce Egypta. Antonius svým třem dětem, které měl s Kleopatrou, věnoval rozsáhlá římská území, což se nelíbilo Římu a byl to jeden z mnoha důvodů započetí války s Octavianem. Po porážce Kleopatry a Antonia v bitvě u Actia a jejich následné smrti v Egyptě nechal Octavianus Ptolemaia XV. Kaisariona v roce 30 př. n. l. zavraždit. Kaisarionovi bylo tehdy zhruba 17 let. Jeho nevlastní sourozenci, dva synové a dcera Marka Antonia a Kleopatry, byli odvezeni do Říma a vychováni Octavií, Antoniovou římskou manželkou (a Octavianovou sestrou). Dcera Kleopatry Kleopatra Seléné se v dospělosti stala numidskou královnou.\n\n"}
{"id": "92997", "url": "https://cs.wikipedia.org/wiki?curid=92997", "title": "Kleopatra", "text": "Kleopatra\n\nKleopatra je řecké jméno (\"Kleopatra (jméno)\"), které může označovat:\n\n\n\n"}
{"id": "93000", "url": "https://cs.wikipedia.org/wiki?curid=93000", "title": "Strážek", "text": "Strážek\n\nStrážek () je městys ležící jihovýchodně od Žďáru nad Sázavou, zhruba 10 km jihozápadně od Bystřice nad Pernštejnem při silnici č. 389. Celá obec má obyvatel. Ve Strážku je škola, pošta a zdravotnické zařízení. Dominantou vesnice je kostel sv. Šimona a Judy. Z vybavenosti obce stojí za zmínku hostinec Na Špici.\n\nMěstys tvoří 7 částí. Strážek a další menší vesnice v okolí: Jemnice, Krčma, Meziboří, Mitrov, Moravecké Janovice. K obci patřilo i Habří, k 1. červenci 2007 však bylo přeřazeno pod Moravecké Pavlovice.\n\nPodle neprokázané pověsti pochází Strážek již z doby velkomoravské. První písemný záznam o obci je však až z roku 1338, roku 1375 se uvádí jako městečko. V některých pramenech je však uváděn hrad Strážek v mnohem starší době (1158). Hrad měl stát na místě dnešního kostela.\n\nOd 10. října 2006 byl obci vrácen status městyse.\n\nV letech 2006–2010 působil jako starosta Bohuslav Kocián, od roku 2010 tuto funkci vykonává Vlastimil Tvarůžek.\n\n\n\n"}
{"id": "93004", "url": "https://cs.wikipedia.org/wiki?curid=93004", "title": "Polská fotbalová reprezentace", "text": "Polská fotbalová reprezentace\n\nPolská fotbalová reprezentace reprezentuje Polsko na mezinárodních fotbalových akcích, jako je mistrovství světa nebo mistrovství Evropy.\n\nSeznam zápasů polské fotbalové reprezentace na MS\n\nSeznam zápasů polské fotbalové reprezentace na ME\n\n\"Nominace fotbalové reprezentace\"\n\n"}
{"id": "93005", "url": "https://cs.wikipedia.org/wiki?curid=93005", "title": "Karel Josef Biener z Bienenberka", "text": "Karel Josef Biener z Bienenberka\n\nrytíř Karel Josef Biener z Bienenberka (4. listopad 1731 Slaný – 20. leden 1798 Jílové u Prahy) byl český topograf a zakladatel české archeologie.\n\nStudoval Stavovskou inženýrskou školu v Praze a po jejím absolvování vstoupil do armády. Na základě zásluh za sedmileté války se stal vrchním inženýrem generálního štábu. Podílel se na výstavbě pevnosti Hradec Králové a na mapování Čech, Moravy a Slezska. \n\nPo odchodu z císařské armády se stal hejtmanem v Hradci Králové a poté i hejtmanem kouřimským. Za své zásluhy byl nejdříve povýšen do rytířského stavu (1769) a poté i do stavu svobodných pánů (1795), jehož vstoupení v platnost se již nedočkal. Při korunovaci Františka II. v Praze (1792) byl pasován na svatováclavského rytíře. \n\nProváděl také první archeologickou činnost v Čechách. Vytvořil první velkou archeologickou sbírku v Čechách, jejímž zdrojem byly dražby sbírek Rudolfa II., a vydal první katalog pravěkých nálezů v Čechách. Navrhoval opatření k záchraně archeologických nálezů a provádění systematického archeologického průzkumu. Jeho sbírky (archeologická , historické listiny a archiválie) po jeho smrti zanikly.\n\nByl autorem několika historických prací, věnoval se také sbírání a posuzování erbů.\n\n"}
{"id": "93010", "url": "https://cs.wikipedia.org/wiki?curid=93010", "title": "Martin Kolář", "text": "Martin Kolář\n\nMartin Kolář (18. června 1836 Švihov, Rakouské císařství – 15. května 1898 Tábor, Rakousko-Uhersko) byl český gymnaziální profesor, historik a heraldik, publicista.\n\nTakřka celý život shromažďoval heraldický materiál. Za svého života ale skoro vůbec nepublikoval. Až z jeho pozůstalosti vydal po uspořádání velkého množství materiálů roku 1902 August Sedláček \"Českomoravskou heraldiku\", která Koláře rázem zařadila mezi nejvýznamnější heraldiky naší historie. Prof. Kolář se také, v druhé polovině 19. století, zabýval určením přesnějšího místa „hory Tábor“. Vycházel z informace Františka Palackého a odhalil, že zmiňované Zachrašťany nedaleko Nového Bydžova s husitským hnutím nesouvisí, a že se pravděpodobně jedná o ves Chrášťany nedaleko Bechyně – a vrch Burkovák.\n\nKromě toho napsal knihy \"Nejstarší pečetě šlechty české a moravské do roku 1300\" (vyšlo 1883) a také spolupracoval s redakcemi \"Riegerova\" a posléze i \"Ottova slovníku naučného\".\n\nPůsobil od roku 1859 jako vychovatel v zámku v Hrobech u Tábora;po krátkém působení v Hradci Králové a v Praze přišel do Tábora a byl jedním z prvních profesorů nového místního reálného gymnázia. Zajímal se o místní historii, sbíral po půdách a u rodin měšťanů Tábora staré dokumenty a písemnosti (v gymnáziu založil sbírku starožitností) a zachránil mnoho cenných památek. Vlastivědné a články historické publikoval v regionálním tisku. Od roku 1868 byl městský archivář a později první ředitel Městského muzea (otevřeno 1884). Profesor Kolář organizoval (zejména s Václavem Křížkem) kulturní a společenský život města. Například 12.2.1878 předložil návrh, aby místní \"Klub přátel věd a umění\", vedený V. Křížkem, organizoval i turistické výlety po okolí (je to neoficiální vznik organizované turistiky v Táboře).\n\nJe autorem rozměrnější práce: \"Husitské paměti města Tábora\"; \"Domy a majitelé jejich na náměstí v Táboře\"; práci na přípravě díla o dějinách Tábora a také díla o heraldice přerušilo jeho úmrtí.\n\nProfesora Koláře připomíná v Táboře pamětní deska, která je umístěná na domě čp. 212 v Divadelní ulici.\n\n\nSyn Jan Kolář PhDr. (1884–1940) byl pedagog, věnoval se historii a topografii. V letech 1927–1929 starosta Tábora, 1938–1939 ředitel táborské reálky. Spoluredaktor Jihočeského historického sborníku.\n\nDcera Anna Císařová-Kolářová PhDr. (1887–1963) byla také historička, pracovala v Univerzitní knihovně (Státní knihovně ČSR) v Praze. Bibliografka a editorka spisů Mistra Jana Husa.\n\n"}
{"id": "93011", "url": "https://cs.wikipedia.org/wiki?curid=93011", "title": "Hardstyle", "text": "Hardstyle\n\nHardstyle [\"hárdstajl\"] je elektronický taneční žánr, který vznikl koncem 20. století v Nizozemsku. V této době se Hardstyle vyvinul v jeden z nejdůležitějších stylů EDM.\n\nMá vztah k hard trance, ale také má blízký vztah k Hardcore techno, Nu Style Gabber. Vyznačuje se agresivnějšími smyčkami s hutnými basy, breakdowny a melodiemi. Průměrné tempo je mezi 150 až 160 BPM, což je asi o 20 BPM méně, než Nu Style Gabber. Spoustu Hardcore producentů dělá také Hardstyle, většinou však pod jiným aliasem. Na akcích se Hardstyle hraje společně s Nu-NRG a Gabber ve Velké Británii a s Hard Trance a Hardcore ve zbytku Evropy.\n\nHardstyle je vytvářen hlavně producenty z Nizozemska, Itálie a Německa. Hardstyle scéna se však rychle vyvíjí i v ostatních zemích např. Velká Británie, Belgie, Polsko, Švédsko, Norsko nebo Austrálie.\n\nNa konci 20. století vznikl z experimentování Hardcore producentů, jako je Pavo či The Prophet, nový styl. Na začátku nového milénia se pořádaly první akce jako Qlubtempo či Qlimax. V té době se Hardstyle charakterizoval kolem 140 BPM, jednoduchými melodiemi a tzv. \"reverse bass\".\n\nDne 4. července 2002 společnost Q-Dance, pořadatel Qlimaxu a Qlubtempa, zaregistrovala značku Hardstyle.\n\nV tomto roce byly také založeny dva nové labely. The Prophet založil Scantraxx a Fusion je label od DJ Zany a Donkey Rollers. Oba labely se od začátku zaměřují především na Hardstyle.\n\nV letech 2004-05 se začal Hardstyle zrychlovat. Rychlost se zvýšila na hodnotu kolem 150 BPM. Také se stal melodičtější a na melodii byl kladen větší důraz než na kick. Dnes se počáteční Hardstylové tvorbě do roku 2006 říká Early Hardstyle (v překladu \"Raný Hardstyle\")\n\nV letech 2006 až 2008 byl jediným stylem Nu-Hardstyle (nu=new) (energický, melodický, s melodickými bassy v porovnání s Early Hardstyle) - pro srovnání: Headhunterz, Showtek, Noisecontrollers, Brennan Heart, Wildstylez (nu-hardstyle) oproti The Prophet, Pavo, Zany, Luna (early hardstyle). Začali se však objevovat producenti, kteří tvořili hudbu podobnou Early Hardstyle, se značným vlivem Dutch Hardcore. Tento podstyl se vyznačuje temnějšími melodiemi a opět se častěji používá „reverse bass“. Později dostal nový podstyl jméno Raw Hardstyle či Rawstyle (v překladu \"Syrový Hardstyle\") a začal se podstatněji rozvíjet koncem roku 2009, kdy se hardstyle definitivně rozdělil na Euphoric a Rawstyle.\n\nRawstyle se postupně začal šířit a získal si popularitu i mezi fanoušky Euphoric Hardstyle.\n\nV začátcích druhé dekády 21. století vznikl kombinovaný styl Dubstyle. Dubstyle kombinuje Hardstyle a Dubstep. Je pro něj typický kombinovaný tvrdý kick z Hardstyle a \"Wobble bass\" z Dubstepu. Celkově však více podléha vlivu Dubstepu, jelikož i tempo bývá pomalejší, uzpůsobené vokálům a melodii, nicméně se nejedná o příliš rozšířený styl.\n\nV dnešní době pokračuje dominance Euphoric Hardstyle, i když Raw patří také mezi oblíbené. Nadále se Hardstyle v podání některých producentů zjemňuje až na hranici Hard Trance. Mezi dominantní producenty na poli Euphoric Hardstyle patří např. Coone, Da Tweekaz či Frontliner. Nu-Style produkuje hlavně Wildstylez. Pozornost na sebe strhávají jména jako Phuture Noize, Sub Zero Project, Rebelion a mnoho dalších. Na Rawstyle scéně se prosadil zejména Delete, Zatox, duo Gunz for Hire či Titan.\n\nVedoucí společností, která připravuje nejvíce Hardstyle festivalů na světě, je Q-Dance. Připravuje velké akce na fotbalových stadionech, letištích apod. Hned po nejúspěšnější společnosti Q-Dance následuje B2S a dále společnost Bass Events. Nejvíce takových akcí se pořádá v Holandsku. V Česku je nejúspěšnější společností v pořádaní hard eventů IMI Dance.\n\nQ-DANCE Qlimax, Q-base, X-Qlusive, Defqon.1, Dominator, The Qontinent, The Qore 3.0, WOW WOW, Airbeat One\n\nB2S Decibel Outdoor Festival, Hardbass, Back to School, Euphoria, Thrillogy, Hardcore4life\n\nBASS EVENTS Bassleader, Reverze, Syndicate, Summer Festival, Pleasure Island (byl i v ČR)\n\nIMI DANCE Imagination Festival, Outdoor Rave, Devastator, Rezonance\n\nHardstyle se v posledních letech dostává i do České republiky a současně se začínají objevovat i Hardstyle producenti. Mezi jedny z prvních producentů patří Upraiser, Thoqy, Raweez, 3nity, VerdyBoy, Phase Master, Hotaru a jiní. V prosinci roku 2007 začal fungovat i hudební label Observatory Media vydávající mimo jiné i Hardstyle. Nový zvuk přináší na scénu jména jako Hatom.\n\nV Česku i na Slovensku se v posledních letech Hardstyle rozšiřuje. V obou zemích najdeme jak producenty, DJs, tak i stále větší akce, které jsou zaměřené na tvrdší elektronickou hudbu jako je Hardstyle a Hardcore. V ČR funguje web o Hardstyle scéně \"Hardstyle.cz\" a na Slovensku je to pak \"Hardstyle.sk\". Na Slovensku působí od roku 2011 také Hardstyle label Rawr Records založený producenty Raweez a Thoqy. V roce 2013 byly do České republiky pozvány hvězdy světového Hardstylu. Na Imagination Festivalu vystoupili na nové stagi Psyko Punkz a In-Phase. Nová akce Rezonance se na premiéře mohla pochlubit kromě Hardcore producentky AniMe také Hardstyle hvězdami Dymonic a Inner Heat. V dalších letech rozkvět vypukl naplno a Imagination Festival přivezl celou hardstyle / hardcore elitu včetně jmen jako Headhunterz, Angerfist, Noisecontrollers, Brennan Heart, Zatox, Dr. Peacock, Adaro, Ran-D, Miss K8, Noize Suppressor, Da Tweekaz, Destructive Tendencies, Deetox, Day-Már, Tha Playah, Regain, Art Of Fighters, Dj Mad Dog, Anime, Drokz, Estasia, Noisekick, Rebourne, Digital Punk, F.Noize, Andy The Core, Dj Thera, Delete a mnoho dalších. \n\nImagination Festival (ČR)\n\nOutdoor Rave (ČR)\n\nExploration Festival (ČR)\n\nDevastator (ČR)\n\nRezonance (ČR)\n\nPrague Nightmare (ČR)\n\nEmpire of Hardstyle (SK)\n\nHarddance Warriors (SK)\n\nHardcore Operation (ČR)\n\n\n\n\n"}
{"id": "93014", "url": "https://cs.wikipedia.org/wiki?curid=93014", "title": "Kyselina listová", "text": "Kyselina listová\n\nKyselina listová je ve vodě rozpustný vitamín ze skupiny B-komplexu. Je nezbytný pro syntézu nukleových kyselin, při krvetvorbě a zvláštní význam má pro normální růst a vývoj plodu.\n\n\nKyselina listová je obsažena především v listové zelenině. Dobrými zdroji jsou i kvasnice a z živočišných produktů játra. Vařením se jí však zničí až 95 %. Odborníci proto doporučují užívat kyselinu listovou ve vitamínových doplňcích, kde je vstřebatelnost do organizmu až 100%. Vstřebatelnost kyseliny listové přijímané v potravinách je zhruba 50%.\n\nVýznamné zdroje kyseliny listové:\n\n\n\n\"Údaje z Recommended Dietary Allowances, 10th Edition. Food and Nutrition Board, National Research Ccouncil–National Academy of Sciences, 1989\"\n\nDá se říci, že ani při vysokém příjmu není tento vitamín toxický a toto nadbytečné množství se snadno vylučuje močí.\n\nVýjimečně se však mohou objevit např. žaludeční potíže (nadýmání) a příznaky podráždění centrálního nervového systému (podrážděnost, poruchy spánku, atd.). Pokud se však kyselina listová přestane užívat, nejdéle do 3 týdnů dochází k vymizení těchto negativních příznaků.\n\nAktivní forma kyseliny listové, tetrahydrofolát, je koenzym transferaz, které přenášejí jednouhlíkaté zbytky. Tato reakce je součástí syntézy nukleotidů, proto kyselina listová umožňuje vznik nukleových kyselin (což jsou látky, které tvoří genetický materiál – tedy DNA a RNA). Další metabolické cesty, ke kterým je nutný tento vitamín, zahrnují řadu reakcí metabolismu aminokyselin, konkrétně v metabolismu glycinu, serinu, threoninu, tryptofanu, histidinu, methioninu . Při syntéze methioninu z homocysteinu je zapotřebí ještě druhý kofaktor s podobným účinkem: kobalamin, tedy vitamín B.\n\nKyselina listová se doporučuje ve zvýšeném množství užívat během těhotenství, nejlépe však již tři měsíce před samotným otěhotněním. Mícha a mozek dítěte se vytváří již v prvních týdnech těhotenství, a proto pozdější podávání již nemá takový efekt.\n\nKyselina listová napomáhá dělení buněk, podporuje růst plodu a diferenciaci tkání, zvláště nervové soustavy. Je prokázáno, že podávání folacinu během těhotenství snižuje výskyt vrozených vad nervového systému i jiných. Podle časopisu The Lancet (350, 513, 1997) se ale ukazuje, že nižší počet postižených dětí je způsoben tím, že kyselina listová vyvolává časné potraty takto poškozených plodů.\n\nNedostatek kyseliny listové způsobuje megaloblastickou anémii. Červené krvinky jsou zvětšené, zdeformované a jejich schopnost přenášet kyslík je omezená. Také se mohou vyskytnout poruchy růstu i neplodnost. Hrozí odtržení placenty a tím i zvýšené riziko potratu. Nízký příjem kyseliny listové také zvyšuje riziko depresí.\n\nMohou se objevit žaludeční potíže (hořká pachuť v ústech, nadýmání, nevolnost) nebo příznaky podráždění centrálního nervového systému (zvýšená aktivita, podrážděnost, poruchy spánku). \n\n"}
{"id": "93016", "url": "https://cs.wikipedia.org/wiki?curid=93016", "title": "Kateřinky", "text": "Kateřinky\n\nNázvem Kateřinky je označeno několik míst:\n\n"}
{"id": "93021", "url": "https://cs.wikipedia.org/wiki?curid=93021", "title": "Bílý Kostel nad Nisou", "text": "Bílý Kostel nad Nisou\n\nBílý Kostel nad Nisou ( ) je obec a vesnice na severu Čech, v okrese Liberec, v Libereckém kraji. Leží 3 km západně od Chrastavy, 11 km severozápadně od Liberce a 7 km jihovýchodně od Hrádku nad Nisou. Vsí pod ještědsko-kozákovským hřbetem protéká Lužická Nisa. Žije zde  obyvatel.\n\nVesnice leží při silnici I. třídy č. 35 z Hrádku nad Nisou do Liberce, s oběma městy má také železniční spojení – trať 089. Obcí též prochází silnice I. třídy č. 13 (E442) z Liberce na Děčín. Ve vsi je mateřská a první stupeň základní školy.\n\nVesnici založili v údolí řeky NIsy ve 13. století němečtí kolonisté, přistěhovaní do oblasti na pozvání přemyslovskými panovníky. Jedná se o vesnici lánového typu. Sami tehdejší obyvatelé nazývali svou ves \"Heinrichsdorf\", tedy \"Jindřichov\", patrně podle tehdejšího majitele panství Jindřicha z Donína. V záznamech se však také objevuje latinský název \"Henrici Villa\". Když byl ve 14. století postaven v obci kostelík se zdaleka viditelnou bílou omítkou, objevil se v historických materiálech také další latinský název \"Alba Ecclesia\", tedy \"Bílý Kostel\" (německy nejprve \"Weysskirch\", pak \"Weisskirchen\"). Obživu obyvatelům zajišťovala hornická činnost, těžily se zde kovové rudy a byla zde huť na tavení stříbra.\n\nNejvětší rozvoj obce nastal, když byla obcí roku 1859 postavena liberecko-žitavská železnice a roku 1867 bylo přímo v obci dostavěno nádraží. V této době vzniklo v obci několik textilních továren a papírna. Během druhé světové války bylo v objektu firmy Jäger ubytováno téměř tisíc židovských dívek a žen z Francie a Nizozemska, které pracovaly v chrastavském závodě Spreewerke. Po odsunu německých obyvatel byla obec osídlena českým obyvatelstvem.\n\nV roce 1958 a 2010 způsobila ve vsi značné škody rozvodněná Nisa.\n\n\n\n\n"}
{"id": "93026", "url": "https://cs.wikipedia.org/wiki?curid=93026", "title": "Polygon", "text": "Polygon\n\nSlovo polygon se používá ve více významech.\n\n"}
{"id": "93027", "url": "https://cs.wikipedia.org/wiki?curid=93027", "title": "Ekvádorská fotbalová reprezentace", "text": "Ekvádorská fotbalová reprezentace\n\nEkvádorská fotbalová reprezentace reprezentuje Ekvádor na mezinárodních fotbalových akcích, jako je mistrovství světa nebo Copa América.\n\nSeznam zápasů ekvádorské fotbalové reprezentace na MS\n"}
{"id": "93028", "url": "https://cs.wikipedia.org/wiki?curid=93028", "title": "Kateřina z Redernu", "text": "Kateřina z Redernu\n\nKateřina z Redernu, německy Katharina von Redern (1564? – 1617), hraběnka von Schlick byla dcerou Kryštofa Šlika a Barbory Mašťovské z Kolovrat a od roku 1582 manželkou Melchiora z Redernu.\n\nPo smrti svého manžela 20. září 1600 se stala správkyní rodového majetku Redernů jménem svého syna Kryštofa. Jako regentka panství Frýdlant, Liberec a Zawidów si nevedla špatně. Mimo jiné se zasloužila o rozvoj libereckého zámku, založila obec Kateřinky, pojmenovala také obec Bílý Potok (německy Weißbach), dala zbudovat dva mlýny, tři hamry, poplužní dvůr, dále podporovala důlní, železářské a sklářské podnikání, financovala městské špitály ve Frýdlantu a v Liberci, zaplatila na 70 000 zlatých dluhů za zesnulého chotě Melchiora, pro něhož za 36 960 říšských tolarů nechala vystavět rodinné mauzoleum v kostele Nalezení sv. Kříže.\n\nDne 19. prosince 2014 se v libereckém Divadle F. X. Šaldy konala premiéra opery „Legenda o Kateřině z Redernu“ pojednávající o době panování Kateřiny nad frýdlantským panstvím. V opeře vystupuje i Albrecht z Valdštejna. Autorkou libreta i hudby je Sylvie Bodorová.\n\nKateřina měla osm sourozenců:\n\n"}
{"id": "93033", "url": "https://cs.wikipedia.org/wiki?curid=93033", "title": "Předmět (filosofie)", "text": "Předmět (filosofie)\n\nVe filosofii se předmětem (objektem) rozumí to, co je \"předmětem\" myšlení subjektu, na co je zaměřena jeho pozornost. Objekt je tím, co je od subjektu různé, v užším pojetí se jako předmět označuje jen jsoucno věcné, nepersonální. Problému mezi subjektem a objektem, který se také označuje jako \"subjekt-objektová figura\", se ve filosofii věnovala řada autorů. Tuto dichotomii poprvé popisuje Descartes. Problémem subjektu a objektu se od jeho dob zabývala řada filosofů, zejména Immanuel Kant a fenomenologové (Edmund Husserl; v Česku nyní např. A. Hogenová).\n\nVe filosofii a filosofických aspektech dalších oborů (psychologie, lingvistika) je vnímání objektu v protikladu ve vnímání subjektu (subjekt-objektový problém a subjekt-objektový model myšlení) jednou z podstatných otázek, kterou se zabýval například Immanuel Kant. Jeho tvrzení, že objektivní poznání není možné, je označováno jako agnosticismus, transcendentální idealismus nebo kritika čistého rozumu. Vztah subjektu a objektu je v centru zájmu navazujícího filosofického směru, fenomenologie.\n\nFilosofické vnímání subjektivity a objektivity v určité kultuře se pak projevuje i v konstrukci jazyka a struktuře vědy a poznávání.\n\n\n"}
{"id": "93034", "url": "https://cs.wikipedia.org/wiki?curid=93034", "title": "František Fajtl", "text": "František Fajtl\n\nGenerálporučík František Fajtl (20. srpna 1912 Donín – 4. října 2006 Praha) byl československý stíhací pilot bojující za druhé světové války v řadách Royal Air Force a od roku 1944 v leteckých jednotkách v SSSR proti nacistickému Německu a spisovatel.\n\nFrantišek Fajtl je nositelem nejvyššího státního vyznamenání České republiky, Řádu Bílého lva, Řádu Milana Rastislava Štefánika a britského Distinguished Flying Cross. V anketě Největší Čech, kterou Česká televize uspořádala v roce 2005, se umístil na 91. místě. V květnu 2008 mu byla na rodném domě odhalena pamětní deska. Po Fajtlovi je pojmenováno letiště ve Slaném, obchodní akademie v Lounech a Základní a Mateřská škola v Praze 9 Letňanech.\n\nNarodil se 20. srpna 1912 v Doníně na Lounsku v domě čp. 70. Jeho otcem byl zedník František Fajtl, matkou Marie Fajtlová, svob. Prošková, spolu měli ještě dvě dcery Antonii (nar. 1908) a Annu (nar. 1910). Obecnou školu navštěvoval mladý František ve Vrbně nad Lesy, měšťanskou školu pak navštěvoval v Peruci a poslední rok v Lounech. Po dokončení základního vzdělání nastoupil v září 1928 na studia na Českou obchodní akademii v Teplicích, kde ho vyučoval mj. i Volfgang Jankovec, jenž za okupace působil v českém domácím odboji. Ve stejném ročníku teplické akademie jako Fajtl studovali i další dva pozdější váleční letci – Antonín Zimmer a Pavel Kohn. Spolu s nimi Fajtl 24. června 1932 úspěšně složil maturitní zkoušku. Následoval povinný odvod k výkonu základní vojenské služby.\n\nZákladní vojenskou službu vykonal František Fajtl u pěchotních vojsk. 1. října 1932 narukoval k mosteckému \"9. pěšímu pluku Karla Havlíčka Borovského\", odkud byl poslán do \"Školy na důstojníky pěšího vojska v záloze\" u vršovické 1. divize. Shodou okolností tam vojínu-frekventantovi Fajtlovi dělal velitele světnice četař-aspirant Alois Kříž, jenž později, za dob okupace kolaboroval s nacistickým režimem, za což byl po válce popraven. Důstojnickou školu dokončil František Fajtl s prospěchem \"„velmi dobrý“\" jako 38. nejlepší z 192 frekventantů. Pak působil nejprve u východoslovenského \"11. horského praporu\" v Bardejově, poté u \"4. horského pěšího pluku\" v Sabinově. Přišly i první povýšení, základní vojenskou službu 16. září 1933 končil již v hodnosti četaře-aspiranta.\n\nKe konci základní vojenské služby se rozhodl pro kariéru vojáka z povolání. Dne 1. září 1933 byl přijat na Vojenskou akademii, první rok absolvoval v Hranicích, druhý rok na leteckém učilišti v Prostějově. Maďarský jazyk Františka Fajtla v hranické akademii učil major Ludvík Svoboda, Fajtlovým učitelem letecké navigace v Prostějově byl škpt. let. Jan Pernikář, později také působící v RAF. V Prostějově Fajtl také poprvé vzlétl, bylo to 29. srpna 1934 na dvouplošníku Letov Š-218.31 s rtm. Antonínem Hamplem.\n\nV létě 1939 odešel do Polska, bojoval ve Francii a od roku 1940 ve Velké Británii. Je jedním z několika desítek Čechoslováků kteří aktivně bojovali ve slavné bitvě o Británii. Jako stíhací pilot bojující za druhé světové války v řadách Royal Air Force. V květnu 1942 byl sestřelen nad severní Francií, poblíž městečka Hardifort u St. Omer. Přes Vichistickou Francii a Španělsko se vrátil zpět na britské ostrovy. Po návratu působil na britské letecké základně na Orknejích. Od podzimu 1943 byl velitelem československé 313. stíhací perutě. Od roku 1944 působil v leteckých jednotkách v SSSR proti nacistickému Německu. V roce 1944 se účastnil Slovenského národního povstání. V roce 1945 přistál na letišti Kbely. Po komunistickém převratu byl propuštěn z armády, zatčen a bez soudu 1,5 roku vězněn v táboře nucené práce na Mírově. Po propuštění pracoval jako účetní stavebního podniku v Lounech. V roce 1964 byl částečně rehabilitován, plné rehabilitace se dočkal až po pádu komunismu, kdy byl povýšen na generála. Zemřel v Praze 4. října 2006.\n\nFrantišek Fajtl je autorem několika autobiografických knih, některé motivy těchto literárních vzpomínek byly využity ve filmu \"Tmavomodrý svět\".\n\n\n\n\n\n\n\n\nAutobiografie\nAutobiografie (audioknihy):\nDalší dílo (edice):\nPřeklad:\n\n\n"}
{"id": "93041", "url": "https://cs.wikipedia.org/wiki?curid=93041", "title": "Paraguayská fotbalová reprezentace", "text": "Paraguayská fotbalová reprezentace\n\nParaguayská fotbalová reprezentace reprezentuje Paraguay na mezinárodních fotbalových akcích, jako je mistrovství světa nebo Copa América.\n\nSeznam zápasů paraguayské fotbalové reprezentace na MS\n"}
{"id": "93045", "url": "https://cs.wikipedia.org/wiki?curid=93045", "title": "Josef Karel Šlejhar", "text": "Josef Karel Šlejhar\n\nJosef Karel Šlejhar (17. října 1864 Stará Paka – 4. září 1914 Praha) byl český naturalistický spisovatel.\n\nJosef Karel Šlejhar se narodil jako nejstarší ze čtyř dětí. Jeho otec Arnošt Šlejhar byl obchodník s bavlnou, matka Josefa, rozená Ulmannová. \n\nPro neshody mezi rodiči byl vychováván babičkou Karolinou Ulmannovou, mlynářkou v Dolní Branné u Vrchlabí. V letech 1877 - 1881 vystudoval reálku v Pardubicích. Po třech letech studia chemie na pražské technice studia pro nemoc zanechal. Vystřídal mnoho zaměstnání, pracoval jako technický úředník v cukrovaru, byl sedlákem na zděděném statku v Dolní Kalné. Měl celý život existenční i rodinné problémy.\n\n9. února 1892 se ve vinohradském kostele sv. Ludmily oženil. Jeho manželkou se stala Johanna Nepomucká (*1869), dcera vinohradského řezníka Františka Nepomuckého. Rodina Josefa Karla Šlejhara bydlela na pražských Vinohradech, kde se jim roku 1893 narodila dcera Johanna, v letech 1894 a 1896 synové Josef a Arnošt. Celkem se manželům narodilo sedm dětí, ze kterých přežily jen tři.\n\nRoku 1892 se Šlejharovi odstěhovali k rodičům do Staré Paky. Šlejharova povídka, uveřejněná v \"Květech\" v březnu 1893 a nazvaná \"Sezima\", vyvolala kritickou reakci novopackých občanů. Ti zveřejnili v Národních listech otevřený dopis Šlejharovi, ve kterém se vůči jeho popisům místních občanů ohrazují a spisovatele nazývají \"nedoukem\" a o práci samotné píší, že \"...je výpotkem chorého mozku a výmyslem šílence...\" \n\nPo konfliktu v Nové Pace se rodina v roce 1895 usídlila na statku v Dolní Kalné, který Josef Karel Šlejhar zdědil po dědečkovi z otcovy strany. Hospodaření se ztrátami a silné rozpory mezi manželi vedly k rozpadu manželství, rozvodu (na jaře 1901) a Šlejharově odchodu ze statku. \n\nDolní Kalná je nejen místem, kde Karel Josef Šlejhar hospodařil a kde došlo k rozpadu jeho manželství. Obec inspirovala jeho dílo, zejména romány \"Lípa\" a \"Vraždění\". \n\nOd roku 1901 až do své smrti byl Josef Karel Šlejhar učitelem na obchodních školách v Hradci Králové, Kolíně a od roku 1906 v Praze. V roce 1908 byl Josef Karel Šlejhar opět policejně přihlášen na Vinohradech, už jako rozvedený. V roce 1911 žil, podle policejní přihlášky, ve společné domácnosti se svými třemi dětmi. \n\nV Praze se znovu oženil, sňatek však byl podle tehdejší legislativy neplatný. Jeho syn Karel Uhlíř (1909-1987, pozdější brněnský lékař) proto nesl jméno své matky, Marie Uhlířové, a otec není vůbec v matrice uveden. Poslední bydliště měl Josef Karel Šlejhar na Vinohradech, v dnešní Dykově ulici. Zemřel v nemocnici na Královských Vinohradech na rakovinu žaludku a byl pohřben na pražském Vinohradském hřbitově. \n\nJeho dílo je charakteristické hlubokým pesimismem, čtenáře se snaží šokovat děsivými detaily. Postavy v jeho dílech jsou lidskou zlobou nebo vnějšími okolnostmi tlačeny do tragických konfliktů, kde je smrt často jediným východiskem. Nejčastěji píše o životě na vesnici, který je v jeho díle líčen v těch nejhorších barvách.\nSvé práce publikoval Josef Karel Šlejhar v řadě časopisů (často na pokračování) jako \"Světozor\" (např. \"Ptáče\" v r. 1886), Květy, Zlatá Praha a dalších.\n\n\nNešťastný osud měli i příbuzní Josefa Karla Šlejhara a s ním spojená rodina Nepomuckých (rodné příjmení první manželky Johanny). Bratr Arnošt Šlejhar (1868-1902) se oženil se sestrou Johanny, Marií Nepomuckou (*1875), a měl s ní syna Ottu. Na jeho majetek, tkalcovnu v Buřanech, byl roku 1897 prohlášen konkurs. Otto Šlejhar, studující a c.k. vojín, zahynul v roce 1917 (ve dvaceti letech) sebevraždou opiem. Šlejharova vdova Johanna dožila v novopackém chudobinci.\n\nZe Šlejharovy pozůstalosti zbylo jen pár dokumentů, protože syn si přál být pohřben s jeho věcmi a tak se také stalo.\n\n"}
{"id": "93046", "url": "https://cs.wikipedia.org/wiki?curid=93046", "title": "Petr Žitavský", "text": "Petr Žitavský\n\nPetr Žitavský (něm. Peter von Zittau), (*1260-1275, Žitava, † 1339, Zbraslav) byl vzdělanec, diplomat, letopisec a politik, ale především cisterciácký řeholník a opat zbraslavského kláštera německého původu.\n\nByl třetím opatem zbraslavského kláštera. Po Otovi z Durynska pokračoval ve psaní \"Zbraslavské kroniky\", ve které není popsána historie od potopy světa, jak je tomu třeba v Kosmově kronice (ta je totiž kronikou českou, Čechů, zatímco Zbraslavská kronika se soustředí jen na dobu, kterou její autoři sami prožili), ale začíná vzpomínkou na Přemysla II. Otakara a životopisem Václava II. a popisuje události do roku 1338. Ota ji dovedl do doby před korunovací Václava II. a Petr je autorem zápisů od této doby do roku 1338 s tím, že revidoval i Otovy zápisy. Vytvořil nejvyspělejší kroniku středověkých Čech s názvem \"Chronicon aulae regiae\" (Kronika síně královské), vyznačující se svou objektivností. Později z ní čerpali i kronikáři Karla IV.\n\nCoby cisterciák byl obhájcem Přemyslovců. Jako rádce se spolupodílel na misi k císaři Svaté říše římské během interregna 1306–1309, kdy se česká šlechta dožadovala sňatku Elišky Přemyslovny se synem císaře Jindřicha VII., Janem Lucemburským. Ke sňatku došlo roku 1310. Zpočátku krále Jana hodnotil velice pozitivně, ale později vypukly spory mezi Eliškou a Janem, přičemž Petr zůstal věrný Přemyslovcům a stál na straně Elišky, což se odráží i v zápisech z tohoto období.\n\nJméno Petra Žitavského bylo umístěno pod okny Národního muzea v Praze spolu s mnoha dalšími, viz Dvaasedmdesát jmen české historie.\n\n"}
{"id": "93047", "url": "https://cs.wikipedia.org/wiki?curid=93047", "title": "Menkaure", "text": "Menkaure\n\nMenkaure, též Mykerinos nebo Mencherés, byl egyptským panovníkem 4. dynastie. Vládl přibližně v letech 2447–2442 př.Kr.,Byl synem farona Rachefa.\n\nPředchůdce Menkaurea na trůně není přesně určen. Podle historiků Hérodota a Manetha nastoupil na trůn po Rachefovi, podle skalního nápisu ve Vádí Hammámatu před ním vládli ještě faraoni Radžedef a Baufre.. Ať už na trůn nastoupil po komkoli, začal vládnout v říši, která byla velmi oslabena. Velkou zásluhu na tom měly patrně kolosální stavby jeho předchůdců nebo také lidové vzpoury a náboženské i dynastické mocenské rozbroje. O Menkaureově vládě toho příliš mnoho známo není. Podle tradice měl být však úplným opakem vládců Chufua a Rachefa.. Nechal znovu otevřít jeho předchůdci zavřené chrámy. Údajně byl jedním z nejspravedlivějších vládců, kteří kdy v Egyptě vládli. Po jeho smrti však došlo ke krizi, protože jeho legitimní nástupce princ Chuenrepředčasně zemřel a místo něho se stal faraónem Šepseskaf, syn některé z Menkaurových vedlejších manželek.\n\nPodobně jako jeho předchůdci si i Menkaure nechal vybudovat pyramidu, na rozdíl od dvou jeho mocných dynastických předchůdců, Chufua a Rachefa, si ji nechal postavit o hodně menší, ale i přesto nikdo po něm už větší pyramidu nepostavil. Její základna má rozměry (105x105) 108,4x108,4 metru. A byla vysoká 65,5 (66,45) metru. Dokončil ji (asi ve spěchu) jeho (možná ne zcela legitimní) nástupce Šepseskaf. Její název zněl \"Božská pyramida\" a je vyjma 16 nejnižších vrstev z červené asuánské žuly obložena vápencem. V pohřební komoře byla objevena dřevěná rakev s panovníkovým jménem, vyrobená za 26. dynastie, spolu se sarkofágem z černé břidlice (čediče). Ten ale při transportu do Velké Británie skončil na mořském dně u maltského pobřeží v potopené lodi. V panovníkově údolním chrámu z nepálených cihel se nalezly jeho kamenné sochy (dnes je můžeme obdivovat v káhirském Egyptském muzeu a v bostonském Muzeu krásných umění). Patrně nejznámější z nich jsou 4 tzv. Menkaurovy triády vytesané z černozelené břidlice. Uprostřed je vždy Menkaure s vykročenou nohou, po jeho boku bohyně Hathora a po druhém pak božstvo představující jeden z egyptských krajů, nomů. Známé je také dvojsouší (opět z břidlice) Menkaurea a jeho manželky Chamerernebtej II., která má položenou ruku kolem jeho pasu.\nZádušní chrám byl zřejmě dokončen ve spěchu, protože ačkoliv byl zprvu stavěn z vápence (s žulovým obložením), k dokončení byly použity nepálené cihly.\n\n\n"}
{"id": "93064", "url": "https://cs.wikipedia.org/wiki?curid=93064", "title": "Liberálně sociální unie", "text": "Liberálně sociální unie\n\nLiberálně sociální unie byl volební subjekt účastnící se československých voleb v roce 1992, který získal ve volbách do České národní rady 6,52 % hlasů. Šlo o koalici, která však byla oficiálně zaregistrována jako politické hnutí s kolektivním členstvím. Tvořila ho Strana zelených, Československá strana socialistická (od roku 1993 přejmenovaná na Liberální stranu národně sociální, později Česká strana národně sociální), Zemědělská strana a Hnutí zemědělců a nezávislých osobností. Volebním lídrem byl předseda Zemědělské strany František Trnka. Svým programem bylo toto uskupení zaměřeno na středové voliče.\n\nPřed volbami 1996 se část rozpadajícího se uskupení sloučila (společně s Křesťanskosociální unií) s Českomoravskou stranou středu ČMSS v Českomoravskou unii středu (ČMUS).\n\nČMUS se po neúspěchu ve volbách v roce 1996 postupně integrovala s moravskými stranami (nejsilnější složka integrované strany byla ostatně původně vůdčím moravským hnutím). Nejprve 5. dubna 1997 s Moravskou národní stranou (MNS), čímž vznikla Moravská demokratická strana (MDS), a 17. prosince 2005 i s Hnutím samosprávné Moravy a Slezska (HSMS), což vedlo k vzniku strany s názvem Moravané.\n"}
{"id": "93065", "url": "https://cs.wikipedia.org/wiki?curid=93065", "title": "Adam Svoboda", "text": "Adam Svoboda\n\nAdam Svoboda (26. ledna 1978 Brno – 7. května 2019 Srch) byl český hokejový brankář. Mimo Česko působil na klubové úrovni v Rusku, Německu, Švédsku a Kazachstánu. Jeho držení hole bylo levé. V dresu české reprezentace nastoupil k 32 zápasům. Byl mistr světa z Vídně a stříbrný medailista z Rigy. Jeho bratr Dalimil Svoboda byl rovněž hokejový brankář.\n\nPočátkem roku 2019 byl Svoboda chycen policií při řízení v opilosti, nadýchal 1,8 promile. Kvůli této události skončil ve vedení klubu HC Dynamo Pardubice i jako manažer České hokejové reprezentace do 18 let. Dne 7. května 2019 spáchal sebevraždu oběšením.\n\n\nPremiéra v reprezentaci: 8. listopadu 2001 Česká republika – Švédsko (Stockholm).\n"}
{"id": "93066", "url": "https://cs.wikipedia.org/wiki?curid=93066", "title": "Lockheed SR-71 Blackbird", "text": "Lockheed SR-71 Blackbird\n\nLockheed SR-71, známý jako „Blackbird“ a mezi posádkami přezdívaný Habu, byl americký dvoumotorový proudový strategický průzkumný letoun, vyvinutý během 60. let dvacátého století v rámci nezveřejněného, tzv. black projektu. Postaven byl jako vývojový typ průzkumného letounu A-12 OXCART společností Lockheed a její divizi Skunk Works. Americký letecký inženýr Clarence Johnson se stal odpovědným za většinu designových inovací.\n\nCharakteristickou vlastností byla vysoká rychlost letu nad 3 \"Ma\" ve velkých výškách, čímž se během průzkumných misí ocital mimo řadu ohrožení. Při detekci aktivace protiletadlové raketové obrany činil standardní postup prostý únik před střelou, k čemuž mu postačovalo zvýšení rychlosti. Povrch konstrukce byl navržen se sníženou odrazivou plochou radarového záření.\n\nV letech 1964–1998 letoun sloužil v Letectvu Spojených států. Celková výroba dosáhla 32 kusů, z nichž 12 bylo zničeno při nehodách a ke ztrátě žádného stroje nedošlo během střetu s nepřítelem. SR-71 drží od 28. července 1976 rekord jako nejrychleji letící letoun s lidskou posádkou, když překonal starší vývojový typ Lockheed YF-12. Naměřená rychlost činila 3,29 \"Ma\" (3 529,6 km/h).\n\nPrvní let prototypu proběhl 25. ledna 1962 se zkušebním pilotem Louisem W. Schalkem a pohonem prozatímně instalovaných dvou motorů Pratt & Whitney J75 o tahu po 109 kN. Prototyp SR-71A vznikl přestavbou stroje A-12 (60-6937) na YF-12C. První ze šesti strojů počáteční série SR-71A vzlétl poprvé 22. prosince 1964.\n\nKonstrukce byla přizpůsobena pro lety ve výšce až 25 km a rychlostem okolo 3 000 km/h, použito bylo hlavně titanu, díky čemuž konstrukce odolávala teplotám až 300 °C. Křídlo mělo delta půdorys a bylo navrženo co nejštíhlejší. Jak na trupu, tak i na křídle jsou dilatační spáry, které umožní natažení letounu až o 0,1 m. Zajímavostí je, že kvůli těmto spárám a nedostupnosti kvalitních těsnících hmot, které by odolaly vysokým teplotám během letu, z letounu před vzletem neustále unikalo palivo z neutěsněných nádrží. Ty začaly těsnit až v určité fázi letu. Vzhledem k únikům paliva a vysoké spotřebě při stoupání, měl letoun chvíli po vzletu téměř prázdné nádrže a bylo jej nutné tankovat za letu.\n\nVpředu ve vyměnitelném krytu letounu, a podél trupu v kontejnerech, se nacházejí infračervená, optická i elektronická čidla. U letounu byla také poprvé využita technologie stealth, díky které se stal těžko rozpoznatelným (efektivní odrazová plocha odpovídala velikosti sportovního letadla).\n\nDva kusy cvičné verze dostaly označení SR-71B, lišily se kabinou instruktora ve vyšší poloze a vypouklým překrytem kabiny, kvůli lepšímu výhledu vpřed. Po havárii jednoho letounu SR-71B, k níž došlo 1. listopadu 1968 na Beale AFB, byl poslední vyrobený SR-71A (64-17981) přestavěn na dvoumístnou variantu SR-71C.\n\nStroj se měl původně jmenovat RS-71, ale po přeřeknutí amerického prezidenta při jeho představení veřejnosti se ujalo jeho, později oficiální, označení. Spojené státy v době konstrukce stále nezvládaly technologii průmyslové výroby titanu potřebného k výrobě draku letounu. Proto byl titanový materiál nakupován zpravodajskou službou CIA, prostřednictvím nastrčených firem, od jediného výrobce – Sovětského svazu. Soupeř ve studené válce se tak paradoxně stal jedním z hlavních dodavatelů materiálu pro výrobu letadla zapojeného do soupeření proti němu samotnému.\n\nSR-71 byly zařazeny k jednotce 9.SRW 14. letecké divize, která měla hlavní základnu na Beale AFB v Kalifornii. Detašované jednotky první strategické průzkumné letky 9. SRW byly dislokovány na základně Kadena AFB na Okinawě a na britské základně Royal Air Force Mildenhall v Suffolku. V období po roce 1968 létaly z Okinawy nad Vietnam.\n\nSR-71 „Blackbird“ byl během své služby nejrychlejší pilotovaný letoun světa, stejně tak létal v nejvyšší výšce. Dne 28. července 1976 překonal stroj se sériovým číslem 61-7962, pilotovaný kapitánem Robertem Heltem, světový rekord v absolutní dosažené výšce, když vystoupal do úrovně 25 929 m, v níž poté plynule letěl. Přestože několik letounů překonalo tuto hranici v rámci vertikálního „zoomového stoupání“ (stoupání ve svíčce z vysoké počáteční rychlosti), nikdy se nejednalo o plynulý let v dané výškové hladině. Stejný letoun sériového čísla 61-7958 vytvořil absolutní rychlostní rekord, jenž od roku 1976 činí 3 529,6 km/h (2 193,2 mph; 3,29 \"Ma\"). Pilot Brian Shul ve své knize \"The Untouchables\" (\"Nedosažitelní\", 1994) přesto uvedl, že 15. dubna 1986 během amerického náletu na Libyi, dosáhl dokonce rychlosti 3,5 \"Ma\", aby se vyhnul odpálené řízené střele.\n\nSR-71 „Blackbird“ drží také světový rekord na stanovenou vzdálenost, když 1. září 1974 letoun urazil mezi New Yorkem a Londýnem délku 5 570,79 km rychlostí 2 908,027 km/h za 1 hodinu 54 minut a 56,4 sekundy. Pilotován byl příslušníky amerických vzdušných sil Jamesem V. Sullivanem a Noelem F. Widdifieldem. Průměrná rychlost činila 2,72 \"Ma\", včetně zpomalení na dotankování za letu. Nejvyšší rychlost dosáhla hodnoty 3,2+ \"Ma\". Pro srovnání, rekordní doba civilního letu Concordu trvala 2 hodiny a 52 minut, u Boeingu 747 pak činila průměrně 6 hodin a 15 minut.\nMajoři Thomas B. Estes a Dewain C. Vick pilotovali 26. dubna 1971 letoun sériového čísla 61-7968 ve výšce nad 24 000 m po dobu 10 hodin a 30 minut. Tento výkon byl v roce 1971 oceněn Mackay Trophy jako „nejzáslužnější let roku“ a roku 1972 obdržel Harmon Trophy za „nejvýznamnější mezinárodní výkon v letectví s vědeckou či uměleckou tématikou“.\n\nPři vyřazení ze služby v roce 1990 podnikl stroj SR-71 S/N 61-7972 let z domovské základny vzdušných sil Plant 42 v kalifornském Palmdale do virginského Chantilly, kde byl vystaven v jednom z muzeí Smithsonian Institution. Závěrečný let uskutečněný 6. března 1990 podnikli podplukovníci Raymond E. Yeilding a Joseph T. Vida a vytvořili při něm čtyři rychlostní rekordy:\n\n\nTyto čtyři rekordy byly přijaty americkou Národní leteckou asociací (National Aeronautic Association), oficiální organizací způsobilou uznávat rekordy na území Spojených států. Po letu SR-71 z Los Angeles do Washingtonu ze dne 6. března 1990 vystoupil senátor a první Američan na orbitě John Glenn v americkém Senátu s kritickým projevem vůči ministerstvu obrany za promarněnou příležitost nevyužití celého potenciálu letounu SR-71:\n\n\n\n\n"}
{"id": "93067", "url": "https://cs.wikipedia.org/wiki?curid=93067", "title": "Comanche", "text": "Comanche\n\nVýraz Comanche je nejednoznačný a může mít více významů:\n\nPůvodní význam:\n\nNázev filmu:\n\nOznačení helikoptéry:\n\nSérie PC her:\n\nAutomobil:\n\nKomiks:\n\nPlemeno koně:\n"}
{"id": "93069", "url": "https://cs.wikipedia.org/wiki?curid=93069", "title": "SZ", "text": "SZ\n\nSpojení písmen S a Z může mít různé významy:\n\n\n\n"}
{"id": "93072", "url": "https://cs.wikipedia.org/wiki?curid=93072", "title": "Pražská ofenzíva", "text": "Pražská ofenzíva\n\nPražská operace nebo též Pražská ofenzíva 6. května – 11. května 1945 () byla poslední větší ofenzíva na východní frontě druhé světové války. Ofenzíva výrazně napomohla a uspíšila osvobození Československa v roce 1945.\n\nPražská operace byla plánována postupně již od února 1945. Vzhledem k situaci, kdy se na území Čech a Moravy nacházela silná armáda o počtu zhruba 900 tisíc mužů, bylo zřejmé, že postup přes hraniční hory bude obtížný a že ještě dojde k náročným bojům. Pražská operace se měla uskutečnit útokem ze tří stran směrem na Prahu, přičemž mělo dojít k osvobození podstatné části Čech. Ze Saska měla útočit vojska 1. ukrajinského frontu maršála I. S. Koněva, z jižní Moravy měla útočit vojska 2. ukrajinského frontu pod velením maršála Rodiona Malinovského a ze severní Moravy a Slezska měl postupovat 4. ukrajinský front generála Andreje Jeremenka. Počátkem května 1945 došlo k podstatné změně situace, kdy Rudá armáda dobyla Berlín a německá vojska přestala prakticky klást odpor západním spojencům. Dne 5. května vypuklo Pražské povstání a povstalci žádali o pomoc.\n\nDo boje vstupovala sovětská vojska s impozantní silou. Proti zhruba 900 tisícům německých vojáků stálo 980 tisíc příslušníků 1. ukrajinského frontu (včetně 76 tisíc vojáků 2. polské armády), 710 tisíc příslušníků 2. ukrajinského frontu (včetně 96 tisíc vojáků 1. a 4. rumunské armády) a 410 tisíc příslušníků 4. ukrajinského frontu (včetně 60 tisíc vojáků 1. československého armádního sboru), tedy celkem 2 100 000 vojáků. Vojska Rudé armády a spojenců měla výhodu poměru sil u děl a minometů 3,1 ku 1, v bojových letounech 4 ku 1 a v tancích a samohybných dělech byl poměr zhruba vyrovnaný. Němci se však mohli spoléhat na dobře členěnou obranu i přírodní neprostupnou bariéru – pohraniční hory. K zákopovým a opevňovacím pracím bylo v závěru války i pod hrozbou trestu smrti nuceno české civilní obyvatelstvo. Na druhou stranu morálka většiny německých vojsk v této době již byla nízká, o válečné porážce již nebylo žádných pochyb a hlavním cílem vojáků bylo dostat se do amerického zajetí.\n\nHlavní útok za Prahu začal po poledni dne 6. května, kdy se vojska 1. ukrajinského frontu u Riesy poblíž Drážďan dala do pohybu. Rychlé tankové úderné skupiny 3. a 4. gardové tankové armády obešly Drážďany a postupovaly směrem ke Krušným horám. Německá armáda v tomto prostoru kladla jen chabý odpor a tak jednotky postupovaly poměrně rychle, a to i vzhledem k deštivému počasí. V noci ze 7. na 8. května překročily úderné skupiny Rudé armády v prostoru hraničních přechodů Cínovec, Moldava a Mníšek předmnichovské československo-německé hranice a pokračovaly v útoku směrem na Teplice a Duchcov. Do všeobecného útoku se pustila i ostatní vojska 1. ukrajinského frontu, a to zejména z okolí Drážďan, ale i z čáry Sasko – Lužice– Slezsko, kde byla rozmístěna vojska 1. ukrajinského frontu a jednotky spojenecké polské armády. Tato vojenská síla se dala do pohybu směrem k severním československým hranicím. Dne 7. května začaly z oblasti Moravy i útoky 2. ukrajinského frontu pod velením maršála Rodiona Malinovského, který zakončil Bratislavsko-brněnskou operaci a 4. ukrajinského frontu generála Andreje Jeremenka, které se krátce před tím účastnily Ostravsko-opavské operace. Další sovětské jednotky útočily přes severní Rakousko směrem k Českým Budějovicím.\n\nDne 8. května boje stále pokračovaly, a to i přesto, že byl znám podpis kapitulačního aktu v Remeši. Němci se nechtěli vzdát Rudé armádě a začali prchat do amerického zajetí. Útok 1. ukrajinského frontu pokračoval směrem na Louny a na Terezín, u Žatce zajaly jednotky 5. gardového mechanizovaného sboru kolonu se štábem maršála Ferdinanda Schörnera, který prchal z lázní Velichovek do amerického zajetí. Ferdinand Schörner však uprchl k Američanům letadlem. Do půlnoci z 8. na 9. květen, kdy měl vstoupit v platnost kapitulační akt, postoupily úderné mechanizované skupiny 1. ukrajinského až do Loun, ostatní oddíly tohoto frontu postoupily do těsné blízkosti západních a severních hranic předmnichovského Československa. Na Moravě jednotky 4. ukrajinského frontu zlikvidovaly 8. května německý obranný výběžek u Přerova a Olomouce a jeho vojskům se v součinnosti s jednotkami 1. čs. armádního sboru podařilo proniknout na čáru Jeseník – Šumperk – Prostějov.\n\nKrátce před půlnocí 8. května byl podepsán definitivní akt kapitulace, s dosavadní platností konečného času složení zbraní z aktu v Remeši tj. 23:01 hod středoevropského času (01:01 hodin východoevropského a moskevského času), jenž se uskutečnil v Berlíně, za přítomnosti sovětské delegace, vedené maršálem Žukovem a vojenských zástupců USA, Velké Británie a Francie. Navzdory 2. článku kapitulační listiny však nadále docházelo na celé čáře fronty k ničení nepotřebné německé techniky a materiálu a k ústupu německých sil, které se většinou bezvýsledně pokoušely dostat do amerického zajetí. Bojové akce Rudé armády a spojenců 9. května prakticky spočívaly v pronásledování německých jednotek, přičemž místně docházelo ještě k drobným vojenským střetům. 9. května v časných ranních hodinách pronikla vojska 1. ukrajinského frontu ze směru od Slaného a Veltrus do Prahy. Do Čech a do Prahy postupovala téhož dne sovětská vojska prakticky ze všech směrů. 10. května brzy ráno dorazily do Prahy i tanky 1. československé tankové brigády, které již předchozí den vyrazily od Litovle. Do 11. května docházelo k likvidaci posledních ohnisek německého odporu. I poté však ještě sovětské jednotky i spojenečtí vojáci československé, rumunské a polské armády čistili lesy od zběhlých a skrývajících se německých vojáků, a postupně odminovávali cesty, infrastrukturu a objekty. Sovětská vojska zůstala na osvobozeném území do listopadu 1945, kdy (stejně jako americké jednotky) Československo opustila.\n\n\n\n"}
{"id": "93075", "url": "https://cs.wikipedia.org/wiki?curid=93075", "title": "Tatra T5A5", "text": "Tatra T5A5\n\nTatra T5A5 je typ československé tramvaje vyrobený v ČKD Praha, závod Tatra Smíchov v jednom prototypu v roce 1981.\n\nVůz typového označení T5A5, vyvíjený na přelomu 70. a 80. let 20. století, byl další variantou tramvaje Tatra T5. Mělo se jednat o základní model nové unifikované řady tramvají, který měl v Československu nahradit vozy typu T3.\n\nŠlo o standardní jednosměrný čtyřnápravový motorový tramvajový vůz se třemi dveřmi na jedné straně vozové skříně. V podstatě se jednalo o standardní variantu oboustranného jednosměrného typu T5C5, který ČKD od roku 1978 vyráběla pro Budapešť. Tramvaj T5A5 byla vybavena elektrickou tyristorovou výzbrojí TV3.\n\nPro prototyp tramvaje T5A5 byla využita skříň obousměrného vozu T5C5, u níž byly dodatečně zaslepeny vstupy na levé straně karoserie. Vůz byl dokončen v roce 1981 a označen číslem 8013. Jako majetek ČKD byl testován v Praze, kde byl kvůli obsazení číselné řady 8000 modernizovanými tramvajemi T3M přeznačen na číslo 0013. Československé dopravní podniky jej však odmítly, takže do sériové výroby se tento typ nedostal.\n\nPrototyp byl dále využíván pro různé zkoušky, v roce 1984 byl upraven pro provoz s vlečným vozem, o rok později dostal nově vyvinuté podvozky pro předměstský rychlodrážní provoz, roku 1986 byl vybaven novou tyristorovou elektrickou výzbrojí TV4. Poté byl dalšího využití odstaven ve vozovně Hloubětín. V listopadu 1998 byl využit pro crash test prototypu tramvaje Tatra RT8D5, o něco později byl jeho zbytek sešrotován.\n"}
{"id": "93084", "url": "https://cs.wikipedia.org/wiki?curid=93084", "title": "Radžedef", "text": "Radžedef\n\nRadžedef (dříve též Džedefhor) byl egyptský panovník 4. dynastie. Vládl přibližně v letech 2482–2475 př. Kr.. Na trůn nastoupil po svém otci Chufuovi, jeho matkou byla jeho vedlejší žena. Pravděpodobně byl uzurpátorem, zabil svého staršího vlastního bratra, prince \"Kewaba\" který byl právoplatným dědicem trůnu. Za ženu si vzal Heteperes II., která byla vdovou po jeho bratrovi. Tím legalizoval svém nástupnictví. Jeho hlavní manželkou byla Chentetka . Měl tři syny (\"Setka\", \"Baka\", \"Hernet\") a dceru \"Neferhetepes\" . Neví se nic ani o jeho vládě a činech. V době jeho panování narůstal význam slunečního kultu, což odráží i samotné panovníkovo jméno Radžedef. Radžedef se stal prvním faraonem, který začal používat titul \"syn Reův\". Někteří egyptologové si myslí, že Radžedef byl dědem Vesrerkafa, zakladatele 5. dynastie.\n\nRadžedef si nechal postavit pyramidu poblíž dnešní vesnice Abú Rawáš, která se nachází asi 10 km severozápadním směrem od Káhiry (asi 8 kilometrů severně (severozápadně) od Gízy) na skalních útesech z vápence vypínajících se vysoko nad údolím Nilu. Proto se půdorys jeho zdejších staveb tak liší od jiných pyramidových komplexů. Panovníkova pyramida je nejseverněji položená pyramida v Egyptě. Stavba pyramidy skončila brzy po jejím zahájení. Její základna měla rozměry asi 100x100 metrů. Její trosky pokrývají zhruba polovinu původní plochy a zvedají se do výšky 10 metrů. Velmi špatný stav zachování je způsoben mj. těžbou kamene, která probíhala především na počátku 19. století, kdy odtud směrem do Káhiry každý den odjíždělo 300 po okraj naložených velbloudů. Archeologové nyní upouštějí od teorie, že pyramida nebyla nikdy dokončena. Nejnovější výzkumy dokazují, že Radžedef stihl svoji pyramidu dokončit, avšak velká část pyramidy byla ve 2. století rozebrána. V lepším stavu se zachovala pouze podzemní část, pohřební komora je však zasypaná a nepřístupná. Vyskytují se domněnky, že by se v ní mohl nacházet Radžedefův sarkofág.\n\nProtože se v Abú Rawáši našlo množství rozbitých faraonových soch, domnívali se egyptologové dříve, že Radžedef si uzurpoval trůn na úkor svého staršího bratra Kauaba a po smrti byl proto zatracen. Mezi fragmenty více jak 20 soch se však dochovala jedna celkem nedotčená, která zobrazovala panovníka jako sfingu. Kromě této sfingy se zachovala hlava jiné sfingy tohoto panovníka vyrobená z červeného křemene opracovaná v největší umělecké kvalitě. Použití červené barvy souviselo se slunečním kultem, ale i s tím, že tato barva se podobá barvě lidského těla. Jedná se o vůbec nejstarší sochy sfing v Egyptě, o něco málo starší než slavná Rachefova sfinga v Gíze.\n\n"}
{"id": "93085", "url": "https://cs.wikipedia.org/wiki?curid=93085", "title": "Horovo jméno", "text": "Horovo jméno\n\nHorovo jméno je moderní v egyptologii používané označení pro první a původně jediné jméno staroegyptských panovníků. Bylo zapisováno do zvláštního, zpravidla na výšku postaveného obdélníku, tzv. serechu, jemuž zpravidla předcházel (odtud odvozen název) hieroglyfický znak pro zápis jména boha Hora, který tak dostal charakter titulu ve vztahu k nositeli zaznamenaného jména.\n\nPanovník tak byl označován jako „Hor XY“ a byl tedy považován za pozemské vtělení tohoto boha (který byl panovníkovým \"ka\"), což vytváří základní ideologický rámec královské moci po celé období egyptských starověkých dějin.\n\nJeště v době 1. dynastie byla královská titulatura dále rozvíjena. V důsledku tohoto vývoje Horovo jméno později ztratilo povahu skutečného jména a stalo se spíše titulem převážně náboženské povahy.\n\nVývoj panovnické titulatury byl uzavřen na počátku Střední říše, nejpozději od této doby se skládala celkem z pěti jmen uvozených znaky vypovídajících o povaze královské moci. Vedle Horova jména dále obsahovala jména (podle pořadí):\n\n"}
{"id": "93086", "url": "https://cs.wikipedia.org/wiki?curid=93086", "title": "Lifelines", "text": "Lifelines\n\nLifelines je osmým albem norské skupiny A-ha.\n\nJako základ videoklipu k titulní skladbě, byl použit krátký film „Året gjennom Børfjord“ (anglicky „A Year along the Abandoned Road“).\n\n\n\"(číslo za pomlčkou je pořadové číslo skladby)\"\n\n\n"}
{"id": "93103", "url": "https://cs.wikipedia.org/wiki?curid=93103", "title": "Ivan Stěpanovič Koněv", "text": "Ivan Stěpanovič Koněv\n\nIvan Stěpanovič Koněv (; – 21. května 1973) byl významný sovětský vojevůdce, maršál Sovětského svazu, hrdina SSSR a hrdina ČSSR. V průběhu II. světové války velel vojskům Rudé armády na východní frontě a osvobodil od okupace německými nacisty velkou část východní Evropy. Koněv se také přímo podílel na karpatsko-dukelské operaci v roce 1944, na osvobození německého koncentračního tábora Osvětim. Taktéž Koněv měl významný podíl na obchvatné viselsko-oderské operaci, kde padlo na 295 000 německých vojáků a dalších 175 000 jich bylo zajato za proporčně mnohem menších sovětských ztrát. Vojska maršála Koněva se také účastnily dobytí Berlína, hlavního města 3.říše v dubnu 1945. Když byli vojáci Rudé armády pouhé 2 kilometry od Hitlerova bunkru v centru Berlína, říšský kancléř Hitler spáchal sebevraždu. Po úspěšné bitvě o Berlín Koněv také velel vojskům Rudé armády v Československu. Rudá armáda pod velením maršála Koněva měla převážnou zásluhu na obklíčení a zničení 800 tisícové skupiny armád Mitte pod velením posledního říšského maršála Schörnera ve Středních Čechách během pražské ofenzívy 6. - 11. Celou noc z 8. na 9. května se rudá armáda probíjela německými pozicemi na předměstí Prahy. Ráno v 9. května 1945 vstoupila vojska maršála Koněva do Prahy a sváděla dílčí boje. Značná část vojáků Wehrmachtu a hlavně SS neuposlechla rozkaz o kapitulaci a snažila probít do amerického zajetí, navzdory rozkazům z vyšších pater velení. Během těchto bojů 9.května 1945 padl poručík Rudé armády Ivan Gončarenko, který bojoval od roku 1941. Praha byla kompletně vyčištěna od německých vojáků až v 10 hodin 9. května 1945. Maršál Koněv sváděl boje s jednotlivými německými uskupeními ve Středních Čechách ještě 11. května, kdy gardové oddíly a kozáci likvidovali jednotky SS ukryté v okolních lesích. Sovětská armáda se po konci druhé světové války podílela na okupaci nacistického Německa a jeho spojenců. Když u bývalého nacistického spojence v roce 1956 v Maďarsku během povstání pozabíjeli ozbrojenci několik stovek sovětských vojáků a některé důstojníky i s rodinami, Koněv byl pověřen jejich potlačením a odzbrojením, což také splnil. \n\nPocházel z ruské rolnické rodiny na dalekém severu. Matka zemřela při porodu. Školní docházku absolvoval na farní škole ve svém rodišti, kde studoval s potěšením. Poté odešel v šestnácti letech z domova a pracoval jako lesní dělník a tesař, za první světové války byl v osmnácti odveden k dělostřelectvu a stal se poddůstojníkem. V roce 1917 se zúčastnil Kerenského ofenzívy v Haliči. Po vypuknutí Říjnové revoluce proti Kerenského vládě vstoupil Koněv do bolševické strany a začal organizovat rudogvardějskou jednotku ve svém rodišti. Až do jara 1918 působil jako vojenský komisař újezdu a zúčastnil se také 5. všeruského sjezdu sovětů v Moskvě. V létě 1919 během občanské války v Rusku působil jako komisař obrněného vlaku na sibiřské magistrále, v březnu 1920 se stal komisařem brigády a později divize ozbrojených sil Dálnovýchodní republiky, po jejím začlenění do Svazu sovětských socialistických republik pak byl jmenován komisařem 17. střeleckého sboru Rudé armády.\n\nOd srpna 1924 působil opět jako komisař divize, následně absolvoval zdokonalovací velitelský kurz a stal se velitelem střeleckého pluku, v létě 1929 se stal velitelem 17. střelecké divize a následně studoval na Vojenské akademii Michaila Vasiljeviče Frunzeho. Od podzimu 1934 velel 37. střelecké divizi, v březnu 1937 se stal velitelem 2. střelecké divize, díky ochraně lidového komisaře obrany, maršála Sovětského svazu Klimenta Jefremoviče Vorošilova, unikl represím a na podzim 1937 se stal velitelem 47. střeleckého sboru v Mongolsku. V červenci 1938 převzal funkci velitele 2. armády, od května 1940 velel Zabajkalskému vojenskému okruhu.\n\nV květnu 1941 byl jmenován velitelem záložní 19. armády na Ukrajině, po napadení země nacistickým Německem se však v jejím čele musel přemístit do Běloruska, kde se zapojila do bojů o Smolensk. V září 1941 byl jmenován velitelem Západního frontu, jenž byl v následujícím měsíci naprosto zničen německými útoky při katastrofě u Vjazmy a jeho od trestu smrti zachránil později maršál Sovětského svazu Georgij Konstantinovič Žukov, který odvolaného Koněva odmítl zatknout a místo toho jej přijal do svého štábu, přestože až do bitvy u Kurska Žukov jeho velitelské schopnosti nehodnotil příliš vysoko. Od poloviny října 1941 velel Koněv vojskům Kalininského frontu, podařilo se mu zastavit německý postup, stabilizovat frontovou linii a v prosinci 1941 se jeho vojska zapojila do protiofenzivy u Moskvy.\n\nV průběhu jara a léta 1942 se marně pokoušel o prolomení německé obrany v oblasti Rževa, v srpnu 1942 se stal velitelem Západního frontu, jehož vojska ztroskotala při snaze o průlom nepřátelské fronty během operace Mars v oblasti Syčovky. Po krachu dalšího pokusu o ofenzívu počátkem roku 1943 byl v březnu 1943 jmenován velitelem Severozápadního frontu, koncem června 1943 se stal velitelem Stepního frontu, který vedl bojové akce v jižním oblouku kurského výběžku a následně se podílel na osvobozování levobřežní Ukrajiny. Od října 1943 velel 2. ukrajinskému frontu, během zimní ofenzívy 1943–1944 se podílel na osvobozování pravobřežní Ukrajiny od Němců, kteří zde zřídili tzv. Říšský komisariát Ukrajina. Při Korsuň-ševčenkovské operaci se podílel na rozsáhlé obkličovací akci Rudé armády proti Wehrmachtu. V únoru 1944 byl povýšen na maršála Sovětského svazu. Velel sovětským vojskům během Lvovsko-sandoměřské operace, která navazovala na Operaci Bagration, a 18. července 1944 jeho jednotky obklíčily město Brody, kde zůstalo uvězněno 45 tisíc Němců.\n\nOd května 1944 velel Ivan Koněv vojskům 1. ukrajinského frontu, velel Karpatsko-dukelské operaci sovětských a československých vojsk, která měla pomoci Slovenskému národnímu povstání, podílel se na osvobození jižního Polska, kde Němci zřídili tzv. Generální gouvernement, a na dobytí Slezska a Saska při Viselsko-oderské operaci, kterou Sověti zahájili na žádost Churchilla o týden dřív, než plánovali, aby ulehčili Spojencům v Ardenách. 27. ledna 1945 osvobodil koncentrační tábor Osvětim. 25. dubna 1945 se vojáci Koněvova 1. ukrajinského frontu setkali na Labi s vojáky amerického generála Omara Bradleyho. Koněvova vojska se účastnila závěrečného útoku na Berlín (útočila jako první a tvořila jižní křídlo sovětského úderného uskupení). S maršálem G. K. Žukovem dne 8. května 1945 přijal německou bezpodmínečnou kapitulaci.\n\nKoněvova vojska poté vyrazila na pomoc Pražskému povstání, v průběhu pražské ofenzívy osvobodila severní, střední a východní Čechy a jako první spojenecká armáda se dostala v květnu 1945 do Prahy. Při bojích v Praze a v nejbližším okolí s německými jednotkami, především s Waffen-SS, včetně tankové divize SS „Das Reich“, které pokračovaly v odporu a v masakrech civilistů, padlo 692 sovětských vojáků. Poté držel řeč k Pražanům na Staroměstském náměstí. Krátce po osvobození se maršál Koněv a maršál Malinovskij na Pražském hradě setkali s prezidentem Edvardem Benešem, kde od něj získali nejvyšší státní vyznamenání. 6. června byl Koněvovi udělen titul čestného občana Prahy. Sovětská kontrarozvědka Směrš, údajně s Koněvovým tichým souhlasem, v květnu 1945 z Prahy a okolí odvlekla stovky československých občanů ruské národnosti, kteří odešli do exilu po bolševické revoluci v roce 1917, mezi nimi i bývalého carského důstojníka a československého generála ruského původu Sergeje Vojcechovského. S Koněvovým výslovným souhlasem byl zatčen generál Vlasov. I za osvobození Prahy získal Koněv 1. června svou druhou Zlatou hvězdu Hrdiny SSSR.\n\nV červnu 1945 byl jmenován velitelem Střední skupiny sovětských vojsk v Rakousku, od června 1946 zastával funkci hlavního velitele pozemního vojska místo maršála Žukova, který se pro svou oblíbenost ocitl ve Stalinově nemilosti. V roce 1950 Stalin Koněva sesadil z pozice vrchního velitele pozemních vojsk a do vrcholných armádních funkcí se Koněv vrátil teprve po Stalinově smrti. Po smrti Stalina také vyšlo najevo, že Koněv již od roku 1937 v atmosféře Stalinských čistek (při nichž zahynul Koněvův mentor Jeronim Uborevič<nowiki>, jehož si Koněv nesmírně vážil) donášel Stalinovi na jiné velitele Rudé armády, včetně Žukova a </nowiki>Vasilevského. Koněv nesouhlasil s rozhodnutím Nikity Chruščova kritizovat Stalinovy zločiny a odsoudit kult jeho osobnosti. Šestnáct let po Stalinských čistkách, v prosinci 1953, předsedal Koněv soudu s jejich hlavním vykonavatelem Berijou. (Berija nebyl hlavním vykonavatelem Velké čistky, tím byl jeho předchůdce Ježov). Berija byl odsouzen k smrti.\n\nV květnu 1955 byl postaven do čela Hlavního velitelství spojených ozbrojených sil členských států Varšavské smlouvy. Na podzim 1956 vedl brutální potlačení Maďarského povstání sovětskou armádou (Koněvova vnučka Jelena toto povstání označila za „pokus nedoražených fašistů obrátit čas nazpět“), které si vyžádalo přes dva a půl tisíce obětí. Také měl potlačit obrodné choutky Władysłava Gomułky v PLR, z této mise ho ale nakonec Chruščov odvolal. V letech 1961–62 byl velitelem Skupiny sovětských vojsk v Berlíně během tzv. Druhé berlínské krize z let 1958 až 1961, která vyvrcholila výstavbou tzv. Berlínské zdi. Koněv velel sovětským vojskům ve východním Německu v době stavby Berlínské zdi, ale k rozhodnutí postavit zeď došlo zřejmě především z iniciativy N. S. Chruščova na setkání nejvyšších představitelů Varšavské smlouvy v srpnu 1961, poté co Chruščov odmítl návrh Waltera Ulbrichta obsadit Západní Berlín vojenskou silou, a zeď se budovala pod dohledem ozbrojených sil NDR. Roku 1963 byl jmenován na spíše ceremoniální funkci do Skupiny generálních inspektorů Ministerstva obrany SSSR.\n\nV květnu 1968 přijel navštívit nově zvoleného prezidenta Ludvíka Svobodu a podle některých zdrojů část jeho delegace začala mapovat terén pro případnou invazi vojsk Varšavské smlouvy. Tvrzení, že by v roce 1968 osobně zaštítil zpravodajský průzkum před vpádem vojsk, odmítlo ruské velvyslanectví i Koněvova dcera Natalja. Podle českého historika Povolného byl Koněv od roku 1963 v důchodu (mimo službu) a jeho role při invazi byla tedy nulová. Koněvova reakce na vpád do Československa nebyla příliš nadšená. V roce 1970 si nepřijel do Československa pro titul hrdiny ČSSR, který mu udělila Husákova normalizační vláda. Podle českého historika Jiřího Fidlera „možná šlo o šok z okupace Československa. Rozčarování z intervence přiznávali i další penzionovaní maršálové a generálové.“\n\nByl dvakrát ženatý a měl tři děti. Dcera Natalja Koněvová je profesorkou Vojenské univerzity Ministerstva obrany Ruské federace.\n\nIvan Koněv byl v soukromí asketický, tvrdý ke svému okolí, podřízeným i rodině a nelítostný ke svým vojenským nepřátelům. Podle potomků byl sice tvrdý, ale spravedlivý. Podle amerických svědectví měl smysl pro humor. Věnoval se myslivosti a relaxoval při lovu ryb na dírkách. Zemřel na rakovinu. Koněv je pochován u Kremelské zdi v Moskvě.\n\nVe své domovině byl za své vojenské zásluhy vyznamenán dvěma tituly Hrdina Sovětského svazu, sedmi Leninovými řády, Řádem Říjnové revoluce, Řádem Vítězství, třemi Řády rudého praporu, Řádem rudé hvězdy, dvěma Řády Suvorova 1. stupně a dvěma Řády Kutuzova 1. stupně.\n\nV zahraničí byl vyznamenán titulem Hrdina Československé socialistické republiky, československým Řádem Bílého lva 1. stupně, československým Řádem Bílého lva Za vítězství 1. stupně, československým Řádem Klementa Gottwalda, Československým válečným křížem 1939, mongolským titulem Hrdina Mongolské lidové republiky, velkokřížem polského Řádu Virtuti militari, polským Řádem grunwaldského kříže 1. stupně, jugoslávským Řádem partizánské hvězdy, Řádem Bulharské lidové republiky 1. třídy, Řádem maďarské svobody, britským Řádem lázně (rytíř - komandér), britským Vojenským křížem, francouzským Řádem čestné legie (velkodůstojník) a americkým Řádem zaslužné legie (vrchní komandér).\n\nVyznamenán byl také Medailí za obranu Moskvy, Medailí Za osvobození Prahy, Medailí za dobytí Berlína, Medailí za vítězství nad Německem ve Velké vlastenecké válce a desítkou dalších řádů a medailí.\n\nPomník maršála Koněva, držícího kytici šeříků, se nachází v pražské Bubenči na náměstí Interbrigády. Není to jediná Koněvova socha. Koněv má památníky například ve slovenském Svidníku, v ukrajinském Charkově, v ruském Patriot Parku u Kubinky (Moskevská oblast), Kalininském okrese Tverské oblasti, v Bělgorodu, v Nižnij Novgorodu, v Omsku a ve Vologdě. \n\nSocha v Krakově byla v roce 1991 sejmuta a přemístěna do Kirova. Čestným občanem Krakova se stal v roce 1955, čestného občanství byl, spolu s dalšími komunistickými prominenty, zbaven 8. května 1992.\n\nJeho pamětní deska visela do roku 2017 na Staroměstské radnici. Má pamětní desku ve Vídni. \n\nVe filmu \"Osvobození Prahy\" (1977) Koněva ztvárnil herec Sergej Poležajev.\n\nIvan Stěpanovič Koněv je také autorem několika knih, z nichž nejvýznamnější je \"Čtyřicátý pátý\", k němuž napsal předmluvu jeho přítel a spolubojovník z bitvy o Dukelský průsmyk, generál a prezident ČSSR Ludvík Svoboda.\n\n"}
{"id": "93108", "url": "https://cs.wikipedia.org/wiki?curid=93108", "title": "Partij voor Naastenliefde, Vrijheid en Diversiteit", "text": "Partij voor Naastenliefde, Vrijheid en Diversiteit\n\nPartij voor Naastenliefde, Vrijheid en Diversiteit, zkratka PNVD (původně \"Naastenliefde, Vrijheid en Diversiteit (NVD)\", česky pod názvem Shovívavost, svoboda a odlišnost), byla nizozemská politická strana založená 31. května 2006\n\nMezi hlavní programové body této strany patřily snížení věkové hranice pro legální pohlavní styk na 12 let (strana též uvažuje o úplném zrušení takovéto hranice), legalizace zoofilie, dekriminalizace soukromého držení dětské pornografie, možnost televizních stanic vysílat pornografii po celý den (vyjma té s násilnými scénami), zavedení práva chodit na veřejnosti nahý, propagace sexuální výchovy a snížení věkové hranice pro prostituci a hraní v pornografických filmech na 16 let.\n\nKromě kontroverzních programových bodů týkajících se sexuální tematiky prosazovala NVD bezplatnou železniční dopravu, omezení pokusů na zvířatech, zákaz lovu a rybolovu a právo užívat takzvané měkké drogy od dvanácti let a takzvané tvrdé drogy od věku šestnáct let.\n\nZkratka strany NVD je stejná jako zkratka firmy NVD Beveiligingen, která nechce být nikterak spojována se stranou NVD. Tato bezpečnostní firma vlastní webové stránky NVD.nl na nichž bylo 30. května 2006 zveřejněno prohlášení v šesti jazycích (nizozemština, angličtina, němčina, francouzština, španělština a italština), ve kterém firma NVD Beveiligingen oznámila, že hodlá podniknout právní kroky k tomu, aby ochránila své dobré jméno.\n\n"}
{"id": "93112", "url": "https://cs.wikipedia.org/wiki?curid=93112", "title": "Kibuc", "text": "Kibuc\n\nKibuc, v plurálu kibucim nebo kibucy (hebrejsky קיבוץ, anglicky \"kibbutz\", německy \"Kibbuz\") je označení pro zemědělskou, ale také průmyslovou osadu v Izraeli, která hospodaří formou kolektivního vlastnictví. Případné zisky z výsledků hospodaření jsou investovány do dalšího rozvoje osady a jejího podnikání poté, co jsou zajištěny základní životní potřeby členů kibucu – strava, oblečení, ubytování a také vzdělání a zdravotní a sociální péče. Kibuc poskytuje svým členům také kulturní a sportovní vyžití. Obyvatelé kibucu se nazývají \"kibucníci\".\n\nÚplně prvním kibucem byla Deganija (z hebrejského slova \"dagan\": \"obilí\"), která byla jižně od Galilejského jezera, v tehdejší v osmanské Palestině založena v roce 1909.\n\nRoku 1908 pobočka sionistické organizace v Jaffě zřídila poblíž Galilejského jezera experimentální zemědělskou farmu Chavat Kineret (pozdější vesnice Kvucat Kineret). Při tomto statku již od roku 1909 vznikla zemědělská komunita. Její členové ale téhož roku vyhlásili stávku kvůli sporům s vedením farmy. Sionistický předák Arthur Ruppin navrhl jako řešení sporu, aby nespokojení členové komunity dostali na rok na zkušební lhůtu zodpovědnost za část pozemků patřících farmě, v lokalitě nazývané Um Džuni. Experiment se ukázal být úspěšný a předznamenal vznik kolektivních kibuců. Skupina po roce splnila plán a byla v následujícím roce vystřídána další skupinou zemědělských průkopníků z osady Chadera, která sem dorazila v říjnu 1910. Ta opět zaznamenala úspěch a po vypršení roční zkušební lhůty se rozhodla zůstat na pozemcích v Um Džuni trvale a tak vznikla Deganija.\n\nV počáteční fázi se používal pro kolektivní zemědělskou osadu tohoto typu výraz kvuca, v plurálu kvucot (: קבוצה, : Kvutza, Kevuza nebo Qevuza). Deganija tak byla zakládána jako kvuca. V roce 1914 už v tehdejší Palestině fungovalo jedenáct takových kvucot zřízených na pozemcích Židovského národní fondu a řízených sionistickou organizací. Do konce roku 1918 jejich počet vzrostl na 29.\n\nTyto první kvucy byly relativně malými komunitami, zakládanými s představou, že kolektivně organizovaná vesnice by měla připomínat spíše větší rodinu. Když ale počátkem 20. let 20. století do tehdejší britské Palestiny začali proudit noví početní přistěhovalci v rámci třetí alije, navrhl Šlomo Lavi - jeden ze sionistických předáků, aby byly zakládány větší kolektivní vesnice, které se měly opírat o zemědělství i průmysl, a pro ně byl použit poprvé výraz kibuc. První takový skutečný kibuc vznikl v roce 1921 a šlo o osadu Ejn Charod. V následujících letech se rozdíl mezi výrazy kibuc a kvuca postupně ztrácel.\n\nBěhem 30. let 20. století kibucy sehrály významnou roli při osidlování Palestiny a při posilování židovských pozic v některých částech této země. V letech 1936-39 byly zakládány v Palestině opevněné osady kombinující zemědělskou a obrannou funkci (takzvané osady Hradba a věž - חומה ומגדל ,\"Choma u-migdal\"), které většinou byly organizovány jako kibucy. Podobně tomu bylo i u židovských opěrných bodů zakládaných během 40. let (11 bodů v Negevu). V době vyhlášení nezávislosti Izraele roku 1948 bylo v zemi 291 židovských vesnických sídel, z nichž 149 byly kibucy.\n\nKibucy sehrály významnou roli i při vzniku státu Izrael. Rekrutovaly se odtud například špičky židovských elitních jednotek Palmach i izraelští politici jako Moše Dajan nebo Teddy Kollek. Kibucy byly zastřešovány politickými stranami.\n\nZe 175 nově založených vesnic v Izraeli během prvních dvou let samostatného státu bylo 79 kibuců. Kibucy ale nebyly osidlovány primárně novými židovskými přistěhovalci z muslimských zemí ani evropskými Židy, kteří přežili holokaust. Tito imigranti preferovali (pokud se usidlovali na venkově) méně kolektivní formy hospodaření jako mošavy. Nové kibucy tak zakládali hlavně rodilí Izraelci, zejména generace mládeže, která byla vychovávána v kibucech.\n\nPo šestidenní válce roku 1967 se kibuc stal i jednou z forem zakládání izraelských osad na dobytých územích, zejména v oblasti Guš Ecion, ale rozhodně nikoliv tou nejčastější. Z 33 izraelských osad na Golanských výšinách je jen 10 kibuců (při započtení kibucu Snir, který leží na hranici Golan a vlastního Izraele jich je 11). Na Západním břehu Jordánu jich funguje jen 9 (z toho 5 v pouštních regionech údolí Jordánu a poblíž Mrtvého moře)\n\nKolektivní hospodaření izraelských kibuců se od 80. let 20. století dostávalo do stále větších ekonomických problémů. V roce 1989 došlo k velké dohodě mezi organizacemi kibuců a bankami ha-Po'alim a Le'umi, v jejímž rámci cca 160 kibuců získalo nový splátkový harmonogram a byla jim odmazána část dluhů (další část dluhů odepsala izraelská vláda). Dohoda sice dočasně umožnila stabilizovat ekonomickou situaci kibuců, ale postupně se ukázalo, že ani nové podmínky oddlužení nejsou zvládnutelné a kibucy se znovu ocitly v rozpočtových problémech. Zásadní posun přinesl až krok izraelské vlády z roku 1996, který převedl půdu v držení kibuců na nemovitý statek s možností prodeje. Kibucy tak získaly potenciál pro umoření svých dluhů pomocí odprodeje půdy.\n\nJeště v roce 2000 byla z 257 kibuců více než polovina zadlužená. Od 90. let 20. století proto začal proces privatizace. V roce 2007 už jen cca 30 % z nich zachovávalo tradiční kolektivní hospodaření. Během procesu privatizace si kibuc zachovává některé společné aktivity, ale jeho členové jsou odměňováni individuálně a pobírají běžnou mzdu za vykonanou práci. Zároveň se nově umožňuje individuálním zájemcům získat v kibucu pozemky pro výstavbu rodinných domů. Privatizací prošel roku 2007 i nejstarší kibuc Deganija. Podle údajů k roku 2012 již 30 % obyvatel kibuců žilo v nově zřízených soukromých obytných souborech.\n\nV některých méně častých případech byl kibuc úplně zrušen a přešel na méně kolektivní organizační formu. To je příklad bývalého kibucu ha-On, který se roku 2007 proměnil na mošav.\n\nSouběžně s transformací kibuců na volnější ekonomické a sociální formy se měnila i jejich ekonomická profilace. V mnoha případech bylo dosavadní výlučné zaměření na zemědělskou produkci doplněno výrazným podílem průmyslové výroby v podobě výrobních firem zřizovaných v kibucech. K roku 2012 se uvádí, že v izraelských kibucech takto fungovalo cca 300 průmyslových podniků. I v nich ale probíhal proces transformace. Tyto průmyslové firmy zřizované zpočátku samotnými kibucy přecházejí často do soukromých rukou. Například kibucy Jiftach a Magal prodaly počátkem 21. století své podíly ve firmě Netafim (závlahové systémy) a kibuc Lochamej ha-Geta'ot odprodal svůj podíl v potravinářské firmy Tiv'ol koncernu Osem.\n\nVznik kibuců byl ovlivněn myšlenkami Aharona Davida Gordona - sionistického filozofa, který od počátku 20. století hlásal nutnost Židů se vrátit k fyzické práci a obdělávání půdy. Další inspirací pro vznik kibuců byly pracovní oddíly Gdud ha-avoda (גדוד העבודה), které ve 20. letech 20. století prováděly v Palestině veřejné práce a které byly organizovány jako komunita mladých sionistických dělníků.\n\nBěhem 20. a 30. let 20. století se vytvořila organizační struktura kibuců.\n\n\nPočátkem 50. let 20. století došlo v organizaci ha-Kibuc ha-me'uchad sdružující většinu sekulárních kibuců v Izraeli, k rozkolu, jehož příčinou byly rozdílné názory na politiku Sovětského svazu a na teorii marxismu. Z organizace se tehdy odštěpila Ichud ha-kvucot ve-ha-kibucim. Rozkol souvisel s volbami do Knesetu v roce 1951.\n\nSchizma bylo mimořádně emotivní a došlo kvůli němu k narušení mezilidských vztahů v mnoha kibucech. Počátkem 50. let 20. století tak bylo běžné, že část obyvatel kibucu, která se ocitla názorově v menšině, se odstěhovala. Takto se to například odehrávalo v kibucu Ejn Gev, odkud některé rodiny přesídlily do kibucu Ginosar na protějším břehu Galilejského jezera, který jim ideově více vyhovoval. V některých případech ovšem rozpory nešlo řešit vystěhováním názorové menšiny a došlo k přímému rozdělení kibucu na dva samostatné kibucy, na dvě samostatné obce, které hospodařily a žily separátně. To je příklad třeba osady Ašdot Ja'akov. Ta se rozdělila na Ašdot Ja'akov Ichud a Ašdot Ja'akov Me'uchad, které dodnes fungují jako separátní katastrální obce.\n\nV letech po rozkolu ztrácel kvůli zostřující se protiizraelské politice Sovětského svazu (přerušení diplomatických vztahů s Izraelem) a díky vystřízlivění z ortodoxního pojetí socialismu rozkol mezi kibucy na intenzitě a po roce 1967 prakticky přestal být tématem.\n\nIchud ha-kvucot ve-ha-kibucim sdružovala k roku 1971 76 kibuců s počtem obyvatel cca 26 900. Tato organizace se spojila s menším sdružením Chever ha-kvucot, do kterého patřily malé, ryze zemědělské osady včetně nejstarších kvuc jako Deganija. Roku 1953 do ní přistoupila i menší organizace ha-No'ar ha-cioni sdružující nesocialistické kibucy a napojená na středopravicovou Liberální stranu.\n\nIchud ha-kvucot ve-ha-kibucim politicky inklinovala k středu a k umírněné levici, zejména Mapaj, později Izraelská strana práce. Byla umírněnější v kolektivismu, děti v jejích kibuců byly vychovány v rodinách, nikoliv hromadně.\n\nha-Kibuc ha-arci, oficiálně ha-Kibuc ha-arci ha-Šomer ha-ca'ir, byl založen roku 1927, kdy sdružoval čtyři kibucy. Roku 1971 pod něj patřilo 76 kibuců s více než 30 000 obyvateli.\n\nPoliticky byl orientován levicově, s napojením na stranu Mapam. Tato organizace si připisovala zásluhy za vznik státu, ve 30. letech 20. století právě z řad tohoto sdružení vzešly první osady typu Hradba a věž. V kibucech patřících pod ha-Kibuc ha-arci se praktikovala hlubší forma kolektivismu, včetně kolektivní výchovy dětí.\n\nha-Kibuc ha-me'uchad byl založen roku 1927. Sdružoval větší kibucy. Ideologie této organizace byla odvozována od socialistických myšlenek Jicchaka Tabenkina z kibucu Ejn Charod. Politicky byla napojena na stranu Mapam. V 60. letech 20. století organizace podporovala sjednocení levicové politické scény do Izraelské strany práce.\n\nRoku 1972 spadalo pod ha-Kibuc ha-me'uchad 62 kibuců s populací cca 26 000.\n\nha-Kibuc ha-Dati vznikl roku 1935. Politicky byl napojen na náboženské sionistické hnutí Mizrachi. Roku 1971 sdružoval 11 kibuců s 4000 obyvateli.\n\nV roce 1979 se organizace ha-Kibuc ha-me'uchad a Ichud ha-kvucot ve-ha-kibucim sloučily a překonaly tak rozkol z 50. let 20. století. Nová organizace byla nazvána ha-Tnu'a ha-kibucit ha-me'uchedet (: התנועה הקבוצית המאוחדת, doslova \"\"Sjednocené hnutí kibuců\"\", : HaTnu'a HaKibbutzit HaMe'uhedet, akronym \"Takam\").\nV roce 1999 pak Sjednocené hnutí kibuců fúzovalo s organizací ha-Kibuc ha-arci, čímž vznikla organizace ha-Tnu'a ha-kibucit (: התנועה הקיבוצית, doslova \"\"Kibucové hnutí\"\", : HaTnu'a HaKibbutzit).\n\nOrganizace ha-Kibuc ha-dati se nadále vyvíjí samostatně.\n\nNedílnou součástí života v kibucech je dobrovolnické hnutí. Dobrovolníci přicházející do kibuců pocházejí nejčastěji z vyspělých zemí, např. Evropské unie, USA, Austrálie či Jižní Koreje. Většinou se jedná o mladé lidi. Na rozdíl od pracovníků v mošavech nedostávají plat, ale kapesné. Strava a ubytování je zdarma.\n\nDobrovolníci vykonávají většinou jednodušší práce v kuchyni, jídelně, službách, zemědělských provozech apod. O dobrovolníky se stará přidělený pracovník. Práci v kibucech zprostředkovávají agentury např. v Tel Avivu.\n\nIzraelské kibucy prožily po vzniku státu rychlý nárůst počtu i populace. V 90. letech 20. století ale začala stagnace a pak i pokles jejich obyvatelstva. Nejhlubšího propadu dosáhla populace v roce 2000, pak došlo k stabilizaci a po roce 2006 začíná obyvatelstvo kibuců výrazně narůstat. K 31. prosinci 2013 existovalo v Izraeli 267 kibuců, ve kterých žilo 157 500 obyvatel.\n\n\n\n"}
{"id": "93115", "url": "https://cs.wikipedia.org/wiki?curid=93115", "title": "Limburk (belgická provincie)", "text": "Limburk (belgická provincie)\n\nLimburk (nizozemsky ', francouzsky ') je jedna z deseti belgických provincií a nachází se na východě Vlámského regionu.\nNa severu a na východě sousedí s Nizozemskem, na jihu s valonskou provincií Lutych a na západě s vlámskými provinciemi Vlámský Brabant a Antverpy.\nTéměř celá provincie leží na západ od řeky Mázy, výjimkou je pouze obec Voeren, která leží mezi Nizozemskem a provincií Lutych a nesousedí s žádnou z dalších obcí provincie Limburk.\nRozloha provincie činí 2422 km² a počet obyvatel činí 814 658 (podle údajů z 1. ledna 2006).\n\nNázev provincie je odvozen od pevněného města Limbourgu ležícího v Ardenách na řece Vesdre, nyní náležejícího k valonské provincii Lutych. Toto město bylo metropolí středověkého vévodství Limburg, které se rozkládalo severně od města Lutychu. Nicméně z moderní belgické provincie Limburgu k tomuto vévodství náležela jen malá část území, zatímco většina náležela k hrabství Loon, další části náležely k lutyšskému biskupství, k brabantskému vévodství, jakož i k dalším menším celkům.\n\nKdyž Napoleon obsadil Spojené provincie nizozemské a Rakouské Nizozemí, začlenil území moderního belgického Limburgu do departementu Meuse-Inférieure. S koncem napoleonských válek velmoci (Spojené království, Prusko, Rakouské císařství, Ruské carství a Francie) připojily roku 1815 oblast k novému Spojenému království Nizozemskému. Předchozí departement se stal provincií s názvem „Maastricht“, pojmenovanou po svém správním středisku Maastrichtu. Tato provincie zahrnovala i území dnešního \"nizozemského\" Limburgu. První král Vilém I., který chtěl zachovat název Limburgu, trval na přejmenování provincie na Limburg, což bylo realizováno.\n\nKdyž vznikla roku 1830 Belgie, byla provincie Limburg zpočátku zcela pod belgickou kontrolou. Roku 1839 došlo k jejímu rozdělení na tzv. Nizozemský Limburg a Belgický Limburg. Roku 1963 byla k provincii z jazykových důvodů připojena obec Voeren, předtím náležející k provincii Lutychu.\n\nK výraznějšímu ekonomickému rozvoji provincie Limburk došlo na počátku 20. století díky těžbě uhlí.\nDnes je z hlediska hospodářství důležitý automobilový a chemický průmysl a začíná se rozvíjet sektor služeb.\n\nProvincie Limburk se dělí na 3 okresy (nizozemsky ), které zahrnují celkem 44 obcí. Hlavní a zároveň největší město je Hasselt.\n\n\n"}
{"id": "93124", "url": "https://cs.wikipedia.org/wiki?curid=93124", "title": "Maxipes Fík", "text": "Maxipes Fík\n\nMaxipes Fík je český kreslený animovaný večerníček, který vznikl v roce 1975. Scénář napsal Rudolf Čechura, Fíka namluvil herec Josef Dvořák, nakreslil jej Jiří Šalamoun, hudbu složil Petr Skoumal.\nSeriál pojednává o příhodách přerostlého mluvícího inteligentního psa Fíka a holčičce Áje, kteří spolu žili v Ahníkově u Kadaně.\n\nV roce 1978 vznikl silvestrovský speciál nazvaný \" Maxipes Fík filmuje\", později Rudolf Čechura sepsal i několik knih o Fíkových dobrodružstvích.\n\nOd roku 2005 se každoročně slaví v Kadani Narozeniny Maxipsa Fíka, které jsou dětskou slavností. V nedaleké vsi Ahníkov, srovnané kvůli těžbě uhlí se zemí, působil totiž jako učitel Rudolf Čechura, Fíkův \"duchovní otec\", který do Kadaně často zajížděl. V Kadani rovněž vyrostl a začal svou divadelní kariéru herec Josef Dvořák. V Kadani lze také nalézt Nábřeží Maxipsa Fíka.\n\nSeriál byl natočen v roce 1975 a 1977. Vypráví přihody Maxipsa Fíka a holčičky Áji.\n\nSeriál byl natočen v roce 1982. Fík se každé ráno probudí s divokým snem, který pak vypráví Áje.\n\n"}
{"id": "93131", "url": "https://cs.wikipedia.org/wiki?curid=93131", "title": "Josef Bohuslav Foerster", "text": "Josef Bohuslav Foerster\n\nJosef Bohuslav Foerster (narozen jako \"Josef Caspar Franz Förster\", 30. prosince 1859 Praha – 29. května 1951 Nový Vestec u Staré Boleslavi) byl český hudební skladatel, pedagog, spisovatel a hudební kritik.\n\nJ. B. Foerster pochází z kantorského rodu s dlouhou hudební tradicí. Otec, Josef Förster (1833 – 1907), byl významnou osobností pražského hudebního života. Proslul zejména jako ředitel kůru u sv. Vojtěcha, kde usiloval o reformu chrámové hudby v duchu ceciliánského hnutí. Roku 1887 byl povolán na kapelnické místo u sv. Víta. Pedagogicky působil na učitelském ústavu a na Pražské konzervatoři. Jako skladatel na sebe upozornil především skladbami církevními a varhanními. Důkazem všeobecně uznávané hudební autority Josefa Foerstera je jeho zvolení členem Akademie věd. Matka J. B. Foerstera, Marie, roz. Hladíková (1838 -1878), byla rovněž hudebně vzdělaná stejně jako všichni jeho sourozenci (Marie, Anna, Viktor a Božena). Mladší bratr Viktor Foerster byl malířem a mozaikářem.\n\nJosef Bohuslav byl vychováván v harmonickém rodinném prostředí prodchnutém uměním a intelektem. Otec, ačkoliv si z praktických důvodů nepřál, aby se jeho děti věnovaly hudbě „z povolání“, si velmi zakládal na jejich hudebním vzdělání. Devítiletého J. Bohuslava poslal do klavírního ústavu Celestýna Müllera, po třech letech byl převzat do domácího vyučování. Osenický děd Foerster ho učil na violoncello, Josef Cainer na varhany. Mezi lety 1871-1875 vystudoval J. Bohuslav gymnázium ve Spálené ulici a od roku 1875 pokračoval ve studiu na vyšší reálce pražské, kde byly položeny základy jeho všestranné vzdělanosti, zájmu o literaturu a malířství. Odtud také pramení jeho obdiv k tvorbě Josefa Václava Sládka, který trval po celý život.\n\nPřed ukončením střední školy J. B. Foerstera hluboce zasáhla smrt jeho milované matky. Tato smutná událost se pravděpodobně výrazně promítla do základní nálady a charakteru Foersterovy rané tvorby. Po maturitě (1878) začíná na přání otce studovat chemii na německé technické škole, jeho osobnost však stále intenzivněji tíhne k hudbě. V říjnu roku 1879 se Foerster definitivně rozhodl pro hudební dráhu a ještě tentýž rok vstupuje na pražskou varhanickou školu. Zde je žákem Adolfa Průchy, Františka Blažka a ředitele školy Františka Zdeňka Skuherského. Po třech letech absolvuje s velmi pozitivním hodnocením ředitele školy.\n\nZáhy po skončení studií byl Foerster přijat jako varhaník u sv. Vojtěcha (1882-88) a k této činnosti pak zastával i místo učitele zpěvu na městském malostranském a smíchovském reálném gymnáziu (1885-86). V letech 1889-92 působil jako ředitel kůru v chrámu Panny Marie Sněžné. Mezi lety 1884 a 1892 na sebe upozornil jako hudební referent Národních listů svou snahou o propagaci Smetanova díla a bojem proti verismu a operetě v Národním divadle. Pečlivě sledoval dění na první české operní scéně a jeho pozornosti nemohl uniknout mimořádný talent mladé sopranistky Berty Lautererové. Tato diva vzbudila všeobecný zájem hudebních kritiků, Foerstera však zaujala celou svou bytostí. Dne 1. září 1888 spolu uzavřeli sňatek v pražském kostele svatého Vojtěcha..\n\nSvou první skladbu zkomponoval Foerster už roku 1878, a to píseň pro svou matku. Jeho tvorba od roku 1878 do 1893 zahrnuje snad všechny hudební žánry. Jsou zastoupeny poměrně vyrovnaně, jen čistě instrumentální hudba mírně převažuje. Z instrumentální hudby jmenujme např. \"I.\" a \"II. smyčcový kvartet\" (1888, 1893), \"I. klavírní trio\" (1883), \"I.\" a \"II. symfonie\" (1888, 1893). Z vokálně instrumentálních děl si pozornost zaslouží především jeho \"Stabat Mater\" (1892) a opera \"Debora\" (1891). Dále se věnoval sborovým, písňovým a církevním kompozicím.\n\nRok 1893 zahajuje další etapu života i tvorby J. B. Foerstera. Jeho choť uzavřela smlouvu s Městským divadlem v Hamburku a od 1. září 1893 se stala jeho stálou členkou. J. B. Foerster ji v listopadu toho roku následoval a věnoval se zde skladatelské, pedagogické a žurnalistické činnosti. Jako referent se uplatnil v Hamburger Freie Presse a později též v Hamburger Nachrichten. Poslední tři roky svého hamburského pobytu vyučoval klavír na konzervatoři. V Hamburku se setkal s Gustavem Mahlerem, v té době hlavním dirigentem tamějšího Městského divadla. Oba umělce od té doby pojilo silné přátelské pouto a porozumění.\n\nCo se týká jeho činnosti kompoziční, dá se konstatovat, že v tomto období výrazně ubylo čistě instrumentálních skladeb a přední místo zaujal písňový žánr. Mezi vrcholné písňové cykly hamburského období patří např. \"Písně jarní a podzimní\" (1896-98) nebo \"Láska\" (1899-1900). Mistrovská díla však vznikají i v žánru orchestrálním, komorním, jevištním nebo sborovém: \"III. symfonie\" (1894), orchestrální suita \"Cyrano de Bergerac\" (1903), \"II. klavírní trio\" (1894), opera \"Eva\" (1897), \"Devět mužských sborů\" (1894-97). Církevním kompozicím se J. B. Foerster v Hamburku nevěnoval, skladby tohoto typu z předchozího období jsou spojeny s jeho činností na kůru sv. Vojtěcha a chrámu Panny Marie Sněžné.\n\nPo desetiletí stráveném v Hamburku se J. B. Foerster nevrátil do Čech, jak by byl si ze srdce přál. O jeho dalším osudu opět rozhodlo angažmá jeho ženy Berty ve Vídeňské dvorní opeře. Začala zde působit již od sezóny 1901/1902, J. B. Foerster však byl v Hamburku vázán povinnostmi, a tak se do Vídně přestěhoval až roku 1903. Obdobně jako v Hamburku se zde věnoval pedagogické činnosti jako profesor na Universität für Musik und darstellende Kunst Wien, žurnalistice jako referent listu \"Die Zeit\" a samozřejmě kompozici.\n\n5. října roku 1905 se Josefu Bohuslavovi a Bertě Foersterovým narodil syn Alfred.\n\nDůležitým mezníkem vídeňské éry byly oslavy jeho 50. narozenin. Při této příležitosti byla vydána kniha Zdeňka Nejedlého (Praha 1910) zachycující jako první dosavadní život a tvorbu J. B. Foerstera, vyšlo množství jeho skladeb tiskem jak v Praze, tak ve Vídni, byly pořádány koncerty věnované výhradně jeho tvorbě. Oskar Nedbal, který působil mezi lety 1906 a 1918 ve vídeňském symfonického Tonkünstler orchestru, měl rovněž nemalý podíl na propagaci Foersterova díla. Všechny tyto aktivity vedly ke zvýšení popularity a všeobecného povědomí o J. B. Foersterovi. Roku 1912 byl zvolen starostou Pěvecké župy vídeňské a rok poté jmenován čestným členem spolku Lumír. Ve Vídni Foerster spolupracoval s tamější českou menšinou a pořádal přednášky o hudbě. Vídeňské období, zvláště jeho první polovina, je považována za Foersterovo vrcholné tvůrčí období.\n\nMezi nejlepší skladby tohoto období patří např. \"IV. symfonie,\"Veliká noc\" \" (1905), symfonické básně \"Legenda o štěstí\" (1909) a \"Jaro a touha\" (1912), \"III. smyčcový kvartet\" (1907), \"I. houslový koncert\" (1911) nebo klavírní cyklus \"Erotovy masky\" (1912). Z jeho vokálně-instrumentálních skladeb je nutno zmínit opery \"Jessika\" (1904) a \"Nepřemožení\" (1917), vrcholné písňové cykly \"Milostné písně\" (1914), \"Čisté jitro\" (1914-1918), \"Pohádka o dlouhé touze\" (1910) nebo \"Písně na slova Karla Hynka Máchy\" (1909). Z množství jeho vídeňských sborových kompozic je asi nejznámější cyklus \"Mrtvým bratřím\" (1918).\n\nPo vzniku samostatného Československého státu se Foersterovi vrátili do Prahy (1918). Ačkoliv byl Foerster již vážený a uznávaný skladatel, nepřijala ho Praha zcela jednomyslně. Byl např. zpochybňován národní charakter jeho hudby a z jeho hudebního díla byla známa především sborová tvorba. Na druhé straně se zde však začala formovat skupina nadšenců, kteří se velmi zasadili o propagaci díla J. B. Foerstera, mezi ně patřil mj. Otakar Jeremiáš nebo Otakar Ostrčil. Za účelem propagace díla J. B. Foerstera vznikla v roce 1919 i Foersterova společnost, jejíž poslání spočívalo především v otázce nakladatelské. Při příležitosti oslav sedmdesátých narozenin J. B. Foerstera pak tato společnost zorganizovala cyklus pěti koncertů sestavených z Foersterových méně hraných kompozic různých žánrů a vydala tiskem množství Foersterových skladeb. K oslavám se připojil také O. Ostrčil, toho času dirigent a šéf opery Národního divadla, jenž uspořádal na první české scéně cyklus Foersterových oper.\n\nVedle komponování se J. B. Foerster i v Praze věnoval pedagogické činnosti: V roce 1919 byl povolán do funkce profesora na Pražské konzervatoři. Na jaře roku 1921 zemřel syn Alfred v šestnácti letech na horečnaté onemocnění. Mezi lety 1922-1931 vyučoval na mistrovské škole této konzervatoře. Třikrát byl zvolen jejím rektorem v letech 1922-23, 1928-29, 1929-1930. Kromě konzervatoře přednášel na Filosofické fakultě UK v Praze (1920-36), čestný doktorát Univerzity Karlovy obdržel už 27. listopadu 1919. Vrchol jeho společenské kariéry nastal v květnu roku 1931, kdy byl zvolen prezidentem České akademie věd a umění. Počátkem dubna 1936 zemřela Foersterova první manželka Berta a v prosinci téhož roku se znovu oženil. Jeho druho manželkou se stala Olga Dostálová-Hilkenová. Ve funkci prezidenta AV setrval až do března 1939. Dne 23. listopadu 1945 mu byl jako prvnímu hudebníkovi udělen titul národního umělce.\n\nVe věku osmdesáti let se Foerster uchýlil do svého soukromí a věnoval se výhradně komponování. V tomto posledním tvůrčím období se J. B. Foerster soustředil zejména na sborovou tvorbu (cca 100 sborových skladeb). Důvodem byla nesmírná oblíbenost Foerstera mezi zpěváckými spolky, které si u Foerstera skladby objednávaly. Skladatele samozřejmě tato nezvyklá přízeň velmi těšila a rád sborům vždy vyhověl, mělo to však i svou stinnou stránku: Foerster vstoupil do povědomí veřejnosti jako skladatel sborů a na skladby ostatních žánrů se poněkud zapomnělo. Tento stav se až do dnešní doby nezměnil a bude třeba vynaložit mnoho úsilí k renesanci celého uměleckého odkazu J. B. Foerstera.\n\nJosef Bohuslav Foerster zemřel v Novém Vestci u Staré Boleslavi dne 29. května 1951 ve věku 92 let. Byl pochován na pražských Olšanských hřbitovech do rodinné hrobky Foersterových (hrob č. 70, odd. 2, část 009).\n\nFoersterova hudební řeč roste jednak z tvorby českých „klasiků“ Bedřicha Smetany, Antonína Dvořáka a Zdeňka Fibicha a dále z tvorby Petra Iljiče Čajkovského, Edvarda Hagerupa Griega a Roberta Schumanna. Ačkoliv se Foerster generačně řadí mezi českou hudební modernu, jeho tvorba se dá označit spíše za „tradiční“. Na rozdíl od Leoše Janáčka nebo Vítězslava Nováka se u Foerstera neobjevily žádné výrazné inovace. Foersterův charakteristický hudební styl vykrystalizoval již na počátku jeho hamburského období a kromě harmonické složky zůstal po celý jeho dlouhý tvůrčí život téměř neměnný.\n\nFoerster byl svým bytostným založením lyrik, jeho hudba se vyznačuje intimní subjektivitou. Výrazným prvkem jeho tvorby je hluboká meditace a duchovní rozměr. Promítá se v ní rovněž úzký vztah k varhanní kompozici a vokální polyfonii, jehož kořeny lze spatřovat v období Foersterova dětství (otec – varhaník) a v období studia u Zdeňka Skuherského na varhanní škole. Nemálo přispěl ke svébytnosti Foersterova skladatelskému stylu jeho zájem o literaturu, zvláště poezii. Široká paleta námětů a textů z české i světové literatury objevující se v jeho kompozicích poukazuje na neobyčejný rozhled. Zvláštní pozornost věnoval Foerster především J. V. Sládkovi, jehož verše tolikrát zhudebnil ve svých písních a sborech. Byl také prvním evropským skladatelem, který zhudebnil básně bengálského Rabíndranátha Thákura. Foerster představuje intelektuální, myslitelský typ skladatele tíhnoucí k metafyzice a náboženským tématům. Je snadné pochopit, proč byla jeho tvorba po roce 1948 nepohodlná a jeho rozsáhlý a různorodý skladatelský odkaz pro veřejnost omezen na vybranou sborovou tvorbu.\n\n\n\n"}
{"id": "93139", "url": "https://cs.wikipedia.org/wiki?curid=93139", "title": "Teroristické útoky 11. září 2001", "text": "Teroristické útoky 11. září 2001\n\nÚtoky z 11. září 2001 byly sérií koordinovaných teroristických útoků, které se uskutečnily 11. září 2001 ve Spojených státech amerických. Provedlo je 19 příslušníků militantní islamistické organizace al-Káida. Ti unesli čtyři letadla na komerčních linkách společností American Airlines a United Airlines. Dvě z nich, let American Airlines 11 a let United Airlines 175, narazila do věží Světového obchodního centra v New Yorku, zabila všechny lidi na palubě a další uvnitř budov. Obě zasažené budovy se následkem vzniklého požáru do dvou hodin zhroutily, zničily blízké stavby a další poškodily. Třetí letadlo narazilo do Pentagonu, sídla Ministerstva obrany USA poblíž hlavního města USA, Washingtonu, D.C. Čtvrtý letoun se zřítil po souboji mezi teroristy a pasažéry letadla u města Shanksville v Pensylvánii. Letadlo letělo na Washington, D.C. a spekuluje se, že mělo za cíl zasáhnout Bílý dům anebo americký Kapitol.\n\nPři útocích celkem zemřelo 2996 lidí včetně 19 únosců. Až na 55 vojáků ze 125 obětí, které zemřely v Pentagonu, byli oběťmi civilisté, pocházející celkem z 90 zemí.\n\nV reakci na útoky vyhlásily Spojené státy „válku proti terorismu“, provedly invazi do Afghánistánu a svrhly hnutí Tálibán, které poskytovalo zázemí teroristům z al-Kájdy. Na domácí půdě pak zákonodárci schválili zákon rozšiřující pravomoci zpravodajských služeb. Mnoho dalších zemí také posílilo antiteroristickou legislativu a pravomoci svých bezpečnostních složek. Některé americké burzy zůstaly po útoku uzavřeny celý týden a po svém znovuotevření vykázaly ohromné ztráty zejména v pojišťovnictví a letecké dopravě. Zničení kancelářských prostor způsobilo škodu v řádech miliard dolarů.\n\nPoškozený Pentagon byl opraven během jednoho roku. První opravenou budovou Světového obchodního centra se stala v roce 2006 budova číslo 7. Hlavní budova zvaná \"One World Trade Center\" byla dokončena 10. května 2013.\n\nVšechny časy jsou místní časy v pásmu UTC-4 platném v době útoků na východním pobřeží USA. V České republice tehdy platil středoevropský letní čas, který ukazuje o 6 hodin více.\n\nPočet obětí teroristických útoků dosáhl 2977 lidí, přičemž do seznamu není zahrnuto 19 sebevražedných únosců.\nMístní Úřad hlavního koronera uvádí, že při útocích na New York zahynulo celkem 2749 lidí, z toho 147 pasažérů a členů posádek obou letů. Toho dne se v obou budovách Světového obchodního centra nacházelo 17 500 lidí, kteří pravidelně přicházeli mezi půlnocí a 8:47. Dalších 940 jich bylo zapsáno v hotelu Marriott, který byl umístěn mezi nimi.\n\nPřibližně 15 000 lidí se dostalo ven (téměř všichni pod zónou nárazu); přinejmenším 1500 lidí v obchodním centru (možná mnohem více) přežilo nárazy letadel, ale zemřelo, protože se jim nepodařilo uniknout z místností, kde se nalézali, nebo z výtahů, dokud ještě budovy stály. V patrech, která zasáhla letadla (tedy natolik blízko, aby zemřeli okamžitě) se nacházelo necelých 600 lidí. V Pentagonu zahynulo přesně 125 lidí. Oběti v unesených letadlech se evidují v počtu 87 pro let č. 11, 59 pro let č. 77, 40 pro let č. 93 a 59 pro let č. 175.\n\nV důsledku celé tragédie zahynulo 343 hasičů, 87 příslušníků \"Port Authority Police Department\", 28 newyorských policistů a 36 civilních zaměstnanců Pentagonu. V troskách přežilo pouhých 20 lidí. Úřady, kterým byla svěřena nelehká identifikace těl, pracovaly s více než 12 000 pozůstatky, leckdy velikosti pouhého úlomku kosti či zubu, které navíc i po pěti letech nacházely na střechách budov, jež obklopovaly Světové obchodní středisko (např. Deutsche Bank). K identifikaci byla použita technika analýzy DNA.\n\nSimulace evakuace ukazují, že kdyby útoky proběhly později ven dne (o 2 hodiny později), tak by jen ve WTC 1 zahynulo 6500 lidí a celkový počet obětí by přesáhl 10 000. Pokud by útoky proběhly stejně jak proběhly, ale budovy by byly zcela zaplněné, tak by zemřelo skoro 15 000 lidí. Brzké načasování útoků tak mnohonásobně omezilo počet obětí.\n\nPokud by UA 175 zasáhl už zasaženou WTC 1 ve stejné pozici jako zasáhl WTC 2, tak by pravděpodobně následoval okamžitý kolaps WTC 1 s přibližně 7 500 mrtvými (tj. vše stejné jako 11. září ale UA 175 by v 9:03 zasáhl WTC 1) .\n\nPůvodní plán použít k útoku mnohem masivnější letouny Boeing 747 byl únosci zavržen pro složitější kontrolu pasažérů na dvou palubách. Kdyby byly použity letadla Boeing 747 a k útoku došlo ve špice pracovního dne (po 11. hodině), tak by počet mrtvých přesáhl 30 000. Kdyby proběhl tak, jak útok proběhl (nárazy kolem 9. ráno) tak by zemřelo 13 000 lidí. Zásah budov takto masivním letadlem v plné rychlosti by vedl k okamžitému pádu věží.\n\nSeverní a Jižní věž světového obchodního centra, Hotel Marriott, 7 World Trade Center a Řecký pravoslavný kostel Svatého Mikuláše byly kompletně zničeny. Budovy číslo 4, 5 a 6 a také obě lávky pro chodce byly vážně poškozeny. Budova Deutsche Bank na 130 Liberty Street byla částečně poničena a později zbourána. Také obě budovy Světového finančního centra byly poničeny.\n\nBudova Deutsche Bank na 130 Liberty Street byla později prohlášena za neobyvatelnou z důvodu toxického zamoření vnitřních prostor budovy, proto byla následně rozebrána. Budova Fiterman Hall patřící Borough of Manhattan Community College na 30 West Broadway byla uzavřena kvůli rozsáhlému poškození a je přestavována. Blízké budovy 90 West Street a budova Verizon byly těžce poškozeny, ale opraveny. Středně poškozeny byly také budovy Světového finančního centra, One Liberty Plaza, the Millenium Hilton, a 90 Church Street. Chybějící telekomunikační signál původně vysílaný ze zničených vysílačů na střeše Severní věže byl záhy nahrazen.\nPentagon byl silně poničen v důsledku nárazu letu American Airlines 77, následný požár způsobil kolaps jedné ze sekcí budovy. Během přibližovacího manévru letoun svými křídly srazil několik sloupů veřejného osvětlení a svým pravým motorem narazil do elektrického generátoru před budovou. Letoun narazil do západní části budovy v úrovni prvního patra. Trosky letounu způsobily poškození do vzdálenosti 93 metrů od průniku letadla do budovy.\n\nNewyorské požární oddělení vyslalo k hašení požáru „dvojčat“ polovinu celého sboru, celkem 200 požárních jednotek, jejich řady byly posíleny mnohými požárníky, kteří ten den neměli mít službu. Newyorské policejní oddělení vyslalo pohotovostní jednotky a další policejní personál a také leteckou jednotku. První sanitky začaly přijíždět na místo. Hasiči, policie a Přístavní správa nekoordinovali své úsilí. Z důvodů oddělených velitelských stanovišť nebyla zasahujícím hasičům předána informace o hrozícím kolapsu budov.\n\nV newyorských nemocnicích, kam byli sváženi ranění, byl v následujících dnech vyhlášen zákaz vstupu pro novináře a veřejnost a nemocnice byly hlídány policií.\n\nZáměrné neponechání si oceli z dopadových pater pro další vyšetřování (především velmi snadno identifikovatelných a relativně skladných jádrových sloupů) se stalo terčem kritiky pozůstalých obětí a odborné veřejnosti, která hned při započetí odklízení trosek před tímto varovala. I federální agentuře FEMA bylo v tomto zabráněno. Toto byl také jeden z pramenů konspiračních teorií.\n\nSvětové obchodní centrum figurovalo (např. vedle Bílého domu, Pentagonu a několika dalších) na seznamu amerických cílů v projektu Bojinka – plánu radikálních muslimů, v čele s Ramzi Jusefem, operujících toho času na Filipínách. Hlavní část operace Bojinka byl únos 11 letadel a zasažení několika cílů v USA a jihovýchodní Asii. Měl se odehrát v lednu 1995. Pouze náhoda (požár, který vypukl v sídle konspirátorů) přivedla filipínskou policii na stopu útočníků a celý plán byl překažen. Všechny dostupné materiály o únosech a útocích (s použitím dopravních letounů jako zbraně) byly poskytnuty mimo jiné i americkým agenturám CIA a FBI.\n\nSeznam únosců, kteří dle závěrů vyšetřování FBI spáchali útoky:\nCelou skupinu vedl Muhammad Atta.\nCíle útoků nebyly vybrány náhodně. Mrakodrapy Světového obchodního centra byly významnou dominantou na panoramatu Manhattanu, který je symbolem hospodářství Spojených států. Pentagon, sídlo Ministerstva obrany, je symbolem vojenské síly země. Je velmi pravděpodobné, že letadlo letu č. 93 mělo zasáhnout politický sektor americké společnosti. Podle závěru komise pro 11. září byl primárním cílem třetího útoku Bílý dům záložním cílem byl Kapitol. Let 93 se však zřítil v důsledku vzpoury pasažérů u obce Shanksville v Pensylvánii asi 240 km od Washingtonu D.C.\n\nZáběry a informace o teroristických útocích vysílala reálném čase všechna významná světová media. Útoky měly výrazný vliv na mezinárodní politiku. Administrativa prezidenta George Bushe vyhlásila válku proti terorismu a následující měsíc americké síly vstoupily na území Afghánistánu. Státy NATO poprvé v historii organizace aktivovaly článek 5 Washingtonské smlouvy. Na domácí scéně administrativa prezidenta Bushe prosadila vlastenecký zákon, který výrazně rozšiřuje pravomoci bezpečnostních složek Spojených států. Kromě právních změn došlo k zavedení silnějších bezpečnostních opatření v letecké dopravě, které zahrnují například důkladnější bezpečnostní prohlídky na letišti nebo nasazení ozbrojených protiteroristických agentů na paluby komerčních letadel.\n\nÚtoky měly nejvýraznější dopad na bezpečnostní status ve Spojených státech. Administrativa amerického prezidenta George W. Bushe, který nastoupil do úřadu teprve v lednu 2001, přijala rozsáhlý systém opatření a bezpečnostních omezení. Uvedla do praxe pěti bodovou stupnici, podle které jsou občané USA informováni o aktuálním stavu ohrožení. USA postupně přijímaly stále více omezení týkajících se stykem se zahraničními návštěvníky. Administrativa začala považovat za nutné brát na letištích otisky prstů, sbírat fotografie přijíždějících turistů apod. V návaznosti na války v Afghánistánu a Iráku začala protiteroristická opatření ve Spojených státech nabývat na významu.\n\nBushova administrativa zřídila též Ministerstvo vnitřní bezpečnosti, Centrum shromažďování údajů o hrozbě, Centrum pro monitorování terorismu a Správu pro bezpečnost v dopravě. Federální úřad pro vyšetřování (FBI) začal považovat boj s terorismem za nejvyšší prioritu, rozšířil bojové skupiny a také se pokouší zdokonalit komunikaci se CIA. Ta obnovila veškeré tajné operace a zaměřila se na výuku cizích jazyků. NSA, zahájila masivní sledování osobních dat uživatelů internetu.\n\nPřímým důsledkem teroristických útoků byla reakce vlády USA, jejíž bezprostřední gesto se dá charakterizovat intenzivním hledáním „uchopitelného“ viníka. Jelikož tajné služby více zemí nepochybovaly o vině teroristické sítě al-Káida, jediným prostorem pro vojenskou odvetu Spojených států se náhle stal Afghánistán, na jehož území al-Káida vedená Usámou bin Ládinem cvičila své oddané bojovníky ve vládou podporovaných táborech. 7. října 2001 USA podnikly první leteckou ofenzívu a následný vpád do této islámské země (viz Válka v Afghánistánu).\n\nDalším politickým důsledkem katastrofy z 11. září bylo vítané oteplení vztahů Ruska a USA. Ruský prezident Vladimir Putin velmi obratně využil tragédii a osobní projev sympatií či spoluúčasti a zasloužil se o rozvoj přátelských vztahů. Také Bush mohl počítat s pochopením Putina pro válku proti Tálibánu.\nVítaným důsledkem se stalo i naplnění cílů NATO novým smyslem. Severoatlantická aliance se opět semkla, tentokrát proti terorismu a snažila se poprvé v historii uplatnit článek 5 o pomoci spojenců napadenému členovi paktu.\n\nReakce světových vůdců vyjadřovaly velmi podobné pocity. Pro anglickou královnu Alžbětu II. byly útoky neuvěřitelným a totálním šokem, pro papeže Jana Pavla II. nevýslovným hororem. Generální tajemník OSN Kofi Annan vyjádřil přesvědčení, že se to dotklo všech v jeho působnosti a pro všechny je to traumatizující a strašná tragédie. Pro českého prezidenta Václava Havla to bylo hrozným varováním pro civilizaci, které nás vyzývá mobilizovat a převzít zodpovědnost za tento svět. Francouzský prezident Jacques Chirac přesvědčoval, že Francouzi plně soucítí s americkým lidem. Britský premiér Tony Blair zase poukázal na tento masový terorismus jako na nové zlo v dnešním světě. Italský premiér Silvio Berlusconi se neobával vyzvat na konfrontaci s teroristy, ruský prezident Putin jako první vyzývá mezinárodní společenství k sjednocení úsilí v boji proti terorismu. Japonský ministerský předseda Džuničiró Koizumi řekl, že takovýto druh terorismu nebude nikdy odpustitelný, vysoký představitel Evropské unie pro zahraniční a bezpečnostní politiku Javier Solana ubezpečoval, že Evropská unie bude pevně a plně stát za Spojenými státy, afghánský ministr zahraničních věcí Wakil Ahmed Muttawakil po útocích prohlásil, že Tálibán odsuzoval a stále odsuzuje jakýkoliv terorismus v jakékoliv formě. V iráckém rozhlase se však objevila vyjádření, které útoky označila za operaci století, kterou si USA zasloužily kvůli svým zločinům proti lidskosti. Naproti tomu kubánská vláda označila katastrofu za americkou národní tragédii.\n\nEkonomický dopad teroristických útoků na cíle v USA byl už v prvních dnech zřejmý. Analytici se však shodují v tom, že útoky nemohly výrazně zasáhnout ekonomiku Spojených států, která pracuje s penězi o objemu 5 až 10 biliard amerických dolarů, protože toto hospodářství je velmi diverzifikované a decentralizované na to, aby rána na jednom poli jeho působnosti odhalila jeho slabost. Touto slabostí a zároveň nejmocnější silou americké ekonomiky je vůle a zájmy řádového spotřebitele, které tyto útoky příliš nenarušily. Útoky byly ve své době největší pojistnou událostí způsobenou člověkem v historii, když pojistné nároky přesáhly 40 miliard dolarů.\n\nNegativním ekonomickým dopadem byly především rychleji rostoucí ceny ropy na světových trzích, značné ztráty na příjmech amerických leteckých společností, kolaps cestovního ruchu v Evropě ze strachu cestovat letadlem a vysoký a roky rostoucí deficit státního rozpočtu USA, který vytvořil prostor pro masivní inflaci, a tím i postupný pád hodnoty dolaru vůči euru v průběhu roku 2002 a 2003, a též stoupající nezaměstnanost. V roce 2001 přišlo o práci více jak 1 milión Američanů, přičemž množství vytvořených pracovních příležitostí tuto hranici ani zdaleka nepřekročilo. V prosinci 2001 dosáhla nezaměstnanost až hodnotu 5,8 %, což bylo nejvíce za předešlých šest let.\n\nRozpočet Bushovy administrativy se rozhodl věnovat 15 miliard dolarů na domácí bezpečnostní programy a Bílý dům vyčlenil v rámci své fiskální politiky pro rok 2002 na bezpečnost 34 miliard dolarů.\n\nPodle Ministerstva obrany USA samotné vojenské operace v Afghánistánu stály přibližně 2,9 miliardy dolarů a 1,8 miliard stála ochrana amerických míst Národní gardou v době války.\n\nKompenzace ztrát amerických leteckých společností, které několik dní nemohly létat a kompenzace ztrát pro rodiny a pozůstalé obětí tragédie byla stanovena ve výši 13,6 miliard dolarů v letech 2001–2006. Z prvního balíku peněz, které Kongres poskytl americkému prezidentovi bezprostředně po 11. září pro boj s terorismem (40 miliard dolarů), Bílý dům vyčlenil pro obranu 17 miliard dolarů, 11 miliard přidělil městu New York a 10 miliard se věnovalo domácí bezpečnosti.\n\nTeroristické útoky měly výrazný dopad na zdraví obyvatel New Yorku. Z budov se při jejich pádu uvolnilo veliké množství velmi jemného prachu, který pokryl široké okolí, někde až do výšky několika centimetrů. Obsahoval částice zdiva i vnitřního vybavení budov, ale též nebezpečné látky včetně zplodin z PVC, dioxiny, olova a karcinogenního azbestu z protipožárních izolací, rtuti z osvětlení a zplodiny z paliva doutnajícího pod zborcenými budovami Světového obchodního centra. Zejména dobrovolní záchranáři často pracovali bez dostatečného ochranného vybavení a později jim nebyla poskytnuta odpovídající zdravotní péče. Celkem bylo zdraví nebezpečnému prachu a zplodinám v dolním Manhattanu vystaveno 410 000 lidí. Podle poznatků programu WTC Medical Monitoring Treatment se u 20 000 z nich respirační onemocnění v minulých letech projevily. Dalším nebezpečím je rychlý rozvoj rakoviny u lidí zasažených prachem ze zřícených budov. New York City Department of Health hlásí 817 úmrtí na respirační onemocnění u policistů a hasičů zasahující v den tragédie (kteří pád přežili a dál operovali v oblasti), ale také u dobrovolných pomocníků při odklízení sutin a místních obyvatel.\n\nPodle studií zveřejněných deníkem New York Times obyvatelé New Yorku podléhají po zářijových událostech roku 2001 dvakrát častěji depresím než ostatní Američané. U mnohých byla diagnostikovaná posttraumatická stresová porucha. Podle hloubkových studií až 13 % obyvatel New Yorku prožilo v den tragédie akutní paniku a záchvat strachu, pocit ohrožení vlastní existence, což potvrzuje i Newyorská akademie medicíny. Deset procent obyvatel v souvislosti s tragédií pociťovalo depresi, mnozí trpěli vážnou nespavostí.\n\nV lednu 2014 Newyorská policie obvinila 106 lidí z neoprávněno užívání sociálních dávek pro invalidy. Obvinění údajně uvedli úřady v omyl když tvrdili, že v důsledku událostí z 11. září 2001 trpí psychickými problémy, které jím neumožňují nadále pracovat. Mezi obviněnými je 72 bývalých policistů a 8 hasičů.\n\nPo útocích se vynořila řada konspiračních teorií zpochybňujících oficiální verzi útoků. Stoupenci konspiračních teorií vycházejí z nesrovnalostí a rozdílů od oficiálních prohlášení. Tvrdí, že americká vláda o útocích věděla a nezabránila jim, nebo je dokonce sama organizovala. Podle jedné z teorií bylo Světové obchodní centrum zničeno řízenou demolicí a někteří spekulují o tom, že poškození Pentagonu nezpůsobilo linkové letadlo. Mezi filmy propagujícími alternativní teorie o útocích byl také virálně šířený dokument , který se útokům z jedné třetiny svého obsahu věnuje.\n\nIhned po útocích započalo vyšetřování vedené FBI, které bylo uzavřeno s tím, že jsou jasné a nezvratné důkazy spojující Al Kaidu a Usámu bin Ládina s útoky. FBI se podařilo rychle identifikovat všechny únosce, včetně vedoucího skupiny Mohameda Atty, jehož zavazadlo objevené na Bostonském letišti obsahovalo mimo jiné seznam členů skupiny. 27. srpna byly zveřejněny fotky 19 únosců spolu s informacemi o nich.\nNárodní komise pro teroristické útoky na Spojené státy, které předsedal bývalý guvernér státu New Jersey Thomas Kean, byla utvořena koncem roku 2002 s cílem připravit kompletní zprávu o okolnostech útoků, včetně možnosti na ně efektivně odpovědět. 22. července 2004 vydala Konečnou zprávu Komise k 11. září, která se stala terčem mnohostranné kritiky.\n\nFederal Emergency Management Agency dokončila studii o pádu budov v roce 2002. Prohlásila v ní že konstrukce budov WTC byla v pořádku a zhroutila se v důsledku zcela mimořádných faktorů, které stavitelé nemohli předpokládat. Zároveň vyzvala k dalšímu studiu. FEMA navrhla, že oslabení spojů bylo způsobeno oslabením podlahových trámů požáry, které nastaly následkem nárazu letadla. Podle zprávy FEMA a následné oponentury NISTu byly podlahy odděleny od hlavní konstrukce budovy, následně se sesunuly jedna na druhou, což vedlo k progresivnímu tj. „palačinkovému“ kolapsu.\n\nŠetření FEMY bylo později revidováno, podrobnějším šetřením Národního institutu pro normy a technologie (NIST), který jí také konsultoval s odbornou veřejností. Vyšetřování bylo ukončeno v roce 2005. Stejně jako FEMA také NIST konstatovala správnost konstrukce WTC a dále také konstatovala, že se závažností útoků a rozsahem ničení neměla americká města dosud zkušenost. NIST také zdůraznil roli požárů, které však nebyly příčinou rozpadu spojů podlah s hlavní konstrukcí. Místo toho bylo zjištěno, že prohýbající se podlahy k sobě přitáhly obvodové sloupy: „To vedlo k vnitřnímu vyklenutí obvodových sloupů a jejich následnému selhání na jižní straně WTC 1 a na východní straně WTC 2 a zhroucení obou věží.“ \n\nGenerální inspektor CIA kontrolující interní zprávy CIA před 11. zářím byl ostře kritický k práci vyšších důstojníků CIA, kteří neudělali vše potřebné pro zastavení terorismu. Zejména nezadrželi dva z útočníků (Nawaf al-Hazmi a Khalid al-Mihdhar), když vstoupili na americké území a informace o nich nepředali FBI.\n\nVe dnech následujících po útoku se konalo mnoho vzpomínkových akcí a vzniklo mnoho improvizovaných památníků. Další vzpomínkové akce se konají pravidelně v den výročí útoku. Mezi nejviditelnější patří \"Tribute in Light\" (pocta světlem), noční instalace 88 světlometů umístěných v půdorysech WTC. Ta se koná od roku 2002 každoročně v den výročí útoku. Od soumraku 11. září až do úsvitu 12. září vysoko nad město září dva sloupce světla. Připomínají tak budovy „dvojčat“ a sahají do výšky až 6 kilometrů od země, což opravdu vytváří dojem světel vedoucích až „do nebe“. Na každou světelnou věž je každoročně použito 44 xenonových světel. Žárovky o síle 7 000 wattů jsou rozmístěny ve dvou čtvercích o velikosti 15 metrů a symbolizují tak „ducha“ obou budov. Mohutné sloupy světel jsou samozřejmě velmi dobře viditelné, zahlédnout se dají v okruhu neuvěřitelných 100 kilometrů kolem New Yorku. Tvůrci Pocty světlem se přitom museli potýkat s mnohými problémy. Jedním z nich bylo i 10 000 tažných ptáků, kteří se jednou do světel připletli a oslepení nemohli najít cestu ven. Kvůli tomu jsou vždy všechna světla během noci na 20 minut vypnuta, ptáci se tak mohou opět zorientovat a pokračovat v letu.\n\nVítězným projektem pro stavbu trvalého památníku obětí na Ground zero se stalo dílo architektů Michaela Arada a Petera Wolkera s názvem Reflecting Absence (Odraz nepřítomnosti). To počítalo s vytvořením dvou nepříliš hlubokých „nádrží“ přesně na místech, kde stály věže WTC. V těchto nádržích, obklopených listnatými stromy, jsou po vnějších stranách instalována jména všech obětí z 11. září 2001 a také 6 obětí teroristického útoku na WTC z 26. února 1993. Do soutěže se zapojilo více jak 5 000 projektů. Realizace vítězného projektu začala v roce 2006, slavnostně byl odhalen v roce 2011, přesně na den desátého výročí útoku. Slavnostního otevření památníku se zúčastnil prezident Spojených států Barack Obama i s první dámou Michelle Obamovou a jeho předchůdce v úřadu George Bush s manželkou Laurou. Přítomna byla také ministryně zahraničních věcí USA a bývalá první dáma Hillary Clintonová.\n\nPamátník u Pentagonu byl slavnostně odhalen při sedmém výročí útoku v roce 2008. Trvalý památník na místě dopadu letu 93 zatím postaven není. Další trvalé památníky již vyrostly po celých Spojených státech.\n\nÚtoky také měly velký vliv na filmovou tvorbu. Zhruba 45 filmů bylo dodatečně nebo v průběhu produkce pozměněno, zrušeno úplně nebo posunuta jejich premiéra. Změny zahrnovaly zejména odstranění scén připomínajících útok či samotného výskytu WTC. V prvním díle chystané premiérové osmé řady seriálu Přátelé došlo k vystřižení několika scén a natočení jiných, neboť v původním scénáři Chandler vtipkoval o letecké bezpečnosti. Události kolem útoků byly také mnohokrát zpracovány ve filmech i dokumentech vyrobených pro kina, televizi či amatéry. Níže zmíněné snímky byly uvedeny také v českých kinech:\n\n\n\n\nČesky\nOstatní\n"}
{"id": "93140", "url": "https://cs.wikipedia.org/wiki?curid=93140", "title": "Svazová republika Jugoslávie", "text": "Svazová republika Jugoslávie\n\nSvazová republika Jugoslávie (srbsky \"Savezna Republika Jugoslavija, Савезна Република Југославија\") byla federací Černé Hory a Srbska, která vznikla na zbytku území Jugoslávie (SFRJ) 27. dubna 1992 po odtržení Slovinska, Chorvatska, Makedonie a Bosny a Hercegoviny a přijetí nové ústavy. Jejím hlavní městem byla srbská metropole Bělehrad. Federace byla transformována 4. února 2003 ve volnější soustátí Srbsko a Černá Hora. Toto soustátí poté zaniklo 3. června 2006 rozpadem na dva samostatné státy Srbsko a Černá Hora.\n\nSvazová republika Jugoslávie byla cílem leteckých útoků Severoatlantické aliance na jaře roku 1999. Jejich cílem bylo zastavit vyhánění Albánců z Kosova. Následoval ekonomický propad a buldozerová revoluce, která svrhla dosavadního prezidenta Slobodana Miloševiče a nastolila vládu Vojislava Koštunici.\n\n"}
{"id": "93141", "url": "https://cs.wikipedia.org/wiki?curid=93141", "title": "EE-T1 Osório", "text": "EE-T1 Osório\n\nEngesa EE-T1 Osório byl vývojový prototyp tanku, kterým chtěla firma ENGESA oslovit armády Saúdské Arábie a Brazílie. Obě tyto země požadovaly lehký a poměrně úzký tank - Brazílie chtěla dokonce váhu do 36 tun.\nInženýři firmy ENGESA rezignovali na požadavek váhy (jejíž limit si nastavili na 42 tun) a rozhodli se splnit jen požadavek na šířku (jež dával přepravitelnost tanku po Brazilských železnicích), požadavky Saúdské Arábie pak byly dány špatnou úrovní komunikací, které (jak se zdálo) znemožňovaly provoz tanků o váze okolo 60 tun.\n\nPo skončení studené války však brazilská armáda na tank neměla peníze a Saúdská armáda tank odmítla ve prospěch po válce v zálivu protežovaného tanku M1A1 Abrams.\nPrototypy zůstaly v muzeu v Brazílii a nedávno byly v aukci odkoupeny Brazilskou armádou, které je předvádí na přehlídkách.\n\nVěž, uložená uprostřed korby, byla navržena britskou firmou Vickers podle požadavků ENGESA.\nJe vyrobena svařováním ocelových plátů, a vybavena buď 105mm britským kanónem L7, nebo francouzským 120mm kanónem GIAT (určen pro export do Saúdské Arábie).\nByl rovněž zvažován britský 120mm kanón, ale zpětný ráz byl na takto lehký tank moc velký.\n\nObě věže byly plně stabilizované a systém řízení palby od fy. Marconi byl vybaven počítačem, belgickým zaměřovačem/periskopem LRS-5DNLC a laserovým dálkoměrem. tank byl vybaven termovizí Philips, která dávala obraz jak střelci, tak veliteli.\nVelitel i střelec měli každý svůj periskop.\n\nPancíř byl vyroben z kombinace slitiny oceli a hliníku s uhlíkovými vlákny a keramikou (kompozity) a bezpečně odolával všem tehdejším střelám HEAT. Ochrana proti podkaliberní munici nicméně nebyla příliš dobrá.\nEkvivalent pancíře proti Sabot se udával okolo 400mm RHA.\n\nPodvozek měl hydropneumatické odpružení Dunlop, pásy Diehl o šířce 570mm.\nTank poháněl dvanáctiválcový přeplňovaný vznětový motor MWM TBD 234-V12 o výkonu 1 000 HP / 746 kW při 2300 otáčkách za minutu, který byl uložen vzadu a byl spojen s plně automatickou převodovkou se čtyřmi rychlostními stupni pro jízdu vpřed a dvěma pro jízdu vzad.\nPoměr váhy ku výkonu byl 17.5.\n\nPůvodně byl zvažován motor pohánějící tanky leopard, ale ten byl zavržen kvůli spotřebě a neochotě Německa prodávat zbraně nečlenským státům NATO.\n\nTank dokáže překonat svislou překážku vysokou 1,15m, příkop široký 3 m.\nBrodí 1,2m bez přípravy / 2m s přípravou, není vybaven systémem pro hluboké brodění.\nmax. boční náklon je 40°, dokáže vyjet kopec do 60°.\nMěrné zatížení terénu je 0,85kg.cm.\n\n"}
{"id": "93143", "url": "https://cs.wikipedia.org/wiki?curid=93143", "title": "Seznam večerníčků", "text": "Seznam večerníčků\n\nSeznam večerníčků seřazený abecedně.\n\nV seznamu jsou vypsány seriály, které byly vysílány v rámci pořadu Večerníček, případně byly zařazeny do večerníčkovské DVD edice.\n\nZvýrazněné seriály jsou dostupné na DVD v češtině.\n"}
{"id": "93149", "url": "https://cs.wikipedia.org/wiki?curid=93149", "title": "Rovná daň", "text": "Rovná daň\n\nRovná daň je koncept zdanění příjmů či spotřeby jednotnou sazbou daně. Je to nástroj fiskální politiky státu. U daně z příjmů fyzických osob je obvykle kombinována s nezdanitelnou částkou, jedná se tedy o daň s mírnou progresí. Rovná daň se v mnoha zemích osvědčila, např. v Estonsku, Slovensku nebo některých amerických státech.\n\nZavedení rovné daně z příjmů nebo z přidané hodnoty je předmětem sporu mezi pravicí a levicí. Rovná daň je zaváděna zejména v postkomunistických zemích v rámci liberalizace ekonomiky. O rovné dani se diskutuje i v zemích EU, ale žádná ze starších zemí EU je zatím nezavedla.\n\nPravice poukazuje na její praktičnost. Rovná daň zatěžuje dle pravicové politické argumentace ekonomiku méně než progresivní zdanění, které odvádí lidi od motivace vydělávat co nejvíc, protože ozřejmuje výši daní předem. Dle liberálních ekonomů je vliv rovné daně je viditelný na přílivu investic, rozmachu podnikání a na hospodářském růstu.\n\nDle levicové politické argumentace rovná daň způsobuje odbourání principu solidarity ve společnosti, protože ve každý občan nemá možnost vzhledem k svým podmínkám vydělávat maximum a rovná daň ničí sociální solidaritu společnosti.\n\nPravice opět tvrdí, že je praktičtější a umožňuje člověku svobodně se rozhodovat o své spotřebě o výši své spotřeby dané výši jeho příjmu.\n\nLevice uvádí „sociální nespravedlnost“ rovné daně, která vede k rozevírání nůžek mezi obyvatelstvem s vysokými příjmy a chudými obyvateli, neboť spotřební daň je jednotná jak na zboží nevyhnutelné k přežití (bydlení, strava, zdravotní péče, doprava), tak na zboží nadstandardní a luxusní povahy.\n\nKvůli docílení ideálního zdanění pro všechny případy existuje mnoho návrhů a pokusů o vytvoření nejlepšího systému rovné daně. Varianty se liší zejména podle toho, jak si nadefinujeme zdanitelnou část příjmu.\n\nJe druh daně, při které každý daňový poplatník platí stejnou částku tedy daň z hlavy při které je si každý roven a platí stejnou pevnou a konstantní částku bez ohledu na jeho příjem. Táto daň je však v praxi praktický nerealizovatelná proto je mnohem častěji používaná pravá rovná daň nebo rovné daně s možností odečtu.\n\nDaňový systém, v kterém je jednotná sazba daně použitá na všechny příjmy osob bez možností odečtení jakýchkoliv položek (tedy celkový příjem je jednoduše zdaněný příslušnou sazbou).\n\nProtože jsou odečty povoleny, rovná daň je progresivní daní se speciální charakteristikou a to po maximálním odečtu je marginální sazba na všechny ostatní příjmy konstantní (možnost snížení zdanitelného příjmu o odečty). Rozdíl mezi pravou a marginální rovnou daní se dá jednoduše rozpoznat tak, že marginální rovná daň jednoduše vylučuje určité druhy přijmu ze zdanění tím, že jich nedefinuje jako zdanitelné teda obě druhy daní jsou rovné na zdanitelný příjem jenom ho jinak definují.\n\nKvůli docílení ideálního zdanění bylo navrhováno mnoho modifikovaných forem rovné daně,  které by povolily odečty jenom velmi málo položek a přitom by eliminovaly většinu možných odečtů. Ohledně definování možných odečtů se stále vedou rozsáhlé diskuse, protože situace ohledně sporných odečtů, které by měly zůstat zahrnuté jako uplatnitelné, je nejasná. Odečty z charity a odečty z úroku hypoték jsou nejdiskutovanější jako ty, které by měly být zachovány odečitatelné, protože jsou velmi populární a často využívané mezi občany, potenciálními voliči. Další diskutovaným tématem týkajícím se omezení odečtu je možnost jednoho velkého fixního odečtu. Tento jeden velký odečet by kompenzoval všechny ostatní eliminované možnosti odečtu a značně by zjednodušil proces zdanění (eliminovala by se potřeba rozlišení odpočtů), avšak samozřejmě na druhé straně by to mělo vedlejší účinek, protože mnoho domácností, zejména těch nízkopříjmových, by nemuselo podávat daňové přiznáni.\n\nVytvořena ekonomy z Hoovererova institutu, Robertem Hallem a Alvinem Rabushkou, kteří se ve velkém rozsahu zabývali tvorbou rovných daňových systémů ve východní Evropě.\n\nHall-Rabushkova rovná daň je v podstatě rovná daň na spotřebu. V principu tento systém dosahuje spotřební daňový efekt zdaňováním příjmu bez odečtených investic (jakoby jeden velký odečet zahrnující všechny odečty).\n\nByla uvedená v roce 1962 Miltonem Friedmanem v jeho knize Kapitalismus a svoboda a je další z variant rovných daní. Základní myšlenka je téměř stejná jako u rovné daně s osobními odečty až na to, že když odečty přesáhnou zdanitelný příjem, je zaregistrován jako negativní a ne nulový. Příslušná sazba rovné daně je pak aplikována na výsledný negativní příjem, což vyústí do negativní daně z příjmu, kterou dluží stát domácnosti naopak jako je tomu normálně když domácnost dluží daň státu a tedy domácnost s negativní daní obdrží od státu nazpátek kompenzaci.\n\nV USA by negativní daň byla míněná ne jenom jako daň ale taky jako benefity které by nízkopříjmové domácnosti od státu dostávaly třeba jako potravinovou pomoc prostřednictvím jakýchsi stravenek nebo zdravotní péče. Negativní daň je navržená tak aby nezpůsobovala vůli lidí žít na sociálních dávkách bez nutnosti pracovat kvůli vysokým efektivním daňovým sazbám plynoucím z pravidel zdaňováni, které by snížily prospěch z rostoucího příjmu.\n\nDo konce roku 2007 byla daň z příjmů fyzických osob progresivní a pohybovala se od 12 do 32 % podle výše příjmů. Čím vyššího příjmu člověk dosáhl, tím platil vyšší daň. Navíc také pro odvody sociálního a zdravotního pojištění nebyl stanoven žádný strop. Pokud tak někdo vydělal miliony, musel z celé částky odvést pojistné na tato pojištění. Zavedení této reformy ovšem přineslo změnu základu daně. Zatímco do konce roku 2007 byl základem daně příjem po odečtu sociálního a zdravotního pojištění, od roku 2008 se do základu daně dostává nejen sociální a zdravotní pojištění zaměstnance, ale navíc ještě také odvod, který platil zaměstnavatel.\n\nOd roku 2008 je stanovena daň z příjmů fyzických osob pro všechny bez ohledu na výši příjmů na 15 %. Vzhledem ke změně základu daně je ovšem reálné zdanění 20,1 %. Zavedením takzvaného stropu ve skutečnosti daň z příjmů od určité výše klesá, je degresivní. Úlevy se týkají také nízkopříjmových rodin či jednotlivců. Samotná sleva na poplatníka fakticky způsobuje také daňovou progresi, protože lidé, jejichž měsíční příjem není natolik vysoký, aby vypočtená daň z jejich základu daně dosáhla 2 070 Kč, neplatí daň žádnou (platí pouze odvody zdravotního a sociálního pojištění). Tomu odpovídá měsíční příjem cca 10 300 Kč. Další úlevy jsou pro lidi s manželem, který vydělává méně než 68 000 Kč ročně nebo na každé dítě daňové zvýhodnění ve výší 1117 Kč měsíčně. Toto daňové zvýhodnění teoreticky může dostat daň do záporu (nejen, že člověk neplatí daň, ale stát naopak člověku vyplatí navíc daňový bonus).\n\nOd roku 2013 v Česku platí navíc solidární daň 7 % z příjmu, který přesahuje čtyřnásobek průměrné mzdy za rok.\n\nOd roku 2004 platila na Slovensku jednotná daňová sazba, tedy rovná daň, jak pro fyzické tak pro právnické osoby ve výši 19 procent až dokud nepřišla reforma, která od ledna roku 2013 rovnou daň zrušila. Pro fyzické osoby byly zavedeny dvě různé daňové sazby v závislosti na výši příjmu fyzické osoby, tedy progresivní daň. Hranicí byl stanovený příjem 2866,81 €. Příjmy fyzických osob nižší než tato hranice jsou zdaňovány stejně jako do roku 2013 19 procenty, vyšší však se sazbou 25 procent. Pro právnické osoby se sazba značně zvýšila na 23 procent (v roce 2014 se snížila o jedno procento na 22%, zavedly se však daňové licence, tedy daně ze ztráty). Dále se živnostníkům zásadně ohraničily paušální výdaje (pouze do 40 procent příjmu a maximálně do 420 € měsíčně) a rodinám nezdanitelná část základu daně na manžela/manželku. Samozřejmě tato iniciativa byla ostře kritizována opozicí, která slibovala při získání moci znovuzavedení rovné daně a vláda zavádějící tuto reformu se ani netajila tím, že změny nemají být reformou, která přinese lepší fungování daňového systému, ale jenom opatřením k naplnění státního rozpočtu. Vláda dále odůvodňovala své kroky tím, že chce snížit nerovnosti mezi příjmy lidí. Státní rozpočet se sice naplnil podle očekávání, ale ekonomika zareagovala poklesem mezd i produkce a také ochoty lidí pracovat, přesně podle předpokladů, což samozřejmě znamená v dlouhodobějším horizontu zhoršení celkové ekonomické situace. Někteří ekonomové proto navrhují znovuzavedení rovné daně.\n\nV Polsku zamýšlí zavést rovnou daň opoziční strany Platforma Obywatelska (15 % sazbu) a Partia Demokratyczna (19 % sazbu).\n"}
{"id": "93150", "url": "https://cs.wikipedia.org/wiki?curid=93150", "title": "Volary", "text": "Volary\n\nVolary (, \"Wallern\") jsou město nacházející se na jihu Čech, v jihozápadní části Jihočeského kraje 16 km jihozápadně od nejbližšího města s rozšířenou působností Prachatic. Volary též leží na území CHKO Šumava a na hranici NP Šumava. Městská zástavba je situována do kotliny Teplé Vltavy severně od řeky, okolo Volarského potoka. Jméno města je německého původu a je patrně odvozeno od lesů, které město obklopují.\nVolary mají  obyvatel. Založení města souvisí s kolonizací Šumavy ve 13. a 14. století. Rozvoj města byl také po staletí ovlivňován a podporován přítomností prachatické větve Zlaté stezky. První písemná zmínka o Volarech pak pochází z roku 1359. Tehdy byl mezi členy městské rady v Prachaticích uveden jistý Ondřej z Volar. Postupně se Volary právě díky rozvoji Zlaté stezky rozrůstaly. V roce 1871 byly povýšeny na město. Volary byly značně ovlivněny událostmi druhé světové války. V květnu 1945 městem prošel Pochod smrti z koncentračního tábora Helmbrechts. Na základě Benešových dekretů poté došlo v roce 1946 k vysídlení Němců. Po válce nastal opět rozvoj a dnes jsou Volary významným komunikačním uzlem Šumavy a střediskem turistického ruchu, k čemuž přispívá i to, že jsou největším horským městem Šumavy.\nRozloha Volar činí celkem 107,63 km a město je členěno na 3 části města, z nichž jedna tvoří městskou zástavbu a zbylé 2 jsou v blízkém okolí. Část historického centra byla roku 1995 vyhlášena vesnickou památkovou rezervací. Chráněny jsou především roubené domy vystavěné v alpském stylu.\nNejstarší dochované jméno dnešních Volar je německé \"Wallern\" z roku 1359. Jeho původ bývá vykládán jako pocházející z německého nářečního spojení \"ze den waldaeren\" = „u lesních obyvatelů“, v němž bylo bavorským nářečím změněno \"-ld-\" na \"-ll-\". Hláskovou a slovotvornou adaptací z něj mělo pak vzniknout české jméno, které je poprvé zmiňováno v roce 1444 jako \"Wolari\". Druhou možností je výklad, že jméno vzniklo od významu ves „volařů“ (obchodníků s dobytkem, případně sedláků chovajících dobytek, zvláště voly). Tato interpretace názvu však bývá považována za méně pravděpodobnou.\n\nZaložení Volar souviselo s celkovou kolonizací Šumavy ve 13.−14. století, kdy vznikaly nové vesnice převážně s německým obyvatelstvem přicházejícím často z území pasovského biskupství. Druhou podstatnou okolností bylo přeložení původní trasy „Prachaticih via“, obchodní cesty z Pasova do Čech později nazývané Zlatá stezka. Ta na české území vstupovala údolím Studené Vltavy a pokračovala přes pozdější osady Pěkná a Zbytiny do Prachatic. Avšak v první polovině 14. století byla patrně kvůli močálům vytyčena nová výše položená trasa přes hřeben Haidelu k dnešním Českým Žlebům a přes brod na Teplé Vltavě do široké volarské kotliny náležející k panství Prachatice, které bylo až do husitských válek v majetku vyšehradské kapituly. První písemná zmínka o Volarech je z roku 1359, kdy je mezi členy městské rady v Prachaticích uveden Ondřej z Volar. Nová osada Volary se brzy rozrostla v největší soumarské středisko na české straně Zlaté stezky.\n\nHusitské války a následná poválečná léta, kdy se krajem potulovaly tlupy žoldnéřů a přepadávaly kupce (jedna z nich sídlila na hradu Hus 6 km od Volar), přerušily rozmach obchodu na Zlaté stezce. V roce 1437 zastavil císař Zikmund prachatické panství včetně Volar Janu Smilovi z Křemže. Poté se Prachatic a Volar zmocnil falšovanou listinou Oldřich II. z Rožmberka. Od Rožmberků získali v roce 1457 panství bratři Prokop a Jan z Rabštejna a od Rabštejnů v roce 1493 páni z Roupova, kteří je drželi do roku 1501. Roku 1503 se panství vrátilo do rukou Rožmberků, za jejichž vlády se Volary dočkaly některých výsad (právo konání týdenního trhu, bezplatné užívání stavebního i palivového dřeva, pastva dobytka v panských lesích).\n\nBěhem 16. století dosáhl obchod s pasovskou solí pod ochranou Rožmberků svého vrcholu. Volary byly hojně využívány pro přenocování soumarů, kteří přepravovali zboží po stezce. Díky přítomnosti soumarů bylo ve Volarech v 16. století 13 hostinských a 4 kováři. V téže době probíhala další kolonizační vlna, s níž se ve Volarech objevily roubené domy alpského typu (tzv. \"volarské alpské domy\"). Podle Pavla Fencla lze vzhledem k existenci podobného domu v horských oblastech Bavorského lesa odmítnout teorie přenesení typu stavby z Korutan, Štýrska či Tyrolska kolonizátory z těchto zemí. Emil Skála považuje nové osadníky za soumary přicházející od jihu po Zlaté stezce a připomíná názor Rudolfa Kubitschka, že jejich původním domovem bylo povodí řeky Rott jižně od Pasova. Ve stejném období se ve městě usadilo i několik českých rodin.\nRoku 1600 získal panství po zadlužení Rožmberků císař Rudolf II. Dne 23. prosince 1622 obdržel prachatické panství i s Volarami od císaře Ferdinanda II. Jan Oldřich z Eggenberku. Poté změnily Volary majitele opět až v roce 1719, kdy se majiteli stali Schwarzenbergové. Obchod na Zlaté stezce a tím i prosperitu Volar citelně ochromila třicetiletá válka. Po ní se provoz zvolna obnovil, ale kvůli konkurenci rakouské soli z Gmundenu na počátku 18. století zcela zanikl.\n\nV průběhu 30. a 40. let 19. století začal pomalý rozvoj města. Tehdy byly Volary spojeny s okolím sítí pevných silnic. Ty vedly do Prachatic, Lenory, Českých Žlebů a Chlumu. Do té doby vedly do Volar maximálně nezpevněné polní či lesní cesty.\n\nV roce 1848 je ve Volarech uváděno přes dva tisíce obyvatel a dvě stě domů. Rozvoj města dále pokračoval i v šedesátých letech 19. století. Ve městě, které tehdy ještě městem ovšem nebylo, se v průběhu 60. let narodilo i mnoho osobností, které později ovlivnily dění ohledně Volar i další významní činitelé. Na počátku tohoto desetiletí ve Volarech žilo již přes dva a půl tisíce občanů a stálo přes 250 domů. Tehdy se začal rozvíjet i kulturní a společenský život ve městě, založeny byly první kulturní spolky, mezi které tehdy patřilo například \"Společenstvo dřevozpracujících živností\" či mužský pěvecký sbor nebo také roku 1861 ve Volarech vzniklý spolek Sokol. V průběhu let vznikaly také další občanské spolky.\n\nFakt, že po staletí byla volarská zástavba tvořena především roubenými staveními, způsoboval také časté požáry. Požár v roce 1679 zničil 45 domů. Velké požáry přicházely také v letech 1715, 1719 a 1754. V rozmezí od roku 1856 až 1882 zasáhlo Volary celkem osm větších požárů. Povýšení Volar na město předcházel jeden z největších požárů v dějinách města. Ve středu 22. července 1863 okolo desáté hodiny večer vypukl v jednom z chlévů oheň. Ve velmi krátké chvíli zachvátil oheň polovinu města. Oheň pohltil 59 domů, kostel i školu. Záře z požáru města byla patrná na noční obloze až v rakouském Linci. Den po požáru byl zbytek města a spáleniště navíc zasaženo ničivou bouří a rozvodněným potokem.\n\nZničení poloviny města nastartovalo jeho rychlou obnovu a další rozvoj. Nově budované stavby již nebyly celodřevěné roubené, nýbrž častěji převládaly jako stavební materiály kámen a cihly. Celkovou opravou prošel rovněž kostel, jehož věže dostaly nové cibulové báně a roku 1867 ze zvonařské dílny Franze S Holledera v Linci tři nové zvony. Proběhla také částečná obměna vnitřního zničeného vybavení. Roku 1865 byla ve městě rovněž zřízena nová pošta, která dříve ve Volarech nesídlila a využívalo se pobočky v Prachaticích. Čtyři roky nato přibylo ve Volarech i telegrafní spojení. 25. října 1870 je pak radnicí města učiněno rozhodnutí zažádat císaře o udělení titulu města a vzniká koncept žádosti císaři o povýšení na město. Téže noci měla být na Šumavě pozorovatelná polární záře, které místní přikládali zvláštní důležitost jako jevu něco předznamenávajícímu. Samotná žádost o povýšení Volar na město je datována 27. října 1870 a vznikla pouze několik hodin poté, co se celou Šumavou prohnala jedna z nejničivějších vichřic v její novodobé historii. Z důvodů nutnosti vytěžit dřevo v polomech tak bylo odeslání žádosti dočasně odloženo. K prosbě o povýšení na město se tak volarští obyvatelé vrátili až počátkem roku 1871.\n\nNa listinách adresovaných císaři tehdy bylo uvedeno: „Obec vlastní 10 306 jiter půdy a ročně odvádí na daních přes 10 000 zlatých.“ Rovněž byl uveden počet obyvatel, který činil přibližně tři tisíce. Dále pak radní zmiňovali vysoký počet tkalců a rovněž to, že se Volary řadí mezi průmyslová města. Rovněž připomenuli: „Máme tu poštovní a telegrafní úřad, oddělení finanční stráže, lékaře s lékárnou, faráře se dvěma fundovanými kaplany a školu se třemi třídami. Konají se u nás čtyři výroční trhy a každý týden dobytčí trh.“\n\nŽádost byla odeslána na okresní hejtmanství, odtud putovala na ministerstvo vnitra a následně k císaři. Ten v neděli 30. dubna 1871 podepsal listinu, jíž povýšil Volary na město. Městu pak byl ponechán jeho původní znak. Na ´dokumentu o povýšení tehdy byl uveden rovněž přesný počet obyvatel města, který byl 2 712 obyvatel.\n\nAž do vzniku Československa byly Volary národnostně téměř stoprocentně německé − podle sčítání lidu v roce 1910 bylo z 3573 obyvatel tehdejšího města pouze 9 Čechů. Během první republiky se počet Čechů ve Volarech zvýšil na téměř dvě stě osob v závěru 30. let 20. století. Jednalo se především o státní zaměstnance (železničáři, četnictvo, finanční stráž, zaměstnanci důchodkové kontroly). Česká menšina si postupně zbudovala školu a školku, fotbalové hřiště, tenisový kurt, turistickou kancelář a založila různé spolky − Klub československých turistů, Národní jednotu pošumavskou, konzumní družstvo, kapelu.\nPo podepsání mnichovské dohody byl v září 1938 pro zdejší Čechy vypraven evakuační vlak, Volary se staly součástí Třetí říše a 2. října 1938 byly obsazeny wehrmachtem. V roce 1940 byl ve městě zřízen tábor válečných zajatců, kteří pracovali v továrnách, při těžbě dřeva, na stavbě komunikací atd. Dne 4. května 1945 do Volar dorazil jeden z Pochodů smrti, který nacisté vedli z koncentračního tábora Helmbrechts až k Husinci u Prachatic. Dne 5. května 1945 byly Volary bez boje předány americké armádě, která zde setrvala až do 2. prosince téhož roku. Po jejím příchodu byly ve Volarech a okolí (Kvilda, Polka, Cudrovice, Bierbruck, Blanický mlýn) nalezeny a exhumovány zemřelé či zastřelené ženy. Další oběti přibyly ze skupiny, kterou nacistické stráže pochodu zanechaly ve Volarech a která byla po osvobození umístěna ve vojenském lazaretu. Celkem bylo na samostatném hřbitově pohřbeno 96 převážně židovských žen. Dnes je zde umístěn pietní památník a hřbitov je zapsán na seznamu židovských památek.\n\nPo skončení druhé světové války se do města stěhovali Češi z vnitrozemí a později i Slováci − reemigranti z Maďarska a Rumunska. Organizovaný odsun Němců z Volarska byl zahájen 8. března 1946. Po prvním transportu, kdy bylo 658 volarských Němců odvezeno vlakem na shromaždiště do Prachatic a odtud po deseti dnech do Německa, následovaly další čtyři velké odsuny, při nichž předběžné shromaždiště bylo již přímo ve Volarech. Komunita starousedlíků byla z města vysídlena takřka beze zbytku. Po změně politického režimu sídlila ve Volarech od 1. října 1949 jednotka pohraniční stráže, která měla za úkol střežit hranici státu se sousedním Německem. Její působnost zanikla až po pádu železné opony. Dodnes ji připomínají prostory kasáren v západní části Volar.\n\nRoku 1995 Volary získaly městskou vlajku, která vznikla stylizací městského znaku. Od téhož roku je město také chráněno památkovou zónou.\n\nVolary se nacházejí v jižní části okresu Prachatice, který leží v jihozápadní části Jihočeského kraje. Od krajského města České Budějovice jsou Volary vzdáleny 45 km západním směrem. Okresní město Prachatice leží 16 km severovýchodním směrem. Dalším blízkým velkým městem je německé okresní město Passau vzdálené 50 km jihozápadním směrem. Hranice se Spolkovou republikou Německo totiž prochází asi 10 kilometrů jižně od Volar.\n\nMěsto leží v nadmořské výšce 760 m n. m. uprostřed kotliny, která je severním výběžkem Vltavické brázdy a která je obklopena Boubínskou hornatinou na západě, Prachatickou hornatinou na severu a Želnavskou hornatinou na východě. K jihu se kotlina snižuje k soutoku Teplé a Studené Vltavy.\n\nVzhledem ke své horské poloze Volary přísluší v rámci podnebné regionalizace Česka do chladné podnebné oblasti. Ta je charakterizována např. jen deseti až třiceti letními dny v roce a naopak sto čtyřiceti až sto šedesáti mrazovými dny. V období 1961−1990 náležely Volary průměrnou roční teplotou vzduchu k intervalu 4−5 °C a průměrným ročním úhrnem srážek k intervalu 800−1000 mm. Od roku 2007 je ve Volarech v provozu meteorologická stanice, která od roku 2008 používá vybavení Davis Vantage Pro2. V roce 2009 byly na této stanici naměřeny průměrná roční teplota 6,5 °C, roční srážky 823,6 mm, 22 letních dnů a 148 mrazových dnů.\n\nGeologicky Volary patří do moldanubické oblasti Českého masivu, přesněji do jednotvárné série hornin šumavského moldanubika. Hojně zastoupenými horninami jsou proto migmatity a pararuly až starohorního stáří. Jsou zde tedy původnějšími a staršími horninami, které podléhaly erozi. Dnes je pokrývají především v údolních oblastech Vltavické brázdy čtvrtohorní sedimenty a v nejvlhčích místech rašeliniště (Velká a Malá niva, u Soumarského Mostu, Vltavský luh, u Lučního potoka) vyvíjející se od začátku holocénu. Na zvětralinách migmatitů a pararul se na Volarsku vytvářejí vlivem nadmořské výšky silně kyselé hnědé půdy, nad 800 m n. m. podzolované hnědé půdy. Geologicky zajímavou lokalitou je velký stěnový lom 4 km jihovýchodně od Volar, na katastrálním území Chlum u Volar, kde se zachovaly zaoblené žokovité kameny (až 25 cm velké) vytvořené chemickým zvětráváním dvojslídného granodioritu moldanubického plutonu v teplém a vlhkém podnebí, v němž došlo ke kaolinizaci živců. Tyto zvětraliny obsahují pestrou škálu minerálů: albit, křemen, turmalín, ilmenit, titanit, apatit, zirkon atd.\n\nK 31. prosinci 2009 žilo ve Volarech 4014 obyvatel. Podle posledního Sčítaní lidu, domů a bytů z roku 2001 zde žilo 4068 obyvatel, z toho bylo 1972 žen a 2096 mužů. Maximálního počtu obyvatel dosáhlo území současného správního obvodu obce Volary při sčítání lidu v roce 1930 − 5865 obyvatel. Tehdy existovalo na současném správním obvodu obce Volary 5 obcí (Cudrovice, Horní Sněžná, Chlum, Milešice a Volary) s 11 osadami, z nichž čtyři jsou v současnosti zaniklými sídly. Samotné Volary v roce 1930 měly 3905 obyvatel.\n\nCo se vzdělání týče, převládá ve Volarech obyvatelstvo se středním odborným vzděláním, či vyučením bez maturity. Celkový počet občanů, kteří udali tento údaj o vzdělání byl roku 2001 1380. Středoškolské vzdělání s maturitou udalo 679 obyvatel a vysokoškoláků se přihlásilo 128. Podle věku pak nejvíce obyvatel bylo ve věku 20–29 let.\n\nNárodnostní složení obyvatel obce bylo v roce 2001 poměrně homogenní – 3577 obyvatel se hlásilo k národnosti české, 5 k národnosti moravské, 185 k národnosti slovenské, 12 občanů bylo národnosti romské, 9 národnosti polské, 26 národnosti německé a zbylých 23 národnosti vietnamské.\n\nKostel ve Volarech byl postaven již ve 14. století, zpočátku však byl filiální k faře ve Zbytinách. Roku 1496 byl volarský kostel vystavěn znovu − z kamene. V 1. polovině 16. století se ve Volarech objevili přívrženci novokřtěnectví − v roce 1536 je zmiňován novokřtěnec Michal mydlář z Volar, který byl upálen ve Vídni. První písemná zpráva o faráři ve Volarech pochází až z roku 1570. Do konce 16. století byla zdejší fara katolická, ovšem v roce 1603 byl volarský farář \"„predicant“\" (nekatolický). Pobělohorská vlna rekatolizace se ve Volarech projevila odchodem nekatolického kněze a pak sem docházel farář ze Záblatí. Teprve od roku 1628 sídlil ve Volarech samostatný katolický kněz. V roce 1903 byla volarská fara povýšena na děkanství. Při sčítání lidu v roce 1930 se hlásilo 97,8% obyvatel tehdejšího města Volary k římskokatolickému vyznání, 0,9% k československému, 0,7% k evangelickému a 0,6% bez vyznání.\n\nPři Sčítání lidu, domů a bytů v roce 1991 se k náboženskému vyznání přihlásilo 1404 osob, tedy 35,8 % obyvatel Volar. V roce 2001 se však mezi věřící řadilo už pouze 870 z 4068 obyvatel, tedy o 14,4 % méně. Největší počet věřících se v roce 1991 hlásil k římskokatolické církvi (1334 osob), jejich počet však během následujících deseti let klesl na 790 osob. K Církvi československé husitské se v roce 2001 přihlásilo 11 věřících (o 11 méně než v roce 1991), k Českobratrské církvi evangelické se v roce 2001 nově přihlásilo 5 věřících, rovněž pět věřících k Náboženské společnosti Svědkové Jehovovi a pouze jeden občan k Pravoslavné církvi v českých zemích a na Slovensku. V obci se nachází farní kostel svaté Kateřiny. Z římskokatolické farnosti Volary jsou excurrendo spravovány farnosti Cudrovice, České Žleby, Křišťanov, Pěkná, Zbytiny a Želnava.\n\nMěstský úřad Volary spravuje území o celkové rozloze 107,63 km. Toto území se dělí na 7 katastrálních území a 3 místní části, z nichž jedna tvoří městskou zástavbu a zbylé 2 jsou v blízkém okolí. Podle sčítání lidu v roce 2001 se ve Volarech nacházelo 584 domů a žilo zde 4068 obyvatel, podle posledních součtů z roku 2010 zde žije 4094 obyvatel.\n\nV následujícím seznamu jsou uvedeny místní části města Volary, na které je členěno, a jejich základní údaje.\n\n\nV této tabulce je uveden kompletní výčet katastrálních území Volar, včetně rozlohy a základních sídelních jednotek, které na nich leží.\nMěsto Volary je také jednou z obcí s pověřeným obecním úřadem v okrese Prachatice. Nejbližším městem s rozšířenou působností, pod které Volary spadají, jsou Prachatice.\n\n\nMěstský úřad města Volar tvoří starosta, jeden místostarosta, tajemník úřadu a další zaměstnanci. Součástí městského úřadu je též i 5 odborů. Nynější starostkou je od roku 2006 Martina Pospíšilová, zastupitelstvo města tvoří 15 lidí. V rámci zastupitelstva ve Volarech působí i městská rada. Do roku 1990 bylo vedení města v rukou národního výboru a úřad starosty města tak byl nazván „předseda národního výboru“.\n\nV roce 1994 proběhly první volby do obecních zastupitelstev od vzniku samostatné České republiky. Do zastupitelstva obce tehdy kandidovalo sedm místních politických uskupení. Ve volbách zvítězila s 32,50 procenty získaných hlasů Komunistická strana Čech a Moravy a získala tak 5 z celkových 15 mandátů. Na druhém místě se s 26,79 % hlasů umístila Koalice ODS a ODA, která získala v městském zastupitelstvu 4 mandáty. Celková účast u voleb byla 62,80 %, hlasovalo tedy 1 793 voličů.\n\nPo posledních volbách do zastupitelstva města Volar svoji pozici z předchozího volebního období z let 2006 až 2010 ještě více upevnilo Hnutí pro harmonický rozvoj obcí a měst, které získalo šest z patnácti mandátů. Polepšilo si tedy o dvě křesla. Naopak propad zastihl Občanskou demokratickou stranu, která ztratila dva mandáty. Nováčkem bylo uskupení Město lidem, které získalo dva mandáty. Česká strana sociálně demokratická a Komunistická strana Čech a Moravy si udržely stejný počet křesel. Volební účast se svými 47 procenty přibližně odpovídala celostátnímu průměru.\n\nMěstský znak Volar je tvořen stříbrným štítem, ve kterém jsou umístěny čtyři jedle, prostřední jsou vyšší než krajní, stojící na zelené kamenité půdě. Symbol má dokládat, že Volary měly vždy právo v lesích volně pást dobytek a kácet stromy. Znak byl městu udělen 30. dubna 1871 císařem Františkem Josefem I.\n\nMěstská vlajka je odvozena zjednodušením městského znaku a byla městu udělena roku 1995. Na vlajce je v zeleném poli umístěna bílá krokev tvaru zalomeného břevna. Tento tvar také bývá připodobňován písmenu „V“, jakožto k iniciále Volar.\n\nMěsto Volary je rovněž zakládajícím členem Mikroregionu Horní Vltava – Boubínsko.\n\nPo úpadku obchodu na středověké Zlaté stezce bylo základem volarského hospodářství především zemědělství, lesnictví, dřevozpracující řemesla, tkalcovství a v 17. a 18. století také sklářství. V roce 1910 se Volary staly železničním uzlem se spojením do českého vnitrozemí (Vimperk, Prachatice, České Budějovice) i do Bavorska a s tím souvisela hospodářská expanze města. Až do 1. světové války byly hospodářské přebytky (dobytek a masné výrobky, máslo a sýry, dřevěné zboží) exportovány na rakousko-uherský trh i do zahraničí. Za 1. republiky měly Volary svou nemocnici, lékárnu, poštu, městskou spořitelnu, pivovar, sodovkárnu, tři cihelny, sedm parních pil, pět mlýnů, továrnu na lišty a rámy, několik dílen na dřevěné předměty, kovoobráběcí podnik Knäbel (tzv. řetízkárnu), mlékárnu se sýrárnou, jatka, mandl a cementárnu.\n\nPo druhé světové válce působily ve městě pivovar, mlékárna a pila, avšak zanikly mlýny, přestala fungovat řetízkárna, byla zrušena sodovkárna. Budova bývalé zemské mistrovské školy dřevařské z roku 1904 sloužila nejprve jako výrobna kovodružstva Jihokov a poté zde byla provozovna Jitony.\nMlékárna s dlouholetou tradicí byla uzavřena v roce 1952. Volarský pivovar byl založen v roce 1875, v roce 1945 byl převeden do národní správy, od roku 1949 byl součástí Pošumavských pivovarů (pozdější Jihočeské pivovary n. p.) a v roce 1961 byl zrušen. V roce 1957 byla rekonstruována pekárna.\n\nNejvýraznějším zásahem do ekonomického vývoje města byla výstavba dřevokombinátu Jihočeských dřevařských závodů v letech 1961 až 1966. Po rozšíření v roce 1977 se dřevokombinát rozkládal na ploše 10 ha a sestával z více než 30 objektů, hlavní činností závodu byla výroba dřevotřískových desek. Jeho hospodářský rozvoj se odrazil ve výstavbě města − v 60. a 70. letech 20. století bylo pro rodiny zaměstnanců postaveno panelové sídliště, nová škola, moderní lékárna, prodejna potravin, sportovní zařízení, také hotel a další. V roce 1989 bylo v závodě zaměstnáno 518 lidí, na počátku 90. let 20. století to bylo již jen necelých 400 lidí. V lednu 1997 došlo ke zrušení jednoho ze tří zdejších provozů – přířezovny (30 zaměstnanců), v září roku 1998 ukončila činnost i pila (56 zaměstnanců). V polovině roku 1999 podnik zaměstnával již jen 186 lidí. Dne 27. 9. 1999 vstoupily Šumavské dřevařské závody a. s. se sídlem ve Volarech do likvidace, čemuž předcházela změna majoritního vlastníka akcií, výpadky ve výrobě, nízká produktivita práce a v důsledku toho prodražování výroby a její nerentabilita. V témže roce ukončila firma Jitona a.s. se sídlem v Soběslavi činnost pracoviště ve Volarech z důvodu vysokých režijních nákladů. Objekt pracoviště, včetně všech 52 zaměstnanců přešel na základě smlouvy o prodeji podniku na novou firmu Sesazovna dýh s. r. o., jejíž jediným společníkem je město Volary.\nV 90. letech 20. století došlo ve Volarech k nárůstu počtu zaměstnanců v elektrotechnickém průmyslu. V roce 1993 vznikla firma Elim spol. s r.o. (montáž a opravy kancelářské a reprodukční elektroniky, výroba a montáž elektronických modulů, výrobků a zařízení spotřební elektroniky, výroba plastových výrobků). Výrobní závod a v roce 2001 novou výrobní halu ve Volarech otevřela také nadnárodní společnost Vishay Electronic spol. s r.o. Jejím nosným výrobním programem je výroba pevných vrstvových i drátových odporů, polohových snímačů, transformátorů a vícevrstvých keramických axiálních a radiálních kondenzátorů, které se kromě běžné spotřební elektroniky používají v automobilovém, železničním a kosmickém průmyslu, v letectví a v lékařství.\n\nCelkově je správní obvod obce s pověřeným obecním úřadem Volary hodnocen v rámci České republiky jako mikroregion s poměrně málo rozvinutým průmyslem a sférou služeb. Limitujícími faktory pro hospodářský rozvoj jsou příhraniční poloha, vyšší nadmořská výška, značná zalesněnost, nízká hustota obyvatel a utlumení hospodářské činnosti na území Národního parku a chráněné krajinné oblasti Šumava. Z hlediska nezaměstnanosti se jedná o nejproblémovější mikroregion okresu Prachatice − míra nezaměstnanosti se v druhé polovině 90. let 20. století a v prvních pěti letech 21. století dlouhodobě pohybovala nad 10 %. V této oblasti není v současnosti velký zaměstnavatel ani větší množství firem, které by nabízely dostatečný počet pracovních příležitostí. Přesto v období od srpna 2009 do srpna 2010 došlo na Volarsku k výraznému poklesu míry nezaměstnanosti z 7,79 % na 5,97 %. Nejvýznamnějšími zaměstnavateli ve Volarech jsou kromě Vishay Electronic spol. s r. o. a Elim spol. s r. o. dále ZEFA Volary spol. s r. o. (zemědělská výroba se zaměřením na živočišnou výrobu); stavební firmy Šumavská stavební s. r. o. Volary a Rekon Insta s. r. o.; dřevozpracující firmy Sesazovna dýh spol. s r.o. a Molda spol. s r.o. (výroba obrazových lišt a rámů); Městské lesy Volary spol. s r. o. a Pekárna Šumava. Část pracovních příležitostí poskytuje cestovní ruch.\n\nCo se týče hospodaření samotného města, roku 2009 byl rozpočet schodkový, ovšem město využilo dotací z evropských fondů, aby se rozpočet města stal vyrovnaným. Město také mohlo díky dotacím provést rozsáhlé investiční akce, které by jinak právě bez dorovnání rozpočtu penězi z dotací vedly k zadlužování města. Rozpočet města pro rok 2010 byl ke dni 30. června 2010 dokonce přebytkový. Podle uveřejněného plánu by takový měl být i na konci kalendářního roku.\n\nJiž ve středověku vedla v místě dnešních Volar jedna větev Zlaté stezky. Celkem existovalo několik větví stezky a pojem Zlatá stezka je užíván pro celou jejich soustavu. Přes Volary vedla prachatická větev. Zbylé dvě odbočky, vimperská a kašperskohorská vedly západněji. Právě díky této stezce, která v místě dnešního města přecházela v hlubokém hvozdu Volarský potok, mohly vzniknout samotné Volary. Kvůli tomu má také dodnes volarské náměstí protáhlý tvar širší ulice, jelikož první osídlení vzniklo právě přímo okolo stezky.\n\nPůvodní trasa prachatické větve této významné stezky vedla z bavorského Pasova, dnešní hranici s Českou republikou překročila nedaleko za vesnicí Bischofsreut a na české straně se napojila mezi Lenorou a Volary na trasu dnešní silnice I/39. Místo, ve kterém se trasa stáčela na Volary, se dodnes nazývá \"Soumarský most\", podle mostu, po kterém překračovala Teplou Vltavu. Nedaleko mostu pakstála opevněná bašta střežící tento strategický bod na stezce. Její pozůstatky byly roku 2008 vyhlášeny národní kulturní památkou. Dodnes se zachovalo také místní pojmenování Volarské šance. Trasu stezky lze dnes vysledovat i díky takovýmto dochovaným místním pojmenováním. Místy pak trasu stezky přímo kopírují dnešní komunikace.\n\nVe vrcholném období Zlaté stezky, ve 14. a později v 16. století, mělo procházet skrze Volary až tisíc soumarů týdně. Volary tak patřily mezi největší nocležiště těchto vozků. Hlavním přepravním artiklem byla především sůl. Za třicetileté války sloužila stezka i armádě, která ji využívala k přesunům velkého množství jednotek. Právě po třicetileté válce, ale stezka v důsledku mnoha změn v dovozu postupně zanikla.\n\nDnes jsou Volary dopravním uzlem regionálního významu. Městem prochází silnice první třídy č. 39 (Lenora – České Budějovice) a krajská komunikace druhé třídy č. 141 spojující město s Prachaticemi a Vodňany, končící až v Týně nad Vltavou. Poblíž křížení obou komunikací se nachází autobusové nádraží.\n\nŽelezniční síť Volary vede v severojižním směru. V okolí Volar je nejvýznamnější železnice č. 197 z Číčenic do Volar. Přímo ve Volarech se nachází železniční stanice Volary.\nJihovýchodně od města se pak tato trať kříží s dalšími dvěma tratěmi regionálního významu. Těmi jsou trať č. 194 z Českých Budějovic do křížení u Volar a trať č. 198 ze Strakonic do Volar. Obvykle však bývá za koncový bod těchto tratí označována nikoliv jejich křižovatka, ale až železniční stanice Volary, do které tedy vedou souběžně všechny tři. Stanice tak je uzlem tří tratí regionálního významu.\n\nSkrze Volary vede také cyklistická trasa Klubu českých turistů IV. třídy číslo 1055.\n\nVe Volarech působí dvě mateřské, jedna základní a jedna základní umělecká škola.\n\nZŠ Volary je jediná základní škola ve Volarech. Škola sídlila ve dvou různých budovách, v roce 2010 byla sjednocena do budovy 2. stupně základní školy ve Volarech. Bývalý první stupeň základní školy se nachází v historické budově v centru města na ulici \"Pod kostelem\". Společná budova prvního i druhého stupně leží v západní části města mezi silnicí I/39 a železniční tratí na ulici \"U nádraží\". Součástí areálu druhého stupně základní školy je i nově zbudované hřiště. Stavba proběhla v létě roku 2009 a finanční prostředky byly částečně hrazeny z Evropského fondu pro regionální rozvoj. Součástí školy je i školní jídelna. Škola je zároveň spádovou pro obce či jejich místní části Lenora, Zátoň, Houžná, Vlčí Jámy, Stožec, Nová Pec, České Žleby, Želnava, Slunečná, Záhvozdí, Chlum, Pěkná a Mlynářovice a k 30. září 2006 ji navštěvovalo celkem 437 žáků.\n\nNa poli školství působí ve Volarech také Základní umělecká škola Volary. Ta funguje od 1. září 1990 a byla zřízena rozhodnutím městského zastupitelstva. Škola je tedy pod správou města Volary. Škola se rychle rozrostla a v roce 2010 ji podle oficiálních údajů navštěvuje více než 200 žáků. V téže době škola také využívá i přidružené pracoviště v Lenoře, které dlouhodobě navštěvuje v průměru asi 20 žáků. Na škole se vyučují obory hudební a výtvarný. Ústav mimo jiné své aktivity dlouhodobě spolupracuje s německou školou Gymnasium Leopolldinum Passau.\n\nSoubor škol ve Volarech doplňuje Mateřská škola Volary, která disponuje šesti třídami a navštěvuje ji přes 100 dětí.\n\nPo absolvování základní školní docházky mohou žáci navštěvovat střední školy v nedalekých Prachaticích.\n\nMezi kulturní činitele ve Volarech patří tamní městská knihovna. Ta vznikla roku 1946 z iniciativy zdejšího učitele Bárty. Spoluzakladatelem byl tehdejší Svaz mládeže. Knihovna pak byla finančně a materiálně podpořena Městským národním výborem Volary a fondem „Darujte knihy pohraničí“. Do konce roku 1946 získala knihovna přes 700 knih. Do roku 1989 byla knihovna pojmenována jako \"Středisková knihovna Volary\", v devadesátých letech se ale stala Městskou knihovnou Volary. V době přejmenování čítaly sbírky knihovny již asi 20 tisíc svazků knih. Od roku 1993 je systém výpůjček v knihovně digitalizován pomocí moderního knihovnického softwaru. Od roku 2000 nabízí veřejnosti knihovna i volný přístup k internetu a to skrze dva počítače. Obsluha knihovny sestává v současné době ze dvou pracovníků.\n\nDalší kulturní institucí pak je Městské muzeum Volary. To je pod správou města a sídlí v jednom z původních roubených domů. Muzeum svým návštěvníkům dává možnost vybrat si ze čtyř stálých expozic: \"Pochod smrti\" připomínající Pochod smrti do Volar skončený dne 4. května 1945, \"Staré Volary ve fotografii\", \"Zlatá stezka\" a \"Kdo si hraje, nezlobí\". Každý rok navíc připravuje muzeum pro návštěvníky jednu až dvě další výstavní expozice. V roce 2010 se jednalo o výstavu \"Babiččiny kočárky\", která představovala sbírku kočárků z let 1860 až 1960. Současně s touto výstavou probíhala i expozice \"Podmalby na skle\", která předvedla tento druh umění a to především na ukázkách s duchovní tematikou.\n\nMezi další kulturní podniky ve městě patří volarské kino sídlící na náměstí, které promítá pravidelně několikrát v týdnu. Ve Volarech rovněž působí Dům dětí a mládeže Volary, který pravidelně pořádá akce pro děti a mládež i dlouhodobou zájmovou činnost. Jeho náplní jsou také dlouhodobější pobyty.\n\nKaždoročně probíhají ve Volarech „Volarské slavnosti dřeva“. Jedná se již o tradiční kulturní akci v tomto městě. V rámci oslav se koná pochod návštěvníků obutých do dřeváků, čímž se vždy snaží pokořit světový rekord v počtu takto obutých návštěvníků. Součástí třídenních slavností jsou atrakce zaměřené na prezentaci šumavských řemesel i další akce.\n\nSportovní vyžití umožňuje ve Volarech několik sportovních zařízení. Celoročně je otevřen krytý plavecký bazén, jehož součástí je také sauna. Celý areál se nachází na okraji města. Bazén je rozdělen na šest plaveckých drah a je dlouhý 25 metrů, tedy standardní délkou. Hloubka dosahuje 1,5 metru. V areálu se nachází také malý dětský bazén. V průběhu celého roku nabízí bazén svým návštěvníkům i možnost věnovat se různým aktivitám, jako jsou například kurzy plavání či vodní aerobik.\n\nV první čtvrtině roku 2010 bylo možné vedle krytého bazénu využít zapůjčenou umělou ledovou plochu, používanou jako kluziště, připravenou z polymerových desek. Poblíž bazénu se rovněž nacházejí tenisové kurty.\n\nObčanům Volar celoročně slouží také posilovna a bowlingové dráhy. V okolí Volar lze v zimě také lyžovat, například v nedaleké obci České Žleby se nachází lyžařský vlek. Tento lyžařský areál je provozován Ski klubem Šumava Volary, který sídlí přímo ve Volarech.\n\nMezi volarské památky patří kostel svaté Kateřiny, který stojí na náměstí. Základy jeho věže patří mezi nejstarší dochované stavby ve Volarech vůbec. Počátky stavby volarského kostela nejsou přesně známy, ale ve 14. století byl filiální k faře ve Zbytinách ležících 7 km severovýchodně od Volar. V roce 1496 byl volarský kostel přestavěn v pozdně gotickém stylu z kamene. Později však byl starý gotický kostel zbořen a na jeho místě vystavěn nový. Stalo se tak v barokním slohu v letech 1669–1690 a vedoucím projektu byl Ital Jan Canevall. Vysvěcení kostela proběhlo slavnostně dne 8. října 1690. Svatostánek tehdy byl dán do ochrany svaté Kateřině Alexandrijské. Později však byl kostel výrazně přestavován a upravován, zvláště v letech 1724 (zvýšena věž), 1757 (znovu vystavěn) a 1863 (úpravy po požáru). Důvodem byla především poškození způsobená opakovanými požáry a zvláště pak silnými požáry v letech 1715 a 1754 způsobenými úderem blesku. Kostel dnes má půdorys kříže, jižní kaple se nazývá \"Tusetská\". Tato kaple byla vystavěna v roce 1764, později byl do ní uložen obraz z dřevěné stožecké kaple Panny Marie. Název \"Tusetská\" pak pochází z německého názvu obce Stožec (\"Tusset\"), ležící jižně od Volar.\n\nDalší památkou je Křížová cesta z 2. poloviny 19. století, která vede ve svahu vrchu Kamenáč.\nDalšími stavebními památkami na území města jsou zachovalé roubené domy. Tyto domy byly vystavěny v upraveném alpském stylu a v České republice se vyskytují pouze ve Volarech a nedaleké osadě Dobrá. Takto vypadající roubenky se proto obecně nazývají jako \"volarské alpské domy\". Volarské alpské domy se vyznačují několika charakteristickými rysy. Přízemní patro může být částečně zděné, první patro je zcela roubené. Dřevo použité na stavbu bylo napouštěno volskou krví. Střechy stavení pak byly tvořeny štípaným šindelem. Domy jsou nařízením vlády České republiky č. 127/1995 Sb. ze dne 24. května 1995 chráněny ve vyhlášené vesnické památkové rezervaci Volary.\n\nMezi další zajímavosti patří také například volarské menhiry. Jedná se o uskupení jedenácti prehistorických menhirů, které tvoří rondel či kromlech a sloužily částečně jako observatoř a částečně jako svatyně. Menhiry jsou původem z Krušných hor a u Volar je umístila skupina badatelů roku 2007 z důvodu jejich záchrany před úplnou zkázou při stavbě silnice skrze lokalitu jejich původního umístění.\n\nV okolí Volar se nachází také množství přírodních zajímavostí. Patří mezi ně například tři naučné stezky. První z nich je naučná stezka vedená v trase původní Zlaté stezky. Stejně tak jako zaniklá stezka obchodní i tato naučná spojuje města Pasov, Volary a Prachatice. Další naučnou stezkou je stezka Naše rašeliniště, která vede lokalitou bývalého rašeliniště v místě Soumarského mostu. Ta je součástí projektu revitalizace celého bývalého rašeliniště, které již není využíváno k těžbě. Celá trasa měří asi dva a půl kilometru a její součástí je i sedm metrů vysoká vyhlídková věž na návrší uprostřed rašeliniště. Součástí jsou také informační tabule o fauně, flóře a způsobu těžby rašeliny. V okolí Volar vede také nejstarší naučná stezka Šumavy, Medvědí stezka. Ta byla vyznačena již roku 1967. Roku 2001 pak proběhla její úprava a aktualizace. Stezka prochází divokou přírodou Šumavy, kolem pomníku zastřelení posledního šumavského medvěda a vysvětluje i způsob plavení dřeva z hor do podhůří.\n\nVe správním obvodu Volar se nachází několik chráněných území. Jedná se především o I. zóny národního parku Šumava Malá niva a Vltavský luh (tato I. zóna zahrnuje i dřívější Národní přírodní rezervaci Mrtvý luh) a dále o národní přírodní rezervaci Velká Niva a přírodní rezervace Milešický prales a Na soutoku. Z těchto lokalit je turisticky zpřístupněna pouze rezervace Na soutoku. Severně od města leží přírodní památka Vraniště.\n\nNa území správního obvodu Volar se také vypíná deset tisícovek. Polovina z nich náleží k Želnavské hornatině: dva vrcholy Doupné hory (1048 m a 1052 m), Křemenná (1085 m), Mechový vrch (1012 m) a Větrný (1051 m). Dalších pět volarských tisícovek se zvedá v Boubínské hornatině: Bobík (1264 m), Jedlová (1088 m), Malý Bobík (1037 m), Solovec (1154 m) a Větřín (1163 m). Nejblíže od centra Volar leží z těchto hor Větrný – vzdušnou čarou 3,3 km. Nejvyšší volarskou tisícovkou je Bobík, který je se svou výraznou siluetou nepřehlédnutelnou dominantou volarské kotliny. Z Volar na vrchol Bobíku vede 7 km dlouhá červená turistická stezka.\n\n\n\n\n"}
{"id": "93153", "url": "https://cs.wikipedia.org/wiki?curid=93153", "title": ".pa", "text": ".pa\n\n.pa je internetová národní doména nejvyššího řádu pro Panamu (podle ).\n\nDoména je někdy mylně interpretována jako doména amerického státu Pensylvánie (poštovní kód PA)\n\nJména se mohou registrovat na třetí úrovni pod jednou z těchto subdomén:\n\n"}
{"id": "93155", "url": "https://cs.wikipedia.org/wiki?curid=93155", "title": "Fotbalová reprezentace Trinidadu a Tobaga", "text": "Fotbalová reprezentace Trinidadu a Tobaga\n\nFotbalová reprezentace Trinidadu a Tobaga reprezentuje Trinidad a Tobago na mezinárodních fotbalových akcích, jako je mistrovství světa, Zlatý pohár CONCACAF či Karibský pohár.\n\nSeznam zápasů fotbalové reprezentace Trinidadu a Tobaga na MS\n"}
{"id": "93163", "url": "https://cs.wikipedia.org/wiki?curid=93163", "title": "Švédská fotbalová reprezentace", "text": "Švédská fotbalová reprezentace\n\nŠvédská fotbalová reprezentace reprezentuje Švédsko na mezinárodních fotbalových akcích, jako je mistrovství světa nebo mistrovství Evropy.\nSeznam zápasů švédské fotbalové reprezentace na MS\n\nSeznam zápasů švédské fotbalové reprezentace na ME\n\n"}
{"id": "93166", "url": "https://cs.wikipedia.org/wiki?curid=93166", "title": "Charakteristická funkce", "text": "Charakteristická funkce\n\nJako charakteristická funkce se v matematice označuje taková funkce, která pro nějakou podmnožinu \"A\" dané množiny \"X\" indikuje, které prvky \"X\" patří do \"A\".\n\nformula_1 je charakteristická funkce množiny \"A\" v množině \"X\", pokud platí \n\nZnačení charakteristické funkce není jednotné, mimo formula_3 se používá také formula_4, formula_5 či dokonce jen \"A(x)\" (zejména v teorii vyčíslitelnosti).\n\nJsou-li \"A\" a \"B\" dvě podmnožiny množiny \"X\", pak platí\n\n\n"}
{"id": "93168", "url": "https://cs.wikipedia.org/wiki?curid=93168", "title": "Argentinská fotbalová reprezentace", "text": "Argentinská fotbalová reprezentace\n\nArgentinská fotbalová reprezentace reprezentuje Argentinu na mezinárodních fotbalových akcích, jako je mistrovství světa nebo Copa América. Argentina je jednou z nejúspěšnějších fotbalových zemí, dvakrát vyhrála mistrovství světa (1978, 1986), dvakrát olympijské hry (2004, 2008), jednou konfederační pohár (1992) a čtrnáctkrát mistrovstvi Jižní Ameriky. Argentina je spolu s Francií jedinou zemí, která dokázala vyhrát mistrovství světa, olympijský turnaj a konfederační pohár.\n\nSeznam zápasů argentinské fotbalové reprezentace na MS\n\n"}
{"id": "93174", "url": "https://cs.wikipedia.org/wiki?curid=93174", "title": "Příslovečné určení", "text": "Příslovečné určení\n\nPříslovečné určení neboli adverbiale je vedlejší větný člen, který nejčastěji rozvíjí sloveso, někdy také přídavné jméno nebo příslovce tím, že uvádí nějakou okolnost. Tyto okolnosti mohou být různé, proto i otázky, kterými se ptáme na příslovečné určení (PU), jsou velmi různé. Nejčastěji jsou to: \"kdy?, kde?, jak?, proč?\". \nPodle těchto otázek rozeznáváme čtyři základní druhy příslovečného určení:\nK tomu se připojují některé další zvláštní druhy samostatné nebo od základních odvozené. Je jich 11 : \"účelu, míry, podmínky, přípustky, zřetele, příčiny, prostředku a původce děje.\"\n\nVyjadřuje časové okolnosti děje. Ptáme se otázkami KDY? (\"V šest hodin\" přijde babička.)\nODKDY? (Učí se \"od rána\".), DOKDY? (\"Do večera\" je daleko.), JAK DLOUHO? (Jazyk se vyvíjel \"dlouhá staletí\".), JAK ČASTO? (Vídám ho \"zřídka\".)\n\nBlíže určuje místní okolnosti děje. Rozlišujeme určení statická a dynamická.\nNa statická se ptáme otázkou KDE? (Bydlí \"v Praze\".)\nNa dynamická ODKUD? (\"Z okna\" se linula vůně.), KUDY? (Běžte \"přes les\".) KAM? (Šel \"ke srubu\".) \nK příslovečnému určení místa patří i obrazná pojmenování založená na místním pojetí: Zavedl \"do\" toho \"chaosu\" pořádek.\n\nPředstavuje skupinu velmi rozmanitou a dále dělenou:\n\n\n\n\n\nKrom těchto základních podskupin je možno dále určovat ještě např. tyto druhy:\n\nOznačuje příčinnou souvislost dvou dějů. Ptáme se otázkou PROČ (SE) NĚCO DĚJE/JE? Skupina se dále dělí do několika podskupin:\n\n\nPříslovečné určení se zpravidla vyjadřuje:\n\nPříslovečné určení, na nějž se nevážou další větné členy, se nazývá holé: \"Petr píše čitelně.\" Příslovečné určení s dalšími větnými členy je rozvité: \"Trvá to celý den.\" Příslovečné určení je rozvíjeno přívlastkem (\"spal tvrdým spánkem) nebo jiným příslovečným určením (\"spal velmi tvrdě). Pokud je v příslovečném určení spojeno několik výrazů, jde o příslovečné určení několikanásobné. Jednotlivé členy několikanásobného příslovečného určení mohou být navzájem spojeny různými způsoby:\nJednotlivé části několiknásobného předmětu mohou být rovněž holé nebo rozvité.\n\nVV přísudková – HV obsahuje pouze sponové sloveso, VV jmennou část přísudku\n\n\n"}
{"id": "93177", "url": "https://cs.wikipedia.org/wiki?curid=93177", "title": "Fotbalová reprezentace Pobřeží slonoviny", "text": "Fotbalová reprezentace Pobřeží slonoviny\n\nFotbalová reprezentace Pobřeží slonoviny reprezentuje Pobřeží slonoviny na mezinárodních fotbalových akcích, jako je mistrovství světa nebo Africký pohár národů.\n\nSeznam zápasů fotbalové reprezentace Pobřeží slonoviny na MS\n"}
{"id": "93179", "url": "https://cs.wikipedia.org/wiki?curid=93179", "title": "Katedrála svatého Bartoloměje", "text": "Katedrála svatého Bartoloměje\n\nKatedrála svatého Bartoloměje (původně kostel svatého Bartoloměje) je gotický trojlodní chrám stojící na náměstí Republiky v Plzni. Původní kostel byl založen pravděpodobně společně s městem kolem roku 1295, stavba současného začala po roce 1342. Vznikem Plzeňské diecéze v roce 1993 se z farního kostela stala katedrála. V roce 1995 byla zařazena mezi národní kulturní památky a její 102,26 m vysoká věž je nejvyšší kostelní věží v Česku.\n\nKostel zasvěcený svatému Bartoloměji, založen pravděpodobně současně se založením Plzně kolem roku 1295, byl nejprve filiálkou kostela Všech Svatých v obci Malice, která dnes tvoří městskou čtvrť Roudná. Patronem obou kostelů byl původně český král, roku 1310 král Jindřich Korutanský udělil patronátní právo řádu německých rytířů. Ještě onoho roku byl však král z českých zemí vyhnán a řád se tak neodvážil svého práva ujmout. Roku 1322 si pak od Jana Lucemburského toto právo konečně vymohl. Následoval spor o faru právě s kostelem Všech svatých, který byl ukončen ve prospěch řádu německých rytířů roku 1342. Převzetí fary se tak pravděpodobně stalo předpokladem pro zahájení nové stavby kostela. Řád německých rytířů zůstal patronem až do roku 1546, kdy tyto pravomoci získalo město Plzeň. Se založením Plzeňské diecéze Janem Pavlem II. 31. května 1993 se z farního (arciděkanského – arciděkan měl již dříve právo nosit biskupskou mitru na území Plzně) kostela stala katedrála, sídelní kostel biskupa.\n\nNejstarší dochovaná zmínka pochází z roku 1307, kdy měšťan Wolfram Zwinillinger odkázal sladovnu a sušírnu sv. Bartoloměji (o kostele není zmínka) s podmínkou sloužení mší za jeho duši. Lze tedy odhadovat, že kostel mohl být založen přibližně ve stejné době jako město Plzeň, tedy někdy po roce 1295, avšak není známo, kde přesně stál. Umístění na městském tržišti bylo tehdy velmi řídké. Výstavba nového kostela na náměstí začala presbytářem po roce 1342 (přesné datum započetí stavby nelze dohledat). Ten se jeví vůči rozměrům kostela kratší ve srovnání s obvyklými proporcemi presbytáře. To je způsobeno jeho ubouráním při stavbě lodí. Zasahoval totiž až k první dvojici sloupů v lodích. Lodě měly být postaveny kratší, což bylo změněno po 60. letech 14. století. Budování síňového trojlodí započalo po roce 1360. Nejprve došlo k založení dvouvěžového průčelí a následném rozvoji stavby směrem k již stojícímu presbytáři. Z plánovaných dvou věží, severní a jižní, nebyla druhá jmenovaná nikdy dokončena. V téže době byla rovněž přistavěna sakristie na severní straně presbytáře. Do počátku husitských válek byly zřejmě vybudovány stěny trojlodí v plné výši, výška severní věže tehdy nepřevyšovala výšku římsy. Kostel tehdy byl zastřešen pouze krovem ve tvaru vysoké stanové střechy, vrcholící věží pro menší zvony. To umožňovalo používání chrámu ještě před jeho dokončením.\n\nPo husitských válkách výstavba pokračovala. Počátkem 15. století byly přistavěny boční portály, po roce 1476 bylo trojlodí zaklenuto síťovou klenbou na válcových sloupech. Architekt, za něhož je považován mistr Erhard Bauer z Eichstättu, se tak odchýlil od původně plánovaných hranolových pilířů. Touto dobou už se od stavby jižní věže upustilo, neboť se dvouvěžové průčelí se příčilo estetickým názorům tehdejší doby. Následně došlo k překrytí trojlodí stanovou střechou zakončenou věžičkou, jež byla jen o málo nižší než budoucí výška severní věže, která v té době byla teprve v procesu výstavby.\n\nV 70. až 80. letech 15. století byla k jižní straně presbytáře připojena Šternberská kaple, významná část chrámu. Postavit ji nechali Šternberkové, pro které se měla stát pohřební kaplí rodu. Za jejího autora je považován Hans Spiess, který v té době pracoval pro krále Vladislava II. na blízkém hradě Křivoklátě. Na tuto dataci poukazuje záznam z roku 1472, kdy byl v kostele (a zřejmě tedy v již dokončené kapli) pohřben Jaroslav ze Šternberka. V téže době byla vystavěna i předsíň k jižnímu portálu, soudě podle detailů výzdoby shodných s výzdobou kaple.\n\nPři rozsáhlých požárech v Plzni počátkem 16. století vyhořel v roce 1525 krov kostela a nejspíše i věž. Stanová střecha tak byla posléze roku 1528 nahrazena sedlovou v podobě, v jaké ji lze vidět dnes. Během první třetiny 16. století také přibyla severní předsíň, která je řešena méně dekorativně než Šternberská kaple a jižní předsíň. Roku 1580 přibyly renesanční vikýře. Po následující staletí nedocházelo k významným stavebním úpravám, měnil se pouze vnitřní mobiliář kostela.\n\nVe druhé polovině 18. století byla rozšířena kruchta. Dne 6. února 1835 došlo po úderu blesku k požáru severní věže. O dva roky později byla věž pod vedením stavitele Františka Filouse nově zastřešena, jedná se však pouze o zjednodušenou kopii původní pozdněgotické střechy. Díky tomu je dnes nejvyšší kostelní věží v Česku. Roku 1870 se v důsledku vichřice zřítil východní štít na presbytář a Šternberskou kapli, kde shodil klenbu i s visutým svorníkem. Oprava kostela byla v letech 1879–1883 svěřena známému regotizátorovi, architektovi Josefu Mockerovi. Ten kromě opravy klenby presbytáře odstranil barokní hlavní oltář a nahradil jej novým, vytvořeným dle vlastního návrhu. Ze střech nechal odstranit renesanční vikýře a z interiéru dalších asi 24 převážně barokních oltářů. V letech 1914–1920 proběhla restaurace kostela i Šternberské kaple pod vedením architekta Kamila Hilberta, který se účastnil i dostavby katedrály sv. Víta v Praze. Dosud poslední oprava kostela se uskutečnila v roce 1987, projekt na statické zabezpečení kostela a věže a opravu střešního pláště vypracoval architekt Šantavý.\n\nKostel leží na severní straně náměstí, což je z dobového hlediska nezvyklé umístění. Většina plánovitě založených měst nejen v západních Čechách umístila svůj kostel mimo náměstí k městským hradbám, a to z důvodu preference klidnějšího prostředí, než představoval městský trh.\n\nKostel je řešen jako halové trojlodí o čtyřech polích s dvouvěžovým polem na západní straně. Na východě navazuje presbytář o dvou klenebních polích, uzavřený polygonálně pěti stranami dvanáctiúhelníku. Kostel je přístupný hlavním vstupem v západním průčelí a dvěma bočními vstupy s předsíněmi na severní a jižní straně chrámu. Na severu je k presbytáři připojena sakristie s patrovým depozitářem, na jih od presbytáře se nachází Šternberská kaple.\n\nKatedrála je dlouhá 58 m a široká 30 m, její klenby dosahují výšky 25 m. Kostelní věž je vysoká 102,26 m a je nejvyšší kostelní věží v České republice. V době svého vzniku byla druhou nejvyšší věží v celé Evropě.\n\nObkladovým materiálem pro stavbu katedrály jsou tesané pískovcové kvádry, které pocházejí z kamenných lomů severně od historického jádra. Zdivo lemuje po celém obvodu sokl, v horní části ukončený oblounem.\n\nZápadní průčelí bylo původně založeno jako dvouvěžové. Věže měly být podpírány mohutnými pilíři, jež měly dosahovat až po římsy obou věží. Ve výsledku se tak stalo pouze v případě realizované severní věže, u nedokončené jižní věže jsou pilíře ukončené přímo pod římsou nesoucí střechu, na rozdíl od opěrných pilířů stěn, jež jsou ukončeny níže. Pilíře jsou půdorysně jednou odstupňované, a to ve výšce 16 m. Na jižní věži jsou v totožných výškách znázorněny tytéž patrové římsy, jaké lze nalézt na věži severní. Přízemní okna jsou lomená, okna ve vyšších patrech obou věží mají tvar obdélníku. Okna v úrovni zvonové stolice severní věže jsou opět lomená, nad nimi se nacházejí ciferníky hodin.\n\nVe střední části západního průčelí se nachází gotický hrotitý portál se zaskleným tympanonem, vnější archivolta portálu je lemována kraby a vrcholí křížovou kytkou. Do ostění portálu byly dodatečně vsazeny sochy Panny Marie a sv. Jana, ti společně s Kristem na kříži tvoří skupinu Ukřižování. Mezi portálem a patrovou římsou se nachází nika s barokní sochou sv. Bartoloměje. Nad portálem se nachází hrotité okno s novogotickou kružbou. Do západního průčelí lze zahrnout i jednoduchý štít nad střední lodí.\n\nNa bočních průčelích, severním a jižním, lze najít pouze drobné odlišnosti, neboť jsou řešena velmi podobně. Na západním nároží se nacházejí na koso postavené opěrné pilíře věží, průčelí jsou dále členěna dalšími pilíři na pět polí. První pole při západním nároží jsou řešena stejně jako západní dvouvěžové průčelí. Ostatní pole obsahují lomená okna, ve druhém a pátém poli, shodně pro obě průčelí, čtyřdílná. Ve třetím poli se na jižní straně nachází okno sedmidílné, na severní straně šestidílné. Ve čtvrtém poli se počet dílů opět liší – na jihu je okno čtyřdílné, na severu dvojdílné. V ostění všech oken se nachází hluboké výžlabky. U kružeb jsou použity plaménkové, sférické a čtyřlistové vzory.\n\nAčkoliv se boční portály v současnosti nacházejí v interiéru předsíní, byly původně koncipovány jako součásti průčelí, a proto je na místě je popisovat společně s nimi. Jižní portál je bohatší než severní, neboť se otevíral do větší plochy náměstí a byl zde tudíž kladen větší důraz na dekorativnost. Jednotlivé pruty lomeného ostění vybíhají z drobných soklíků. Na ostění plynule navazuje pravoúhlé olemování. U archivolt i olemování je použito dekorování krabovými listy, portál uprostřed vrcholí křížovou kytkou. Severní portál je koncipován o něco jednodušeji, leč velmi podobně.\n\nOba portály byly na přelomu 15. a 16. století opatřeny předsíňkami. Předsíňka na jižní straně chrámu má pětiboký půdorys s fiálou na nároží, zespodu opatřenou podobiznou (snad autoportrét stavitele Hanse Spiesse). Do předsíňky se vchází dvěma hrotitými portály, jejichž ostění je profilované oblouny a výžlabky. Nad pravoúhlými dveřními otvory se nacházejí překlady. Na zdech předsíně bylo použito lamelování shodné s tím, jež bylo použito u Šternberské kaple. Předsíň na severní straně má obdélný půdorys, který mírně předstupuje před líc pilířů. Vstupy mají profilované ostění, jehož jednotlivé pruty vybíhají ze soklíků. Nad římsou stojí atika, jejíž tvar cimbuří umožňuje odtok vody. Předsíň je zakryta pultovou střechou s vikýři.\n\nPresbytář kostela je vzhledem k rozměrům katedrály drobnější. Jeho zdivo lemuje sokl ukončený bankálovou římsou. Okna presbytáře jsou dvoudílná, výjimkou je osové okno, které je třídílné. Jejich kružby jsou řešeny obdobně, hlavním motivem je sférický trojúhelník, např. u prostředního okna doplněný dvoulisty a trojlisty. Dvě okna na severní straně a jedno okno na straně jižní jsou zazděná. U okna na jižní straně, umístěného v prvním poli presbytáře od vítězného oblouku, se tak stalo v důsledku úpravy řešení styku presbytáře s lodí, jež byla oproti původnímu plánu zvětšena. Pilíře presbytáře jsou drobnější než pilíře na ostatních částech katedrály. Jsou třikrát odstupňované, pultové střechy na vrcholcích mají drobné štíty. Lze na nich spatřit dekorace v podobě štítů se znaky německých rytířů.\n\nK severní straně presbytáře je připojena sakristie s patrovým depozitářem. Je zakryta pultovou střechou, podlaží jsou oddělena bankálovou římsou. V rohu mezi presbytářem a lodí vybíhá ze sakristie válec s točitým schodištěm vedoucím k podkroví nad presbytářem. Okna na severní straně nejsou umístěna nad sebou, příčinou je odlišné řešení kleneb ve vnitřních prostorách. Vnější vstup je ozdoben drobným portikem v novogotickém stylu. Na východní straně se nachází jedno dvoudílné lomené okno pro každé ze dvou podlaží.\n\nNa jižní straně presbytáře leží Šternberská kaple, v závěru trojboce uzavřená. V rozích stojí opěrné pilíře, mezi něž jsou v každém ze třech polí vsazena okna. Pilíře jsou nad bankálovou římsou zdobeny trojúhelníkovými štítky a z nich vystupujícími fiálami. Kružby oken zde mají shodné plaménkové motivy. Kaple je zakryta valbovou střechou.\nČlenění presbytáře obstarávají lineární hruškovitě svazkové přípory, které plynule přecházejí v baldachýnovou klenbu. Vstup do presbytáře je obstarán vítězným obloukem, vyšším než samotný presbytář, rozdíl těchto výšek je řešen plochou s vyobrazením Ježíše Krista jako soudce při Posledním soudu. Do sakristie a kaple vedou z presbytáře dva novogotické portály s ostěními tvaru lomeného oblouku s krabovými listy na vnější straně a křížovou kytkou na vrcholu. Klenby zdobí malby od Karla Jobsta z roku 1883.\n\nDvouvěžové průčelí se v interiéru projevuje prostřednictvím mohutných pilířů křížového profilu, obrácených do hlavní lodi zaostřenými polopilíři. Klenba jižního podvěží je řešena jednoduchou čtyřcípou hvězdou se středním křížem. Vstupní prostor je zaklenut čtyřcípou hvězdicovou klenbou doplněnou diagonálním křížem s žebry hruškové profilace.\n\nVnitřní prostor lodí po obvodě obíhá bankálová římsa, na níž přiléhají válcové přípory s konzolami na vrcholu, odkud se následně rozbíhají klenební žebra. V jižní lodi se ve východní stěně nachází portál do Šternberské kaple tvaru lomeného oblouku. Okna lodí, čtyři na každé straně chrámu, mají v ostění výrazný obloukový profil.\n\nKlenba lodí je podepřena sloupy kruhového průřezu s kruhovým soklem. Pod těmito pilíři se zřejmě nacházejí základy původních sloupů čtvercového profilu, shodného s tvarem soklů podpor vítězného oblouku, což poukazuje na shodný architektonický koncept. Na pilířích v podvěží je také patrná pozdější změna plánu zaklenutí, neboť výběžky žeber poukazují na původní záměr použít klenbu křížovou. Protože jsou však klenby lodí síťové, musela být tato žebra dodatečně s využitím značného úsilí otáčena a rozmnožována.\n\nNa západní straně trojlodí se v prostoru mezi věžemi nachází kruchta, a to ve výšce přibližně 8 m. Koncem 16. století byla zvětšena pomocí klenebního pasu podpíraného křížovými pilíři, k dalším úpravám došlo v 60. letech 18. století, kdy byl kůr rozšířen do prostoru lodí.\nSakristie se nachází v přízemní části přístavku k severní straně presbytáře. Má obdélníkový půdorys a zaklenuta je dvěma poli klenby. Ve větším poli je klenba hvězdicová síťová, v menším jednoduchá křížová, klenební žebra mají shodně hruškovitý profil. V jihozápadním rohu sakristie se nachází šnekové schodiště, vedoucí do depozitáře nad sakristií.\n\nMístnost depozitáře původně fungovala jako almarium, později pak jako klenotnice určená ke skladování cenných liturgických předmětů. Prostor je zaklenut dvěma poli křížových kleneb. Podle na pohled patrných nepřesností lze soudit, že byly pravděpodobně konstruovány pro odlišné prostory a do prostoru depozitáře byly vsazeny dodatečně. Žebra mají opět hruškový profil.\n\nSchodiště vede dále směrem do podkrovního prostoru nad presbytářem. Podle dobových kreseb lze odvodit, že tato část schodiště byla přistavěna až v době oprav v letech 1879–1883, na což poukazuje i lehce odlišný tvar od schodiště vedoucího ze sakristie do depozitáře.\n\nŠternberská kaple se nachází na jižní straně presbytáře. Byla vybudována jako pohřební kaple rodu Šternberků. Prostor je uzavřený polygonálně třemi stěnami osmiúhelníku, v každé z těchto stěn je vsazeno okno. Kaple má dva vstupy – hlavní se nachází v jižní chrámové lodi, vedlejší v presbytáři, vybudován roku 1857. Na jižní stěně kaple se nalézají tři výklenky, sloužící zřejmě jako úložné prostory pro významné předměty. Výklenky byly původně bohatě zdobeny fiálami a archivoltami s kraby, tyto dekorace však byly v průběhu oprav kaple odstraněny.\n\nZa pozornost stojí pozoruhodná klenba Šternberské kaple s visutým svorníkem. Jedná se o klenbu tzv. milevského typu, půdorysně je tedy řešena jako šesticípá hvězda. Svorník tvoří sedm žeber vystupujících z míst, kde se protínají trojice žeber klenby. Tato žebra se spojují nad kamenem s motivem dvojice andělů držících znak rodu Šternberků. Žebra klenby i svorníků mají shodně hruškovitý tvar. Střecha kostela se skládá z několika částí. Lodě jsou zastřešeny sedlovou střechou přerušenu v místě římsy hlavní lodě. Presbytář pokrývá střecha valbová, západní průčelí částečně valbová. Na hřebenech střech presbytáře a lodí stojí gotická sanktusová věžička. Konstrukce krovů je převážně hambalková, jako materiál bylo použito převážně borovicové dřevo.\nNejcennější výzdobou chrámu je opuková plastika Plzeňské Madony (z doby okolo 1390) ve středu hlavního pseudogotického oltáře navrženého architektem Josefem Mockerem. Mimořádným dílem gotického řezbářství je také monumentální sousoší Kalvárie z 60. let 15. století. Z hlavní lodi je možné vstoupit do pozdně gotické Šternberské kaple v pravé části chrámu, kde se nachází \"Český oltář\", secesní dílo řezbáře Jana Kastnera. V chrámu se nachází mj. bohatě zdobená barevná okna, např. okno s motivem Golgoty od plzeňského malíře Josefa Mandla či dalších významných umělců.\n\nPlzeňské Madoně byla zasvěcena 27. kaple Svaté cesty Svatováclavské z Prahy do Staré Boleslavi, která byla založena v letech 1674–1690. Donátorem této kaple byl Adolf Vratislav, říšský hrabě ze Šternberka, nejvyšší sudí zemský. V pondělí 17. listopadu 2014 obdržela velká věž katedrály opět zvony, až na jeden původní ulité za přispění zbraslavského zvonaře Rudolfa Manouška ml. v Holandsku.\n\nNa počátku 16. století byla v Plzni ke kostelu sv. Bartoloměje přistavěna Šternberská kaple. K její stavbě došlo především z mocenských důvodů, neboť si ji rod Šternberků zvolil jako místo k poslednímu odpočinku svých příslušníků.\n\nNení známo, kdy a kdo postavil Šternberskou kapli. Za jednoho z autorů je považován Hans Spiess, který v té době pracoval pro krále Vladislava II. na nedalekém hradě Křivoklátě. Poukazuje na to záznam z roku 1472, kdy byl v kostele a v právě dokončené kapli pohřben Jaroslav ze Šternberka, syn Ladislava ze Šternberka. Z architektonických detailů kaple je taky čitelná práce stavitele Svatovítského dómu, architekta Kamila Hilberta, který vedl restauraci kostela v letech 1914–1920. Hilbert taky označil období po roce 1510 jako nejpravděpodobnější dobu vzniku kaple. To taky souhlasí s dochovanými zprávami o životech rodiny Šternberků na Zelené Hoře a v širším Plzeňsku. Umělecko-historický rozbor kaple dále poukazuje na to, že jejím stavitelem nebyl český stavitel Benedikt Rejt. Tvarové zvláštnosti kaple spíše ukazují do sousední Lužice. Tam ve městě Cvikov stojí katedrála, jejíž část postavená v té samé době jako Šternberská kaple vykazuje svými detaily nápadné shody se Šternberskou kaplí. Stavitel byl tedy spíše z Lužice. Nejen Ladislav ze Šternberka, ale také i jeho předchůdci měli úzké styky s Lužicí, je proto možné, že si budovatel kaple opatřil mistra tam, kde měl v tom směru největší známosti i možnosti.\n\nMistr si ke stavbě zvolil místo, které vykazovalo nejlepší podmínky. Je to kout, který vznikl stykem široké, pravé lodě chrámu s presbyteří. Je obrácen k tiché a sluneční jižní straně, takže tady byl poměrný klid vhodný pro poslední odpočinek rodu.\n\nVysoká stavba chrámu určovala i přístavbě štíhlý tvar; technické možnosti pozdní gotiky byly už tehdy poměrně obsáhlé, takže takovou podmínku lehce splňovaly. Kamenné, těžkopádné masy zdiva dovedl stavitel počátkem 16. století velmi dovedně zakrýt, takže ustupovaly úplně do pozadí. Spodní část je nevšedně vyzdobena – po celé své šířce je tzv. „panellována“, tj. pokryta tesanými slepými gotickými kružbami. Nad touto částí probíhá pod okny dokola mohutná římsa, ze které na opěrných pilířích vyrůstají trojboké štítky. U každého pilíře jsou čtyři – na stranách po jednom větším, vepředu dva menší, které se sbíhají v ostrém úhlu. Velké štítky jsou zdobeny kružbou; na jednom je v kruhu osmicípá hvězda – šternberský znak. Na hranách a v koutech jsou k pilířům přidány štíhlé fiály.\n\nV horní části pilíře poněkud ustupují, výzdoba se zde zjednodušeně opakuje. Pilíře nejsou zakončeny štítky, ale šikmou deskou, tzv. pultem, nad kterým vystupují do značné výšky velké fiály. Ty přečnívají i nad hlavní římsu kaple. Svojí hmotností tam pomáhají zvětšovat odolnost pilířů, do kterých se sbíhá žebroví kamenné klenby. Na jihovýchodní stěně je nad oknem umístěn v levém rohu kamenný znak Šternberků v ozdobném baldachýnu, který je také zakončen fiálou. Okna jsou poměrně široká, opatřena rozmanitými a bohatými kružbami s plaménkovými motivy a rozdělena vždy dvěma pruty. Střecha se nezachovala v původním tvaru a před opravou byla jen nouzová – pultová. Nyní je na kapli nová stanová břidlicová střecha, která štíhlé tvary kaple plně podporuje. Konstrukce krovů je převážně hambalková a jako materiál bylo zvoleno borovicové dřevo.\n\nKlenba Šternberské kaple je komponovaná do osmipaprskové hvězdy, jakou ve svém štítu nesli Šternberkové. Z hvězdy je vyvedených sedm visutých žeber, spojených hluboko pod klenbou ozdobným svorníkem, figurálně komponovaným, kde je znovu uplatněn Šternberský znak. Příslušnost kaple byla tedy náležitě zdůrazněna.\n\nNa jižní stěně se blízko dlažby nacházejí různé výklenky. Jeden široký dvojitý je tzv. sedilie, tj. sedátko pro kněze. Široký segmentovitě sklenutý výklenek vpravo byl původně uzavřen mřížkou a sloužil k uschování bohoslužebného náčiní. Podobně úzký, vysoký a zahrocený vedlejší výklenek byl používán pro zvláštní předměty – např. svíce. Původní vchod do kaple byl na severu a vcházelo se tudy přímo do pravé chrámové lodi. V 18. století stály v kostele dva oltáře, z každé strany jeden – oltář sv. Barbory a sv. Kateřiny. Na východní straně kaple stával hlavní oltář na kamenném goticky profilovaném stole, dodnes zachovaném. Dřevěná architektura, která na něm kdysi spočívala, zmizela. Od počátku 17. století, tj. od úpravy kaple Ladislavem ze Šternberka, stály vedle starého hlavního oltáře ještě další dva, které však nespočívaly na kamenných stolech, byly celé ze dřeva. Tyto oltáře nebyly postaveny při stěnách, ale dotýkaly se jich bokem, takže jeden stál před hlavním oltářem a levým bokem při severní zdi. Druhý naopak na opačné straně, pravým bokem ke jižní zdi.\n\nPo svém znovuzřízení na počátku 17. století měla kaple pouze obrazovou výzdobu. S výčtem obrazů se setkala poprvé v roce 1765. V té době byla na epištolní straně zavěšena sv. Rodina v černém rámu, pod ním jiný obraz Matky Boží Bolestné. Na evangelijní straně (levé) byl umístěn veliký obraz sv. Josefa na smrtelné loži, u něhož stáli Ježíš a Maria s anděli. U vchodu byl zavěšen obraz sv. Rosalie. Od počátku 18. století byly v kapli uloženy také sochy užívané při církevních průvodech. Při hlavním oltáři stály velké sochy Panny Marie s Ježíškem a sv. Šebestiána mučedníka. Jinde jsou uloženy sochy spolu s podstavci Neposkvrněného početí, sv. Vojtěcha, biskupa a mučedníka, a sv. Isidora. Bylo tu také velké sousoší 12 sv. apoštolů, složené ze tří částí. Z nástěnných maleb se dodnes zachovaly podstatné části. Jsou to jmenované znaky, lobkovický a šternberský s příslušnými nápisy. Ty zdobí severní stěnu. Pak se tu dochovalo ještě několik postav světců na západní a jižní zdi, které poukazují na původní zasvěcení kaple. Nachází se tu Panna Maria, sv. Václav a sv. Barbora. Malby jsou to v životní velikosti, jsou však sešlé a zanedbané a čekají na důkladnou restauraci.\n\n\n\n"}
{"id": "93181", "url": "https://cs.wikipedia.org/wiki?curid=93181", "title": "Tahák", "text": "Tahák\n\nTahák je označení pro text (nebo pro zvukový záznam), který lze tajně využít jako pomůcku při testu, zkoušce a podobných příležitostech. Tahák slouží k získání informací, které si sami nepamatujeme a které by měly přispět k našemu hodnocení. Aby ušel pozornosti zkoušejícího, bývá sepsaný nejrůznějšími způsoby na nejrůznějších podkladech. \nPoužívání taháků při jakékoli formě zkoušení je většinou zakázáno. Jejich největší rozšíření je spojeno se školní docházkou, kde jsou často využívány. Někteří učitelé taháky v určitých formách ovšem povolují.\n\n\nPodvádění ve škole\n\n"}
{"id": "93185", "url": "https://cs.wikipedia.org/wiki?curid=93185", "title": "Bakov nad Jizerou", "text": "Bakov nad Jizerou\n\nBakov nad Jizerou (něm. \"Backofen an der Iser\" či \"Bakow an der Iser\") je město okresu Mladá Boleslav. Leží přibližně v polovině cesty mezi Mladou Boleslaví a Mnichovým Hradištěm. Žije zde obyvatel. V minulosti ho proslavily výrobky z rákosu a orobince, např. pantofle, tašky, holubovky (tropické helmy pojmenované po Emilu Holubovi), rohože a spousta dalších. Městem či v jeho bezprostřední blízkosti protékají řeka Jizera a říčky Kněžmostka a Bělá, které se zde do Jizery i vlévají.\n\nK městu náleží Trenčín, Malá Bělá, Zvířetice, Podhradí, Horka, Buda, Studénka, Chudoplesy, dále samoty Brejlov, Malý a Velký Rečkov a Klokočka.\n\nPočátky města Bakov sahají pravděpodobně do 13. století. Původně se jednalo o rybářskou osadu. Obec je prvně zmiňována ve 14. století jako farní ves s kostelem sv. Bartoloměje, poddaná cisterciáckému klášteru Hradiště. Roku 1345 byla správa nad vsí a kostelem svěřena opatem hradišťského kláštera Markvartovi ze Zvířetic.\n\nRoku 1497 získává majitel panství Hašek ze Zvířetic pro Bakov městská práva a pečeť. Král Vladislav II. udělil městu právo pondělního týdenního trhu a trhu výročního. Po Markvarticích patřilo město Sezimům z Ústí. V 16. století získávají Bakov dědičně páni z Vartemberka. Roku 1590 darovali městu právo várečné a prodej soli bratři Hendrych a Zikmund a o 17 let později tato práva potvrdil Jan z Vartemberka, který navíc udělil ještě právo vinného šenku.\n\nV roce 1622 byla polovina panství konfiskována kvůli účasti ve stavovském povstání. O rok později koupil panství Albrecht z Valdštejna, který jej dále přenechal svému synovci Maxmiliánovi. Město bylo v držení Valdštejnů až do roku 1848.\n\n22. května 1643 byl Bakov vydrancován a vypálen Švédy. Další drancování postihlo město roku 1866. Ve stejném roce pak bylo město stiženo i ničivou epidemií cholery. O tři roky později padla více než polovina města za oběť ničivému požáru a tím utrpěl zejména původní barokní ráz města. Opětovnému rozvoji však přispělo vybudování železnice v roce 1865.\n\nMístní obyvatelé se živili během středověku zejména zemědělstvím a řemesly. Působil zde cech hrnčířský. Od 19. století se Bakov proslavil výrobou rákosového a proutěného zboží.\n\nV Bakově sídlila od středověku významná židovská obec, z jidiš názvu města pochází aškenázské příjmení \"Backofen\".\n\nDějiny územněsprávního začleňování města zahrnují období od roku 1850 do současnosti. V chronologickém přehledu je uvedena územně administrativní příslušnost města v roce, kdy ke změně došlo:\n\nVe městě Bakov nad Jizerou s 3600 obyvateli v roce 1932 byly evidovány tyto úřady, živnosti a obchody:\n\nVe vsi Horka se 126 obyvateli (v roce 1932 samostatné vsi, ale která se později stala součástí Bakova nad Jizerou) byly evidovány tyto živnosti a obchody: hostinec, obuvník, obchod s lahvovým pivem, trafika.\n\nVe vsi Chudoplesy s 205 obyvateli (v roce 1932 samostatné vsi, ale která se později stala součástí Bakova nad Jizerou) byly evidovány tyto živnosti a obchody: hostinec, 3 rolníci, obchod se smíšeným zbožím, trafika.\n\nVe vsi Malá Bělá s 890 obyvateli (v roce 1932 samostatné vsi, ale která se později stala součástí Bakova nad Jizerou) byly evidovány tyto živnosti a obchody: 2 cihelny, elektrárna, holič, 4 hostince, dělnický konzum, kovář, 2 krejčí, mlýn, 2 obuvníci, 2 pekaři, pila, 2 pokrývači, 2 řezníci, 2 trafiky, koňský řezník, 2 obchody se smíšeným zbožím.\n\n\nPočet obyvatel je uváděn za Bakov nad Jizerou podle výsledků sčítání lidu včetně místních části, které k nim v konkrétní době patří. Je patrné, že stejně jako v jiných menších městech Česka počet obyvatel v posledních letech roste. V celé bakovské aglomeraci nicméně žije necelých 6 tisíc obyvatel.\n\nMěsto Bakov nad Jizerou patří mezi významné dopravní uzly severní části středních Čech. V Bakově nad Jizerou je křižovatka tří železničních tratí. Nejdůležitějším silničním tahem je trasa z Prahy na sever do oblasti Liberce nebo do Polska.\n\nPoblíž města prochází mezinárodní dálnice D10 Praha–Turnov. Okrajem města vede silnice II/610 Praha – Mladá Boleslav – Bakov nad Jizerou – Mnichovo Hradiště – Turnov. Městem prochází silnice II/276 Bělá pod Bezdězem – Bakov nad Jizerou – Kněžmost.\n\nMěsto je železniční křižovatkou tratí 070 Praha–Turnov, 080 Bakov nad Jizerou – Jedlová a 063 Bakov nad Jizerou – Dolní Bousov.\n\nNa území města leží odbočná železniční stanice \"Bakov nad Jizerou\" (tratě 070, 080, 063) a tři mezilehlé železniční zastávky \"Bakov nad Jizerou město\" (tratě 070 a 063), \"Buda\" (trať 063) a \"Malá Bělá\" (trať 080). Rychlíky zastavují ve stanici \"Bakov nad Jizerou\" a v zastávce \"Bakov nad Jizerou město\".\n\nŽelezniční trať 070 Praha–Turnov je jednokolejná celostátní trať, doprava byla zahájena roku 1865. Po trati 070 jezdí osobní vlaky i rychlíky, přepravní zatížení mezi Bakovem nad Jizerou a Mladou Boleslaví v pracovních dnech roku 2011 bylo obousměrně 10 rychlíků, 1 spěšný a 13 osobních vlaků, mezi Bakovem nad Jizerou a Turnovem 5 rychlíků, 1 spěšný a 10 osobních vlaků.\n\nŽelezniční trať 080 Bakov nad Jizerou – Jedlová je jednokolejná celostátní trať, doprava do České Lípy byla zahájena roku 1867. Přepravní zatížení mezi Bakovem nad Jizerou a Českou Lípou v roce 2011 činilo obousměrně 5 rychlíků a 9 osobních vlaků.\n\nŽelezniční trať 063 Bakov nad Jizerou – Dolní Bousov – (Kopidlno) je jednokolejná regionální trať, doprava byla zahájena roku 1883. Je provozována v úseku Bakov nad Jizerou – Dolní Bousov v pracovních dnech roku 2011 s přepravním zatížením obousměrně 5 osobních vlaků. Na úseku do Kopidlna je od roku 2007 zastavena osobní doprava.\n\nZ města vedly v roce 2016 autobusové linky jedoucí do těchto cílů: Bělá pod Bezdězem, Kněžmost, Mimoň, Mladá Boleslav, Mnichovo Hradiště, Praha .\n\nMěstem projížděla v červnu 2011 dálková autobusová linka Praha-Mladá Boleslav-Turnov-Semily-Jilemnice-Vrchlabí-Špindlerův Mlýn \"(denně 1 spoj tam i zpět)\" \n\n\n\n"}
{"id": "93187", "url": "https://cs.wikipedia.org/wiki?curid=93187", "title": "Tomislavgrad", "text": "Tomislavgrad\n\nTomislavgrad (v cyrilici \"Томиславград\"), dříve také známý jako \"Duvno\" (v cyrilici Дувно) je město na jihozápadě Bosny a Hercegoviny, v Kantonu 10, nedaleko od chorvatských hranic.\n\nMěsto leží na náhorní planině v nadmořské výšce asi 900 m n. m., okolní hory přesahují výšku 2200 m n. m. V blízkosti je přehradní jezero Buško na řece Šuica a ledovcové jezero \"Blidinje\" v nadmořské výšce 1250 m. Krajina je výrazně krasová, takže v létě tu bývá sucho i po velkých deštích. Teplota v zimě může klesnout i pod -25 °C a v létě vystoupit nad 40 °C.\n\nOsada na místě tohoto města zde existovala již od časů Římské říše, známá pod názvem \"Daelminium\". Není vyloučeno, že od názvu \"Daelminium\" či \"Dalminium\" vznikl název celé krajiny, Dalmácie. Když sem přišli v 7. století Chorvati, přejmenovali ji na \"Županjac\". Roku 753 tu byl ustaven první chorvatský sněm (\"Sabor\"). Ten roku 925 patrně zde také korunoval prvního krále země, Tomislava. Od 14. století až do roku 1878 bylo město součástí Osmanské říše.\n\nNa Tomislavovu počest bylo město pojmenováno k tisíciletému výročí v roce 1925. Po ustanovení FLRJ však vlna chorvatského nacionalismu polevila a název se změnil na \"Duvno\". Ten současný se pak vrátil až za občanské války a za vytvoření satelitu Chorvatska, Herceg-Bosny. Když byl uzavřen mír, ke změně již nedošlo.\n\n"}
{"id": "93199", "url": "https://cs.wikipedia.org/wiki?curid=93199", "title": "Iron", "text": "Iron\n\nIron a Okena jsou obchodní názvy pro čisticí prostředky k rozleštění šmouh na umytých oknech. Jedná se o tekutinu azurově modré barvy, jejíž základem je ethanol, barvivo a voda. Iron vyrábí česká společnost Severochema.\n\nPřesto, že prostředek není určen ke konzumaci a jeho požívání může být zdraví nebezpečné, někteří lidé, zvláště těžcí alkoholici a narkomani, ho kvůli obsahu ethanolu a nízké ceně pijí jakožto levnou náhražku konzumních alkoholických nápojů.\n"}
{"id": "93201", "url": "https://cs.wikipedia.org/wiki?curid=93201", "title": "Fotbalová reprezentace Srbska a Černé Hory", "text": "Fotbalová reprezentace Srbska a Černé Hory\n\nFotbalová reprezentace Srbska a Černé Hory reprezentovala v letech 1992 až 2006 nyní již rozpadlý stát Srbsko a Černá Hora na mezinárodních fotbalových akcích, jako je mistrovství světa nebo mistrovství Evropy. V letech 1992 až 2003 se účastnili pod názvem Jugoslávie, která se ale lišila od Jugoslávie před válkou v Jugoslávii.\n\nSeznam zápasů fotbalové reprezentace Srbska a Černé Hory na MS\n\nSeznam zápasů fotbalové reprezentace Srbska a Černé Hory na ME\n\n"}
{"id": "93202", "url": "https://cs.wikipedia.org/wiki?curid=93202", "title": "Chala (ekologie)", "text": "Chala (ekologie)\n\nChala (též Costa) je název vertikální agroekologické zóny v Andách. Tato zóna je určena nadmořskou výškou od 0 do 500 m nad mořem. Většinou je pokryta pouštěmi. Srážky jsou minimální, avšak vzdušná vlhkost je značná, což se projevuje ve formě častých mlh.\n"}
{"id": "93204", "url": "https://cs.wikipedia.org/wiki?curid=93204", "title": "Costa", "text": "Costa\n\nCosta (v románských jazycích bok, žebro i pobřeží) má více významů:\n\n\n\n"}
{"id": "93205", "url": "https://cs.wikipedia.org/wiki?curid=93205", "title": "Bělá pod Bezdězem", "text": "Bělá pod Bezdězem\n\nBělá pod Bezdězem (německy \"Weisswasser\") je město v okrese Mladá Boleslav, na okraji Středočeského kraje 14 km na severozápad od Mladé Boleslavi. Žije zde obyvatel. Historické jádro města je od roku 1992 městskou památkovou zónou. Městem protéká regionálně významná říčka Bělá, podle níž se město jmenuje.\n\nPůvodní obec zvaná \"Bezděz\" byla založena Kunrátem a Hertvíkem z Kravař v roce 1264. 22. října téhož roku byla povýšena Otakarem II. na město. Město trpělo nedostatkem vody, a proto v roce 1304 nechal Hynek Berka z Dubé se svolením Václava II. vystavět město nové blíže říčce Bělé zvané Nový Bezděz a přenesl na něj práva původního.\n\nZakládací listina byla vydána 24. dubna 1337 a nově založené město bylo pojmenováno \"Nový Bezděz\". Jméno se však neujalo a brzy se i pro město vžil název blízkého potoka – \"Bělá\". Za vlády Václava IV. se rozvíjející město dostalo do majetku pánů z Michalovic a bez panovnické podpory se výstavba zastavila. Během husitských válek byla dvakrát dobyta a obsazena. V roce 1468 rod Michalovických vymřel a držba města se několikrát měnilo.\n\nJan Janovic nechal roku 1502 vybudovat vodovod. V období let 1514 až 1521 zde fungovala českobratrská tiskárna a v 16. století se zde vyrábělo sukno. Koncem 16. století byl vlastníkem města a panství bělsko-kuřivodského Jan Berka z Dubé a Lipé. Když roku 1582 zemřel, město převzal Aleš Berka z Dubé a Lipé. Začal s přestavbou zámku a konšelům, které často peskoval, koupil radnici. V roce 1599 se po úmrtí manželky pominul a zastřelil. Město a panství převzal jeho strýc Bohuchval Berka z Dubé a Lipé, který v přestavbě zámku pokračoval. O rozsáhlý majetek (měl i Kuřívody) přišel po bitvě na Bílé hoře, kdy emigroval ze země.\nRoku 1622 koupil statky Albrecht z Valdštejna. Po něm vlastnil Bělou markrabě Carretto-Millesimo. V roce 1678 koupil Bělou Arnošt z Valdštejna. Valdštejnové drželi Bělou až do roku 1848.\n\nRoku 1696 vznikla papírna, která se později začala rozšiřovat a v roce 1765 byla v zámku zřízena manufaktura zaměstnávající hlavně osiřelé děti a mládež. Pak se Bělá stala místem okresního zastupitelstva a soudu. Po roce 1918 zde okres byl zrušen, ve třicátých letech zanikla textilka.. V roce 1938 se po německém záboru pohraničí ocitla Bělá na samé hranici protektorátu.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost města v roce, kdy ke změně došlo:\n\nVe městě Bělá pod Bezdězem s 3114 obyvateli v roce 1932 byly evidovány tyto úřady, živnosti a obchody:\n\nVe vsi Vrchbělá s 390 obyvateli (v roce 1932 samostatné vsi, ale která se později stala částí Bělé pod Bezdězem) byly evidovány tyto živnosti a obchody: 2 hostince, 2 obchody se smíšeným zbožím, 2 rolníci, kovář, obuvník, spořitelní a záložní spolek, 2 trafiky.\n\nPo příchodu vojsk Varšavské dohody do Československa v roce 1968 byla v Bělé umístěna sovětská vojska. Byla zde mj. základna nosičů jaderných zbraní země-země (byly-\nli někdy osazeny jadernými hlavicemi se spekuluje, oficiálně nebylo potvrzeno) a odpalovací rampy. Nosiče byly odvezeny při odsunu vojsk v roce 1991.\n\nPočet obyvatel je uváděn za Bělou pod Bezdězem podle výsledků sčítání lidu včetně místních části, které k nim v konkrétní době patří. Je patrné, že stejně jako v jiných menších městech Česka počet obyvatel v posledních letech roste. V celé bělěvské aglomeraci nicméně žije necelých 5 tisíc obyvatel.\n\nMěstská památková zóna má 11 částí, objektů:\n\n\nV prostorách zámku působila do roku 1904 Vyšší lesnická škola. V tomto roce se přestěhovala do větších prostor do 40 km vzdálených Zákup. Památkou na školu je pěkná parková úprava hlavního náměstí, kdysi tržiště.\n\nOkolo města vede silnice I/38 Jestřebí - Doksy - Bělá pod Bezdězem - Mladá Boleslav - Nymburk - Kolín. Spojuje oblast Českolipska se středními Čechami, pokračuje směrem na Havlíčkův Brod, Jihlavu a Znojmo až do Rakouska.\n\nZ města vycházejí silnice II/276 Bělá pod Bezdězem - Bakov nad Jizerou - Kněžmost a II/272 Bělá pod Bezdězem - Bezno - Benátky nad Jizerou - Lysá nad Labem.\n\nMěsto leží na trati 080 Bakov nad Jizerou - Česká Lípa - Jedlová. Jedná se o jednokolejnou celostátní trať, na níž byla doprava zahájena roku 1867. V Bělé pod Bezdězem zastavují jak osobní vlaky z České Lípy do Bakova nad Jizerou, tak rychlíky linky D23 z Rumburka do Kolína. Přepravní zatížení v roce 2011 činilo obousměrně 5 rychlíků a 9 osobních vlaků.\n\nMezilehlá rychlíková železniční stanice \"Bělá pod Bezdězem\" (km 9,8) existuje stranou od centra, na území města leží i dvě mezilehlé železniční zastávky \"Bělá pod Bezdězem město\" (v km 13,7) a \"Bělá pod Bezdězem zastávka\" (v km 6,8) umístěné v lese, také mimo samotné město.\n\nZ města vedly v červnu 2011 autobusové linky jezdící do následujících cílů: Doksy, Mimoň, Mladá Boleslav, Mnichovo Hradiště, Praha, Ralsko a linka do České Lípy a Doks .\n\nMěstem projížděla v červnu 2011 dálková autobusová linka Polička - Chrudim - Hradec Králové - Jičín - Mladá Boleslav - Česká Lípa - Ústí nad Labem\"(denně 1 spoj tam i zpět)\" \n\n\n\n\n"}
{"id": "93207", "url": "https://cs.wikipedia.org/wiki?curid=93207", "title": "Wendy Northcutt", "text": "Wendy Northcutt\n\nWendy Northcutt (* 17. září 1963) je americká molekulární bioložka, spisovatelka a zakladatelka Darwinovy ceny.\n\nMolekulární biologii vystudovala na univerzitě v Berkeley, poté pracovala jako výzkumná pracovnice na Stanfordově univerzitě. Později se podílela na vývoji léčiv proti cukrovce a rakovině.\n\nV roce 1993 založila webové stránky \"www.DarwinAwards.com\", které shromažďují informace o lidech, kteří se trvale vyřadili z reprodukčního procesu (smrtí či sterilizací) neuvěřitelně hloupým způsobem.\n\nTyto příběhy sepisuje, stylisticky upravuje a taktéž se zaměřuje na odhalování příběhů se smyšleným či „vylepšeným“ obsahem. Na téma Darwinových cen jí již vyšlo několik knih a byl o tom také natočen film.\n\n"}
{"id": "93216", "url": "https://cs.wikipedia.org/wiki?curid=93216", "title": "Darwinovy ceny", "text": "Darwinovy ceny\n\nDarwinovy ceny je americká romantická komedie natočená v roce 2006 v USA. Hlavními postavami jsou dva pojišťovací agenti specializující se na případy lidí, kteří by mohli být kandidáty na ocenění Darwinovou cenou, cenou za to, že obohatili genofond lidstva tím, že zemřeli.\n\nMichael (Joseph Fiennes) je kriminální vyšetřovatel, který má vynikající schopnost dedukce. Jeho život a osud natáčí student, který pozoruje jeho práci v rámci své závěrečné práce. Natočí tak i to, jak Michaelovi uteče hledaný sériový vrah. Michael přijde o práci a stane se agentem pojišťovny, který má spolu se Siri (Winona Ryder) najít společné znaky lidí, kteří zemřeli hloupou smrtí.\n"}
{"id": "93222", "url": "https://cs.wikipedia.org/wiki?curid=93222", "title": "Savana", "text": "Savana\n\nSavana je označení pro travnaté oblasti tropických a subtropických oblastí. Během roku je zde vyhraněné období dešťů a období sucha. V podobných klimatických podmínkách se vyskytují i zcela nebo částečně opadavé lesy. O tom, který vegetační typ převládne, rozhoduje klima a půdní podmínky. Traviny i dřeviny mají odlišné ekologické nároky, vzájemně se potlačují a tím vytvářejí podstatu savany.\n\nSavany se podle délky období sucha dělí na:\n\nSavany tohoto typu vznikly v důsledku opakovaného kácení a vypalování tropických lesů. Převládající vegetační formací jsou 2–4 metry vysoké traviny, ve kterých se vyskytují ojedinělé stromy. Vlhké savany se vyskytují v Africe v oblasti guinejské savanové zóny, severně od tropického deštného lesa. Tento pás se táhne až do jižního Súdánu. Dále se vlhké savany vyskytují v Jižní Americe. Jedná se o orinocké llanos, brazilské campos a oblast guayanské náhorní savany. \n\nOrinocké llanos (šp. llano = rovina) jsou edaficky (těžké chudé půdy) podmíněnou savanou. Llanos je pokryta asi 50 cm vysokými travinami. Stromy se zde vyskytují pouze v malých ostrůvcích nazývaných „matas“\n\nBrazilské campos se rozprostírají v Brazilské vysočině. Campos cerrados představují jakýsi přechod mezi lesem a savanou a v podstatě, je můžeme nazvat savanovým řídkolesím. Campos abiertos představují savanovou formaci bez stromů. Vznikly v důsledku požárů v campos cerrados.\n\nV oblastech guayanské náhorní plošiny se vyskytuje edaficky (půdně) podmíněná savana (těžké chudé půdy). Rozkládá se v nadmořské výšce 1500 až 2000 m n. m. Vynořuje se z deštného lesa.\n\nRozkládají se v Africe; především v súdánské zóně a ve východní Africe. Jejich podstatu tvoří 1–2 metry vysoké traviny a roztroušeně se vyskytující stromy, které dosahují výšky maximálně 10 metrů. Typickým stromem je baobab. Africké suché savany se využívají pro pastvu dobytka.\n\nSavany vyskytující se v Austrálii se od těch afrických liší. Tamní blahovičníky se s travinami dobře snášejí. Zaujímají rozsáhlé prostory na severu Austrálie v Arnhemské zemi a ve vnitrozemí Queenslandu. Zde se vyskytují travnaté pláně řazené rovněž mezi tropické suché savany.\n\nVyskytují se v aridních oblastech střídavě vlhkých tropů s množstvím srážek 300–400 mm za rok. V Africe jsou trnité savany rozšířeny v sahelské zóně na jižním okraji Sahary, dále pak v jihozápadní Africe a v oblasti Kalahari. Dřeviny mohou v trnité savaně zcela chybět, někde se mohou vyskytovat akácie. Dominující vegetační formací jsou prořídlé 30–50 cm vysoké traviny.\nZaplavované vznikají v důsledku stagnace srážkové vody na nepropustném podloží.\n\nV savanách nacházejí optimální životní prostředí býložravci. Jsou to zvířata schopná rychlého běhu, díky čemuž mohou unikat před predátory. Zbarvení srsti se obvykle přizpůsobuje prostředí. Tento jev je v živočišné říši velmi rozšířen a nazývá se krypsis. Dalším typem fauny je zvířena hrabavá a množství různého hmyzu (mravenci, termiti).\n\nŽijí zde zebry, žirafy, mnoho druhů antilop, pakůň, nosorožec, slon africký, buvol kaferský. Ze šelem to jsou lev, levhart, gepard, pes hyenovitý; z endemických ptáků: hadilov písař, čáp marabu nebo pštros.\n\nVyskytuje se zde mravenečník nebo pásovec. Velcí kopytníci zde chybějí, z malých zde žije pouze pudu jižní (jelínek pudu). Z šelem zde působí puma, jaguár a vlk hřivnatý.\n\nV savanách na tomto kontinentě žije klokan, koala, mravencojed, pes dingo nebo emu hnědý.\n\n\n"}
{"id": "93231", "url": "https://cs.wikipedia.org/wiki?curid=93231", "title": "Tatra T6B5", "text": "Tatra T6B5\n\nTatra T6B5 (podtyp tramvaje T6, v bývalém Sovětském svazu označovány jako T3M) je typ tramvaje vyráběné v československém (později českém) podniku ČKD Tatra od poloviny 80. let minulého století do konce 20. století.\n\nTramvaj T6B5 vychází (stejně jako ostatní typy československých tramvajových vozů 80. let) z konstrukce typu Tatra T5 ze začátku 70. let 20. století. Jde o jednosměrný čtyřnápravový motorový tramvajový vůz se třemi dveřmi a standardní výškou podlahy. Vozy jsou vybaveny elektrickou tyristorovou výzbrojí typu TV3.\n\nV roce 1993 byla založena česko-ukrajinská firma Tatra-Jug pro konečnou montáž tramvají dodaných z Prahy. Firma ale prodala pouze 39 vozů, ostatní čekaly na kupce. Až v roce 2003 bylo 10 vozů opraveno a zkompletováno firmou Inekon v ostravském dopravním podniku a následně prodáno městu Iževsk. Poslední čtyři tramvaje byly v Ostravě dokončeny roku 2007 pro ruskou Ufu.\n\nDo tohoto typu tramvaje je možno montovat podvozky pro normální rozchod koleje 1435 mm a rozchod 1524 mm, který používá většina dopravců ve městech bývalého SSSR.\n\nAby se sovětští provozovatelé nového typu nebáli, obdržely tramvaje T6B5 obchodní označení T3M odkazující na pouhou modernizaci osvědčených vozů Tatra T3, i když T6B5 je zcela odlišný a nově vyvinutý vůz.\n\nNa začátku 80. let 20. století bylo potřeba nahradit už poněkud zastaralé tramvaje T3 novým, modernějším typem. Vyrobilo se mnoho prototypů, ale až typ T6B5 byl schválen do výroby (ale pouze pro zahraniční zákazníky).\n\nV roce 1983 byly vyrobeny dva prototypy vozu T6B5, které byly ihned poté zkoušeny na pražské tramvajové síti pod čísly 0016 a 0017. O rok později byly předány do Moskvy, kde obdržely čísla 001 a 002 a byly dále testovány. O něco později byly nasazeny do běžného provozu. V roce 1994 byly vozy přečíslovány na 0301 a 0302. V současnosti je v provozu pouze tramvaj ev.č. 0301, druhý vůz se používá jako služební. Žádné další tramvaje tohoto typu už do Moskvy dodány nebyly.\n\nPřehled dodaných nových vozů (přímo z výroby). Tramvaje si různé dopravní podniky prodávaly, takže počet měst, kde je (nebo byl) v provozu typ T6B5, je zřejmě vyšší.\nV letech 1983 až 2003 bylo vyrobeno 1279 vozů.\nPoznámky:\n\nNěkteré vozy z 90. let a všechny vozy z přelomu 20. a 21. století vyrobila ukrajinská firma Tatra-Jug.\n\nSoučet kusů v tabulce udává číslo 1358; stránka Transphoto.ru udává počet 1285 kusů.\n"}
{"id": "93233", "url": "https://cs.wikipedia.org/wiki?curid=93233", "title": "Tuři", "text": "Tuři\n\nTuři (Bovinae) tvoří specializovanou podčeleď v čeledi turovitých (Bovidae). Patří společně s ostatními turovitými mezi přežvýkavé sudokopytníky s rohy.\n\nZ fosilních nálezu vyplynulo, že prapůvodní předky turů lze datovat do eocénu a oligocénu, do geologických období starších třetihor, před 55 až 25 mil. let. Jednalo se o malé, bezrohé sudokopytníky rodu \"Archeomeryx\", dosahující výšky okolo 50 cm. V období mladších třetihor, v miocénu před 25 až 5 mil. let, se objevují druhy rodu \"Eotragus\", který má malé, dozadu vytočené růžky. S koncem třetihor, v pliocénu před 5 až 2 mil. let, se dochovaly pozůstatky zvířat řazených k rodu \"Parabos\", který už bez pochybností patří k primitivním turům, \"moderním\" savcům. Rozšířili se do všech kontinentů vyjma Austrálii a Jižní Ameriky. V pleistocénu, ve starších čtvrtohorách asi před 1 mil. let, již začaly vznikat formy podobné současným. K domestikaci došlo v neolitu, tj. asi před 10 tis. roky.\n\nTuři se na území Evropy postupně rozdělili do dvou základních forem. První byl typ pratura obývající řídké listnaté lesy a druhý typ zubra žijící na okraji těchto lesů a v otevřené krajině. Tur spásal listí a výhonky stromů, zubr k tomu přidával i trávu. Obě formy v téměř nezměněné podobě žily vedle rychle se vyvíjejících prapředků dnešních lidí. Neandrtálci, před 200 až 100 tis. lety, nejčastěji lovili z  velké zvěře právě pratury a zubry.\n\nRohy nejsou sice nejdůležitějším, ale zato nejnápadnějším znakem. Rohy jsou duté, vyrůstají na výběžku čelní kosti a jsou vytvořeny ze ztvrdlé kůže, z rohoviny. Na postupně narůstajícím kostním výběžku přirůstá škára pokrytá rohovinovou pochvou. Přirůstají od hlavy, kde je pochva nejměkčí, nejméně zrohovatělá. Rostou po celou dobu života tura, jsou stále živé a poměrně křehké, mohou se na konci zlomit a způsobit zvířeti trauma. Rohy většinou nejsou přímé, bývají různě zakroucené, roh může mít délku až 150 cm.\n\nPůvodně pětiprsté končetiny se přizpůsobily k rychlému běhu, na kterém často záviselo přežití zvířete. Při běhu se váha těla přenášela hlavně na třetí a čtvrtý prst které zesílily, kdežto první, druhý a pátý zakrněly. U současných turů první prsty již nejsou patrné, po druhých prstech jsou jen rudimentální stopy na zadních končetinách a páté prsty na předních končetinách připomínají jen drobné bodcové kůstky. Zvětšené třetí a čtvrté prsty mají sice záprstní kosti srostlé, dále jsou již samostatné a jsou na sobě poměrně volné. Na koncích obou prstů jsou zrohovatělé útvary zvané paznehty, kopyta mají pouze lichokopytníci.\n\nSe specializaci zvířat na určitý druh potravy se jim přizpůsobuje i chrup, podle něho lze usoudit na způsob přijímání potravy. Tuři nemají příliš pohyblivé pysky a proto více používají jazyk. Trs trávy jim obtočí, vtáhnou do tlamy, sevřou čelisti a trhnutím hlavy do boku trávu utrhnou. Trávu neukusují, ale trhají. Horní čelist v přední části je bezzubá, místo řezáků je tam zrohovatělá čelistní destička, teprve v zadní části tlamy jsou na každé straně 3 zuby třeňové a 3 široké stoličky. Spodní čelist je úplná, vpředu jsou na každé straně 3 řezáky, dále 1 špičák a následují 3 zuby třeňové a 3 stoličky.\n\nTuři spotřebují mnoho poměrně nevydatné stravy. Její příjem je rozdělen do dvou fází, na rychlé napasení a následné pomalé rozžvýkání. Tato druhá fáze již probíhá v klidu, za úkrytu zvířete nebo v noci.\n\nŽaludek mají čtyřdílný. Spolykaná potrava nejdříve přijde skrz jícen do objemného bachoru, zásobníku, kde je množství mikroorganizmů schopných štěpit svými enzymy buněčnou celulózu. Odtud potrava přechází do čepce. Z něho se nedostatečně rozdrobená potrava vrací zpět do bachoru, zbytek po soustech postupuje do tlamy, kde je důkladně rozžvýkán (na jedno \"sousto\" asi 50 žvýknutí). Kašovitá hmota je polknuta do knihy, kde se z ní vstřebá voda a minerální látky. Zbytek odchází do slezu, což je trávicí část žaludku. U dospělého tura má žaludek objem asi 200 až 250 litrů, z toho připadá na bachor 80 %; za den vykoná tlama tura asi 40 000 žvýkacích pohybů.\n\nTuři se ve volné přírodě se dochovali ještě v Africe a v Asii, kdežto v Evropě a Severní Americe žijí pouze v rezervacích. Ve Střední a Jižní Americe, v Austrálii, stejně jako po celém světě, žijí zdomácnělí potomci divokých turů, skot. Základní potravou turů jsou traviny a různé byliny, listy, pupeny a větve keřů a stromů, mechy i lišejníky. Samec tura se nazývá býk a samice kráva.\n\nVětšina turů jsou stádovými zvířaty s výraznou hierarchií. U některých druhů žijí stáda celoročně společně, u jiných se dospělí býci od stáda oddělují a vrací se až v období páření. Mají málo vyvinutou mimiku a proto se spolu komunikují jinými výrazovými prostředky: držením a natočením hlavy, postavením se k protivníkovi čelem nebo bokem, natažením nebo sklopením krku, hrabáním končetinou nebo rohem v zemi, frkáním atd. Při pohledu na stádo lze podle držením hlavy a krku určit zařazení ve stádě. Nejsilnější býk se snaží v období říje držet krávy svého harému pod kontrolou. Je-li však stádo příliš veliké, podílejí se na rozmnožování i ostatní býci. Březost u turů se pohybuje od 9 po 11 měsíců.\n\nPřestože tuři mají dobrý barvocit do dálky nevidí dobře a nepohybující se předměty rozeznávají až v blízkosti. Naopak mají výborný čich, kterým se orientují i ve stádech, a také dobře vyvinutý sluch.\n\nVýznam turů pro lidstvo je nezměrný. Od prošlechtěného vysoce užitkového skotu, základního zdroje masa, mléka a kůží, přes buvola, hlavního zemědělského pomocníka a důležitý \"dopravní prostředek\" ve střední, jižní i východní Asii až k bizonovi, již historické zásobárně s masem a kůží Indiánů.\n\nPodle staršího řazení jsou do podčeledě tuři (Bovinae) řazeny čtyři rody:\npřípadně se zde ještě přiřazuje nový, vzácný rod:\n\nNovější taxonomie již neuznává podčeleď lesoni (Tragelapinae) a její příslušníky řadí mezi tury.\nProto moderní složení podčeledě tuři (Bovinae) je následující:\n\n"}
{"id": "93234", "url": "https://cs.wikipedia.org/wiki?curid=93234", "title": "Triéra", "text": "Triéra\n\nTriéra je typ řecké válečné lodi, který byl vyvinut na přelomu 4. a 5. století př. n. l. Lodi byly osazené jedním nebo dvěma stěžni s obdélníkovou plachtou a veslaři.\n\nDo 6. století př. n. l. byla jediným válečným plavidlem Řeků tzv. monoréma s jednou řadou vesel s poměrem délky a šířky zhruba 7:1. Její hlavní zbraní byl kloun na přídi a rovněž byla vybavena jediným stěžněm s obdélníkovou plachtou. Tyto lodi se dále dělily podle počtu veslařů. Nejčastěji měly patnáct párů vesel (triakontery), nebo dvacet pět (pentekontery). Zvyšování požadavků na rychlost nutně vedlo ke zvyšování počtu veslařů a tím k prodlužování trupu. Dlouhé lodě ale byly špatně pohyblivé a na moři se často lámaly.\n\nŘečtí stavitelé se tedy poučili u Féničanů, kteří už dříve stavěli lodě s dvěma řadami vesel nad sebou. Tak vznikla kolem roku 700 př. n. l. loď zvaná \"diéra\" a později, pravděpodobně v Korintu na přelomu 4. a 5. století př. n. l., nejznámější válečná loď starověku zvaná triéra. Její délka se pohybovala od 25 do 40 metrů, šířka od 4 do 6 metrů a ponor mezi 0,9 až 1,5 metrem. Výtlak byl mezi 60 a 200 tunami.\nZákladními konstrukčními prvky této lodi byl kýl, přední a zadní vaz. Na kýl se připevňovala žebra. Obšívka trupu se zhotovovala plaňkováním na sraz tzv. karvelovým způsobem. Příď i záď lodi byly zvýšeny, ohrazeny a kryty palubou. Střední část lodi byla původně bez paluby, později se sem umisťovaly lávky umožňující pohyb vojáků po lodi, nakonec byly lodě kryty palubou po celé délce. Příď byla vybavena klounem a byly zde umístěny jedna až dvě kotvy. Ty byly nejprve kamenné, později se zhotovovaly z olova a železa. Na zádi byl můstek sloužící ke spojení s břehem a dvě velká kormidelní vesla, na každém boku jedno.\n\nLoď nesla jeden, výjimečně dva stěžně. Hlavní, upevněný v prostředku lodi, se ve většině případů dal sklápět směrem k zádi. To se provádělo především před bitvou, kdy loď poháněla pouze vesla. Druhý stěžeň byl v první třetině lodi a výrazně skloněný směrem k přídi. Na stěžních byly obdélníkové plachty sešité z pruhů lněného plátna. Bývaly bílé nebo purpurové, u válečných lodí často hnědé. Na plachtách byly často namalovány symboly jmen lodí.\n\nRychlost plavby se dnes počítá podle údajů řeckých autorů, kteří mluví o trasách, které loď překonala za určitou dobu. Jejich údaje jsou ale pravděpodobně poněkud nadnesené, dnes se průměrná cestovní rychlost těchto lodí odhaduje na 3 až 4,3 uzle, což je přibližně 6 až 8 km/h.\n\nKonstrukční prvky triéry později převzali Římané při stavbě trirém. Pojmy \"triéra\" a \"triréma\" jsou proto často zaměňovány a v některých jazycích jsou oba typy lodí označovány stejným výrazem.\n\nHlavním pohonem byla síla veslařů. Pokud měla loď více řad vesel, měl každý veslař svou lavičku. Lavičky musely být umístěny tak, aby loď nebyla příliš vysoká. Vzhledem k malému ponoru by tím byla vážně narušena její stabilita. V každé řadě byla vesla jinak dlouhá, podle vzdálenosti od hladiny. Veslaři na spodní lavičce často seděli necelého půl metru nad vodní hladinou.\nVeslaři v Athénách byli profesionálové z řad čtvrté majetkové třídy. Podle námořních inventářů měla loď v nejnižší řadě 27 veslařů zvaných \"thalamioi\" (dolní veslaři), v prostřední řadě rovněž 27 mužů zvaných \"zygioi\" (veslaři na lavicích) a horní řada měla 31 veslařů \"thránítai\" (veslaři na sedátkách). Tito seděli vně vůči veslařům pod nimi, tedy nemuseli být příliš vysoko. Pozice spodních veslařů byla nejméně pohodlná. Nejen, že byli často mokří, ale pokud byl bok lodi proražen, často se potopili spolu s ní.\n\nPlný stav posádky byl dvě stě mužů, z toho veslařů bylo 170. Themistoklés nařídil roku 481 př. n. l., aby bojovou jednotku triéry tvořilo 10 \"hoplítů\" a čtyři lučištníci. Peršané naproti tomu měli na lodi 30 ozbrojenců. Hlavním argumentem pro tento nízký počet vojáků byl fakt, že jejich přítomnost značně snižovala efektivitu veslování a stabilitu lehké lodě, zvláště pokud se pohybovali, za plavby tedy museli sedět a byli naučeni vrhat oštěpy rovněž vsedě. Dalšími členy posádky byl velitel lodi (\"triérarchos\"), deset lodníků, kormidelník (\"naupégos\"), předák (\"keleustés\"), který dohlížel na veslaře, a hráč na dvojitou píšťalu (\"aulétés\"), který udával tempo veslování. Za plavbu plně odpovídal kormidelník, který byl nejvýše postaveným profesionálním námořníkem na lodi. Velitel lodi spolu s kormidelníkem měli své stanoviště na zádi, k ochraně tam měli lučištníky, zvláště kormidelník byl příliš zaneprázdněn, než aby se mohl chránit sám.\n\nNa trirémě byl obecně nedostatek úložného prostoru pro zásoby, což značně omezovalo akční rádius těchto lodí, proto se většina bojů odehrála blízko pobřeží. Ve Středozemním moři se setkáváme s malým přílivem a odlivem, klidné pobřežní vody dávaly lepší možnost ovládat jinak málo stabilní loď a trosečníci měli větší naději na záchranu\n\nJeště dlouho po vynálezu střelného prachu bylo snadnější nepřátelskou loď pouze dobýt nebo podpálit, potopit ji bylo o poznání složitější. Starověké lodě k tomuto účelu používaly kloun. První zaznamenaná bitva, ve které zvítězily lodě vybavené klounem, se odehrála roku 535 př. n. l. Je však pravděpodobné, že kloun byl vynalezen už mnohem dříve.\n\nKloun byl okovaný a bylo jej možné sejmout v případě, že byla loď vyřazena ze služby. Usazoval se na přední vaz zahnutý směrem nahoru, aby měl ve vodě co nejmenší odpor. Manévr proražení boku, zvaný taranování, vyžadoval už jistou šikovnost. K proražení boku lodi je potřeba rychlost alespoň 10 uzlů, ale je-li větší, může se stát, že lodě se do sebe zaklesnou a pak budou ztraceny obě. Pro dosažení této rychlosti museli veslaři vyvinout vysoké tempo veslování, patrně až 50 záběrů za minutu. Řecký výraz pro záběr veslem, \"embolé\", se používal i k označení útoku taranem.\n\nKloun mohl udělat do nepřátelské lodi díru, ale to ještě zdaleka neznamenalo, že loď se musela potopit. Pokud byl dostatek času, bylo takto poškozené lodě možné ještě bez velkých obtíží odvléct na břeh, který býval obvykle blízko. Jinak si je jako válečnou kořist mohl přivlastnit nepřítel.\n\nNa rozdíl od taranování, které vyžadovalo co nejrychlejší loď, byla k abordáži potřeba loď mohutnější, schopná naložit co největší počet vojáků. Tento způsob útoku nakonec po peloponéské válce převládl, protože lodě se při taranování dostaly velmi blízko sebe a vytvořily tak vhodný moment k abordáži. Tento vývoj nakonec vedl ke konstrukcím velkých lodí s palubami po celé délce, které zvláště v helénistickém období nesly i katapulty.\n\nV klasickém období se používaly dva základní manévry.\nManévr \"diekplús\" vyžadoval lodě seřazené do linie, která plula kolmo na linii protivníka. Každý kormidelník pak zatočil s lodí vpravo nebo vlevo, aby taranoval nepřítele. Lodě případně mohly proplout mezi nepřátelskými a zaútočily na jejich zádě. Úspěšně se používal až do druhého století př. n. l., například i za punských válek.\nDruhým manévrem byl \"periplús\". Znamenal buď obchvat nepřátelského křídla v případě dostatku prostoru, což u pobřeží nemuselo být běžné. Nebo se jednalo o konečnou fázi manévru diekplús, kdy se loď, která prorazila linii, otočila na záď protivníka. Kormidelník musel loď vést tak, aby nebyla sama taranována lodí, před kterou se snažila proplout nebo aby nedošlo k čelní srážce. Vše vyžadovalo opět dostatek prostoru, který potřebovala loď k obratu.\n\nTaranování bylo nepochybně velmi účinné, ale mělo zřejmé nevýhody pro námořní strategii. Loď sama byla subtilní a dlouhá, aby dosáhla požadované rychlosti. To ovšem znamenalo, že nemohla setrvat na moři příliš dlouhou dobu. Triéry byly vytahovány na břeh při sebemenším náznaku špatného počasí, když posádka obědvala i na noc. K tomu nebyl nutný přístav, vzhledem k malé hmotnosti lodi stačila volná pláž. Ale pokud se loď musela vytahovat na břeh dvakrát denně, bylo tím značně omezeno její širší strategické využití. Lodě nemohly na moři vyčkávat, loďstvo nebylo schopno provádět blokádu ani jediného přístavu a nebylo okamžitě v pohotovosti. Mimo samotný boj bylo jediným smysluplným využitím lodí přerušení zásobování nepřítele, pokud se odehrávalo po moři, přímo v místě zdroje, který mohly obsadit. Ovšem jestliže na něm nepřítel nebyl příliš závislý, šlo jen o plýtvání silami.\n\n\n\n"}
{"id": "93235", "url": "https://cs.wikipedia.org/wiki?curid=93235", "title": "Polymerbeton", "text": "Polymerbeton\n\nPolymerbeton je moderní kompositní materiál skládající se z vytvrditelné organické matrice a anorganického plniva. Zhotovování výrobků z tohoto materiálu se provádí odléváním do rozebiratelných forem, které jsou z důvodů lepší zabíhatelnosti a vyššího zhutnění směsi umístěny na vibračních stolech. Během vytvrzování probíhá exotermická reakce, při níž dochází k ohřevu odlitku maximálně na teplotu 55 °C. Odlévání probíhá za pokojové teploty. Polymerbeton je označován v zahraniční literatuře jako Mineralguss, Reaktionsharzbeton, polymer concrete, či mineral casting. \n\nPlnivo tvoří přibližně 80 % celkového objemu. Používají se přírodní nebo umělé materiály různé zrnitosti. Mezi plnivem a matricí nesmí docházet k žádné chemické reakci. Jako plnivo se používají převážně minerální materiály – žula, křemenec, basalt, živec, čedič, které svými vlastnostmi ovlivňují výsledné materiálové charakteristiky kompozitu. Jako příměsi plniva lze použít moučky (filery) – kameniva, drobné částice kovů a skel, v množství, které nepříznivě neovlivní vlastnosti betonu. \n\nK vytvoření odlitku s dobrými technickými parametry je třeba kompaktní struktura s co možná nejhrubšími zrny. Vzniklé dutiny jsou vyplněny jemnějšími částicemi a pojivem. Maximální velikost zrn plniva je ovlivněna rozměrem a tvarem odlitku.\n\nMatrice bývá dvou komponentní a skládá se z pryskyřice a tvrdidla. Nejčastěji používaná pryskyřice je epoxid. Epoxidová pryskyřice se oproti metacrylátové a nenasycené polyesterové pryskyřici vyznačuje menším objemovým smrštěním a delší dobou zpracovatelnosti. \nMateriály s těmito pryskyřičnými matricemi nejsou vhodné do provozů s teplotou vyšší než cca 80 °C.\n\n\nPrvní pokusy o využití polymerbetonu ve strojírenství se datují od 70. let 20. století. Jako u většiny nových materiálů, i zde panovala počáteční nedůvěra a to i přes nesporné výhody jak technické, tak ekonomické. Vynikající schopnost tlumení, teplotní stabilita, široká konstrukční variabilita a v neposlední řadě snížení nákladů, jsou základní důvody pro stále větší oblibu tohoto materiálu. \n\nŠiroká paleta výrobků zahrnuje díly o hmotnosti několika kilogramů až několika tun. V současné době jsou z polymerbetonu vyráběny převážně podstavce pro obráběcí a měřící stroje, které se využívají ve strojírenském, elektrotechnickém, potravinářském a chemickém průmyslu.\n\n"}
{"id": "93236", "url": "https://cs.wikipedia.org/wiki?curid=93236", "title": "McDonnell F-4 Phantom II", "text": "McDonnell F-4 Phantom II\n\nMcDonnell Douglas F-4 Phantom II je dvoumístný, dvoumotorový, nadzvukový stíhací letoun dlouhého doletu schopný provozu za každého počasí. Byl původně navržen jako palubní stíhací letoun pro Námořnictvo Spojených států amerických (\"US Navy\") vyzbrojený pouze řízenými střelami, neboť v době jeho vzniku se počítalo s tím, že se vzdušné souboje budou odehrávat pouze na větší vzdálenosti a kanónů tak nebude zapotřebí. Phantom se však osvědčil i při útocích na pozemní cíle a jako průzkumný letoun. Do služby u US Navy vstoupil v roce 1960. Pro své kvality byl později přijat do služby u americké námořní pěchoty (USMC) a amerického letectva (USAF). V polovině 60. let 20. století se stal dominantním typem letounu v rámci všech tří leteckých složek ozbrojených sil USA. V letech 1959 až 1962 ustanovil 15 leteckých světových rekordů, které zahrnovaly absolutní rychlostní rekord a absolutní výškový rekord. Letouny tvořily podstatnou část amerických leteckých sil i v 70. a 80. letech 20. století, kdy začaly být nahrazovány modernějšími stroji, jako například F-15 a F-16 u amerického letectva, F-14 a F/A-18 u amerického námořnictva a námořní pěchoty. Letouny F-4 byly úspěšně a ve velkých počtech vyváženy do celého světa. Stroje používalo nebo stále používá 11 dalších států světa.\n\nLetouny se zúčastnily mnoha konfliktů 2. poloviny 20. století. F-4 je zřejmě nejznámější letadlo vietnamské války, kde byl poprvé bojově nasazen v roce 1964 jak k vybojování vzdušné převahy, tak i k útokům na pozemní cíle a k provádění průzkumu. V této válce se Phantomy staly posledními americkými letadly ve 20. století, jejichž posádky dosáhly titulu „letecké eso“.\n\nSvoji poslední službu si letouny F-4 Phantom II odsloužily v amerických silách při provádění leteckého průzkumu a v rolích „Divokých lasiček“ (\"„Wild Weasel“\" – označení letounů určených k umlčování protivzdušné obrany formou radioelektronického boje) ve válce v zálivu v roce 1991 a při dodržování bezletové zóny nad jižním Irákem po válce. Ze služby byly vyřazeny v roce 1996. Izraelské Phantomy zažily tvrdé a úspěšné boje v izraelsko-arabských konfliktech, zatímco velká flotila íránských Phantomů létala ve válce mezi Íránem a Irákem. Phantomy i nadále slouží v několika zemích světa a jsou používány i jako bezpilotní cíle u amerického letectva. Výroba Phantomů probíhala od roku 1958 do roku 1981. Bylo postaveno 5 195 strojů, čímž se letoun stal nejmasověji vyráběným americkým nadzvukovým vojenským letounem.\n\nV roce 1952 byl konstruktér Dave Lewis jmenován do funkce vedoucího oddělení předběžných návrhů. Ačkoliv se v dohledné době nerýsovala možnost nějaké soutěže na dodání letadel, interní studie společnosti předpokládala brzkou potřebu nového letounu pro námořnictvo, totiž útočné stíhačky. Společnost byla od 40. let dodavatelem palubních proudových letounů pro US Navy. Nejprve to byly stroje FH-1 Phantom, následovaly letouny F2H Banshee a F3H Demon. Pro USAF společnost dodala letouny F-101 Voodoo. Proto pro ni byla ránou prohra v soutěži na dodání stíhacího letadla pro US Navy, kterou vyhrál letoun Vought F8U Crusader.\n\nV roce 1953 společnost McDonnell Aircraft začala pracovat na letounu (\"Model 98\") vylepšováním svého námořního stíhacího stroje F3H Demon, přičemž měly být vylepšeny možnosti působit za každého počasí a výkony stávajícího stroje. Hlavní konstruktér Herman D. Barkey a jeho tým připravili několik projektů, které zahrnovaly i varianty s pohonem letounu motorem Wright J67 a dvěma motory Wright J65 nebo General Electric J79. Varianta poháněná motory J79 dávala možnost výroby letounu s maximální rychlostí Mach 1,97. 19. září 1953 jej společnost McDonnell představila US Navy jako projekt „Super Demon“. Letoun byl jedinečný svým modulárním uspořádáním – mohl být dle povahy mise osazen jednomístnou nebo dvoumístnou kabinou. Rovněž vybavení nosu letounu mělo být vyměnitelné – zahrnovalo různé typy radarů, kamery, čtyři 20 mm letecké kanóny nebo 56 neřízených raket. Letoun měl mít 9 závěsníků pod křídly a trupem. Námořnictvo projevilo zájem objednáním makety v plném měřítku s označením F3H-G/H, ale bylo jasné, že zaváděné letouny Grumman F-11 Tiger a Vought F-8 Crusader již uspokojují potřeby námořnictva v oblasti nadzvukových stíhacích letounů.\n\nSpolečnost McDonnell proto návrh přepracovala na stíhací bombardér do každého počasí s 11 externími závěsníky pro zbraně a vybavení a nabídla jej jako nevyžádanou nabídku americkým úřadům. 18. října 1954 společnost obdržela požadavek námořnictva na výrobu dvou prototypů YAH-1. 26. května 1955 důstojníci US Navy navštívili společnost McDonnell Aircraft a přednesli rozsáhlý soubor nových požadavků a změn. Jelikož námořnictvo již mělo letoun A-4 Skyhawk pro útoky na pozemní cíle a F-8 Crusader pro boj s nepřátelskými stíhačkami, požadovalo dokončit oba prototypy, nyní značené XF4H-1, jako letouny do každého počasí k obraně flotily. Letoun měl mít druhého člena posádky, tzv. \"RIO\" (Radar Intercept Operator / Operátor střeleckého radaru). V červnu 1957 společnost nabídla Model 98AD americkému letectvu jako stíhací letoun. Letectvo však v té době nebylo vůbec ochotné uvažovat o letounu, který byl původně navržen pro námořnictvo.\n\nPrototypy XF4H-1 (\"výrobní čísla 142259 a 142260\") měly tandemové uspořádání sedadel, samostatné kryty kokpitu se odklápěly nahoru a na rozdíl od sériové verze nepřesahovaly hřbet letounu. Mohl nést čtyři polozapuštěné radarem naváděné střely AAM-N-6 Sparrow III a 7 258 kg výzbroje na závěsnících pod křídly a trupem. Na závěsníku pod trupem a na vnitřních závěsnících pod křídly mohl nést až tři přídavné nádrže se zásobou 7 408 l paliva. V šesti nádržích v trupu a dvou ve křídlech mohl nést až 12 480 l paliva. Letouny měly být poháněny dvojicí motorů J79-GE-2 nebo 2A. Podobně jako letoun F-101 Voodoo byly motory uloženy dole v trupu, kvůli uložení velkých palivových nádrží v trupu. Vstupy vzduchu k motorům měly pevnou geometrii. Náběžná hrana křídel měla sklon 45 stupňů a zpočátku neměla charakteristické zalomení.\n\nLetoun byl původně označen AH, později byl přeznačen americkým námořnictvem na F4H, zatímco původní označení u amerického letectva bylo F-110A Spectre. Označení F-4 vstoupilo v platnost v roce 1962, kdy byl sjednocen systém označování letounů u všech ozbrojených složek USA. V rámci společnosti McDonnell Aircraft byl letoun označován jako Model 98.\n\nPůvodně bylo záměrem pojmenovat letoun F4H jmény \"Satan\" nebo \"Mithras\", což byl perský bůh světla. Nakonec letoun dostal méně kontroverzní pojmenování \"Phantom II\". První \"Phantom\" byl jiný proudový stíhací letoun společnosti McDonnell – McDonnell FH-1 Phantom, který byl v době zavádění Phantomů II dávno vyřazen ze služby. Proto se letounům Phantom II obvykle říkalo jen jednoduše Phantom. Phantomy II používané u USAF dostaly původně jméno \"Spectre\". Toto jméno se však nepoužívalo.\n\n25. června 1955 si US Navy objednalo ke dvěma prototypům XF4H-1 i pět předvýrobních strojů YF4H-1 (\"výrobní čísla 143388 až 143392\"). Testování v aerodynamickém tunelu v roce 1956 odhalilo značnou boční nestabilitu stroje, což si vyžádalo úpravu křídel, které měly být namontovány se vzepětím pod úhlem 5° a řadu dalších zásahů do konstrukce. Aby se konstruktéři vyhnuli složité úpravě centrální části křídel, která byla z titanu, použili vzepětí jen na vnější části křídel, a to pod úhlem 12°, tak aby průměrné vzepětí celého křídla bylo požadovaných 5°. Na náběžnou hranu křídla byl umístěn typický „psí zub“, který vylepšoval ovladatelnost letounu při vysokých úhlech náběhu. Plovoucí výškovky (stabilizátory) měly záporné vzepětí pod úhlem 23°, což rovněž zlepšovalo ovladatelnost při vysokých úhlech náběhu a zároveň držely ocasní část letounu mimo dosah výfukových plynů. Vstupy vzduchu do motorů měly mít měnitelný průřez s plochými oddělovači mezní vrstvy u přídě trupu. Svou schopnost bojovat za každého počasí měl letoun díky radaru AN/APQ-50. Letoun měl být provozován z letadlových lodí, a proto byl hlavní podvozek uzpůsoben, aby vydržel přistání při klesání až 7 m/s, zatímco přední podvozek mohl být teleskopicky prodloužen až o 50 cm pro zvětšení úhlu náběhu při vzletu z paluby letadlové lodi.\n\nPhantom provedl svůj první let 27. května 1958. Let provedl zkušební pilot Robert C. Little. Při tomto letu došlo k potížím s hydraulikou, což znemožnilo zatažení předního podvozku, ale následující lety již probíhaly lépe. Při třetím letu 31. května 1958 Little překonal rychlost zvuku. Tento prototyp (\"142259\") byl nakonec ztracen 21. října 1959, když došlo k jeho destrukci při rychlosti Mach 2,15. Pilot zahynul. Testování ukázalo nutnost úpravy vstupů vzduchu do motorů. Pevné oddělovače mezní vrstvy nahradila kombinace pevných a pohyblivých panelů s otvory v pevné sekci. Konkurentem letounu Phantom byl letoun Vought XF8U-3 Crusader III. Kvůli vytíženosti operátora radaru však US Navy požadovalo dvoumístný stroj a 17. prosince 1958 byl letoun F4H vyhlášen vítězem soutěže. Zpoždění ve vývoji motorů J79-GE-8 znamenalo, že první vyrobené letouny byly osazeny motory J79-GE-2 a −2A. Každý z nich dával tah 73,38 kN s přídavným spalováním. V roce 1959 Phantom zahájil zkoušky pro provoz z letadlových lodí. První kompletní start a přistání se uskutečnilo 15. února 1960 z letadlové lodi USS \"Independence\" (CV-62). Zkoušky dopadly obecně velmi dobře, drobné problémy se vyskytly jen s odskakujícím přistávacím hákem. Motory letounu se prokázaly jako velice spolehlivé. Phantomy byly podstatně větší a těžší než dosud používané palubní stroje, přesto díky nevídanému tahu svých motorů to nebyl pro piloty žádný problém.\n\nNa začátku výroby byl změněn typ radaru za lepší a větší AN/APQ-72, což si vyžádalo úpravu tvaru nosu letounu. Také kryt kabiny byl přepracován, čímž se zlepšil rozhled z kokpitu a zvětšil se prostor na zadním sedadle. První výrobní verze byla označena F4H-1. Na tuto verzi bylo přeznačeno i pět předvýrobních YF4H-1. Od 46. vyrobeného letounu (resp. od 48. letounu, pokud připočteme dva prototypy) začaly být do letounů montovány motory J79-GE-8. Následně bylo prvních 45 letounů přeznačeno na verzi F4H-1F.\nV září 1962 došlo ke sjednocení značení letounů všech složek ozbrojených sil USA. Letouny F4H-1F byly přeznačeny na verzi F-4A a letouny F4H-1 na verzi F-4B. Od června 1961 do března 1967 bylo dodáno k US Navy a USMC celkem 649 strojů F-4B. 29 jich bylo později zapůjčeno USAF.\n\nDalší vyráběnou verzí bylo 46 letounů pro taktický průzkum RF-4B (F4H-1P). Letouny byly vyrobeny pro USMC. Příď letounu byla značně prodloužena a byly do ní umístěny kamery zaměřené dopředu a do stran (nebo mapovací kamera), radar s bočním vyzařováním, infračervené senzory. Pro noční fotografování byly na letoun umístěny výmetnice zábleskových světlic.\n\nAmerické letectvo (USAF) bylo přinuceno znovu posoudit Phantomy na nátlak tehdejšího ministra obrany, kterým byl Robert McNamara, a který usiloval o jednotné vybavení všech složek ozbrojených sil USA. Srovnání F-4 se stíhacím bombardérem F-105D ukázalo, že Phantom je mnohem všestrannější, a že může bojovat jako stíhačka, i když je obtěžkán protizemní municí. Také srovnání průzkumné verze s letounem RF-101 Voodoo vyšlo jasně ve prospěch Phantomů kvůli celkově lepším výkonům a možnosti působit i v noci. Poté, co F-4B jasně zvítězil v \"Operaci Highspeed\", což byly vlastně srovnávací testy tohoto letounu s letounem Convair F-106 Delta Dart, si USAF půjčilo od námořnictva v lednu 1962 dva stroje F-4B, které dostaly dočasné označení F-110A Spectre a zpracovalo požadavky na verzi pro letectvo. Následně bylo zapůjčeno dalších 29 letounů F-4B k provádění základního výcviku. 30. března 1962 dostala společnost McDonnell objednávku na první stroj F-110A, brzy poté následovala objednávka na dalších 310 strojů. Na rozdíl od námořnictva letectvo kladlo důraz letoun v roli stíhacího bombardéru. 18. září 1962 přišlo McNamarovo sjednocení označování vojenských letounů a Phantomy letectva dostaly označení F-4C. První letoun USAF (\"výrobní číslo 62-12199\") poprvé vzlétnul 27. května 1963 a při tomto prvním letu překonal dvojnásobek rychlosti zvuku (Mach 2).\n\nNa rozdíl od námořnictva, kde posádky létaly ve složení námořní letec (pilot) na předním sedadle a námořní letecký důstojník jako operátor radaru (Radar Intercept Officer – RIO) na zadním sedadle, letectvo létalo zpočátku i s druhým pilotem na zadním sedadle. Tato politika byla časem změněna s tím, že na zadní sedadlo byl umístěn navigátor s kvalifikací obsluhovat zbraňové a zaměřovací systémy, později byl označen jako operátor zbraňových systémů (\"Weapon Systems Officer – WSO\") nebo důvěrně „\"Wizzo\"“. Jelikož však stroje zpočátku létaly se dvěma piloty, uchovaly si Phantomy letectva Spojených států zdvojené řízení po celou dobu jejich operační služby. Letouny F-4C byly téměř totožné s F-4B, zachovaly si dokonce i přistávací hák. Změnil se však systém doplňování paliva, přibylo zdvojené řízení, větší kola a elektronické systémy. Objednány byly i průzkumné verze pro letectvo RF-4C, kterých bylo vyrobeno 505 kusů. Následující verze F-4D, které bylo vyrobeno 825 kusů, byla na rozdíl od verze F-4C od počátku vyvíjena dle požadavků amerického letectva. Letouny této verze mohly nést i řízené bomby. Nejpočetnější vyráběnou verzí (vyrobeno 1380 kusů) byla verze F-4E pro USAF. Nejdůležitějším znakem této verze byl pevně zabudovaný letecký kanón 20 mm se zásobou 640 nábojů.\n\nJedinou verzí, která z větší části nebyla vyráběna ve společnosti McDonnell, byla verze F-4EJ pro japonské vzdušné síly sebeobrany. Výrobce dodal do Japonska dva vyrobené letouny ke zkouškám, které probíhaly od 14. ledna 1971. Následovalo dalších 11 strojů rozložených na součástky, které byly smontovány v japonské společnosti Mitsubishi Heavy Industries. Poté byla zahájena licenční výroba 127 strojů verze F-4EJ. Jednalo se o zjednodušenou verzi F-4E uzpůsobenou pro japonské potřeby. Vyráběna byla i exportní průzkumná verze RF-4E, resp. RF-4EJ pro Japonsko. Další zjednodušenou verzí byla verze F-4F pro Německo. Některé montážní celky (např. motory) se vyráběly v Německu.\n\nNástupcem verze F-4B byla u US Navy verze F-4J. První sériový stroj poprvé vzlétnul 27. května 1966 a bylo vyrobeno celkem 522 strojů této verze. Posledními vyráběnými verzemi byly verze F-4K a F-4M pro Velkou Británii v počtech 52 a 118 kusů. Během let služby prošly vyrobené letouny mnoha změnami, což vedlo k vývoji velkého množství dalších variant tohoto stroje.\n\nVýroba Phantomů II skončila v USA v roce 1979. Bylo vyrobeno 5 195 strojů (5 068 společností McDonnell Douglas a 127 strojů v licenci v Japonsku společností Mitsubishi. 11 strojů vyrobených v USA bylo smontováno až v Japonsku). Z nich 2 874 dostalo USAF, 1 264 US Navy a USMC a zbytek zahraniční odběratelé. Posledním vyrobeným strojem byl letoun F-4EJ vyrobený v roce 1981 v Japonsku ve společnosti Mitsubishi Heavy Industries.\n\nAby US Navy předvedlo schopnosti svých nových stíhaček, uspořádalo řadu akcí s cílem překonat světové rekordy pomocí nových letounů:\n\nCelkově Phantomy stanovily 16 světových rekordů. Mimo operace Skyburner byly všechny rekordy ustanoveny neupravenými sériovými stroji. Pět rychlostních rekordů zůstalo nepřekonáno až do roku 1975, kdy se na scéně objevil letoun F-15 Eagle.\n\nF-4 Phantom je dvoumístný stíhací bombardér s tandemovým uspořádáním sedadel, který byl původně navržen jako palubní přepadový stíhač pro US Navy primárně určený k obraně flotily. Novinkou bylo použití výkonného pulzního Dopplerova radaru a rozsáhlé použití titanu při stavbě jeho trupu.\n\nBěhem jeho výroby vznikla celá řada variant, ale jeho základní uspořádání zůstalo až na detaily shodné. Všechny letouny byly dvoumotorové, každý motor byl namontován na každé straně trupu se vstupy vzduchu přímo za sedadlem pilota s výstupy trysek pod ocasem letounu. Hlavní podvozek je jednokolový, podvozek v přídi má dvě kola a zatahuje se směrem dozadu. Příďový podvozek je otočný o 360°. Vnější část křídel má vzepětí 12° pro lepší stabilitu letounu. Křídla u většiny variant jsou sklopná pro úsporu místa na palubě letadlové lodi. Plovoucí ocasní plochy (stabilizátory) mají záporné vzepětí pod úhlem 23°.\n\nLetoun Phantom je stíhací letoun impozantních rozměrů s maximální vzletovou hmotností větší než 27 000 kg, který dokáže vyvinout rychlost Mach 2,23 s počáteční stoupavostí 41 000 stop/min (210 m/s). Může nést výzbroj o hmotnosti až 8 400 kg na devíti externích závěsnících. Výzbroj letounů zahrnuje střely vzduch-vzduch, vzduch-země a nejrůznější typy bomb. První verze letounu F-4, podobně jako další stíhačky té doby, nebyly vybaveny pevně zabudovaným kanónem, nicméně pozdější varianty byly vybavovány rotačním kanónem M61A1 Vulcan.\n\nProvedení tohoto letounu dosahujícího dvojnásobku rychlosti zvuku s dlouhým doletem a možností nést velký náklad bomb se stalo vzorem pro následující generace lehkých a středních stíhacích letounů určených hlavně pro boj ve dne.\n\nNejvětší výhodou Phantomů v leteckém boji byl obrovský tah jeho motorů, který umožnil zkušenému pilotovi, aby se vhodně zapojil do vzdušného souboje nebo jej v případě potřeby opustil. Letoun byl robustní konstrukce navržený pro odpalování střel řízených radarem na cíle za hranicí viditelnosti, a proto postrádal obratnost sovětských protivníků a měl tendenci k nežádoucímu vybočování při ostrých manévrech. Přesto piloti o letounu hovořili, že dobře reagoval na jejich pokyny, a že se s ním dobře létalo i na hraně jeho výkonů. V roce 1972 byl typ F-4E vylepšen montáží lamel na náběžnou hranu křídla, což podstatně zlepšilo jeho obratnost při vysokých úhlech náběhu na úkor maximální rychlosti.\nMotory J79 produkovaly značné množství černého dýmu, což byla značná nevýhoda, protože nepřítel mohl lépe zjistit letoun. Tento problém byl vyřešen u varianty F-4S dosazením motorů ve variantě −10A, které byly vybaveny spalovací komorou bez produkce kouře.\n\nNejvětší slabinou letounu F-4, která vznikla už při jeho konstrukci, byla absence zabudovaného leteckého kanónu. Krátkou dobu, právě když vznikal tento letoun, armádní doktríny předpokládaly, že pro letecký boj odehrávající se v nadzvukových rychlostech bude kanón zbytečný a neúčinný. Proto se také věnovala malá pozornost výuce pilotů v manévrovaném boji. Ve skutečnosti ale boj často probíhal při rychlostech pod hranicí rychlosti zvuku. Navíc relativně nové teplem naváděné a radarem řízené protiletecké střely byly podle hlášení pilotů často nespolehlivé. Pilot musel často vystřelit několik raket, aby zasáhl jediný cíl. Problém byl ještě zvýrazněn tím, že způsob nasazení sil ve Vietnamu většinou znemožňoval použití protileteckých střel dlouhého dosahu, naopak byla nutná vizuální identifikace nepřítele. Mnoho pilotů zjistilo, že když se dostali za ocas nepřátelského stroje, jsou již příliš blízko i na odpálení raket krátkého dosahu (střely Falcon nebo Sidewinder). Ačkoliv v roce 1967 začaly letouny USAF F-4C nosit kontejnery obsahující 20 mm rotační letecký kanón M61A1 Vulcan, kokpit těchto letounů nebyl vybaven počítačem pro výpočet směru palby v manévrovaném boji, což činilo střelbu nepřesnou. I některé letouny námořní pěchoty nesly na dvou podvěsech kanóny. Montáž kanónů na externí závěsy vedla k určité ztrátě výkonu vlivem odporu prostředí a navíc byly poměrně nepřesné, přesto byly často mnohem efektivnější než řízené střely. Tento nedostatek byl definitivně odstraněn montáží 20 mm leteckého kanónu M61A1 Vulcan do varianty F-4E.\n\nPři jejich posledním působení v rámci kontroly bezletové zóny nad jižním Irákem se major Tom Pfeiffer o letounu vyjádřil následovně:\n\n\"„Létat s letounem F-4G je jako řídit klasický automobil Corvette z roku osmašedesát. Je to prostě fantastické! Čistá, surová síla!“\"\n30. prosince 1960 se letka VF-121 „Pacemakers“ na námořní letecké základně Miramar stala první letkou US Navy, která byla vybavena letouny F4H-1F (F-4A). Letka VF-74 „Bedevilers“ na námořní letecké základně Oceana se stala v říjnu 1961 první operačně nasaditelnou letkou Phantomů amerického námořnictva, poté, co byla 8. července 1961 vybavena letouny F4H-1 (F-4B). Její Phantomy vykonaly svou první palubní službu mezi srpnem 1962 a březnem 1963 na palubě letadlové lodi USS \"Forrestal\" (CV-59). Druhou nasaditelnou letkou americké atlantické flotily se stala letka letounů F-4B VF-102 „Diamondbacks“, která byla okamžitě po dodání nových letounů dodána k testování na palubě letadlové lodi USS \"Enterprise\" (CVN-65). První operačně nasaditelnou letkou pacifické flotily amerického námořnictva se stala letka VF-114 „Aardvarks“ vybavená letouny F-4B, která začala od září 1962 působit z paluby letadlové lodi USS \"Kitty Hawk\" (CV-63). V té době vrcholila kubánská raketová krize, a proto byly třetí bojeschopná letka atlantické flotily VF-41 „Black Aces“ převelena na Floridu na námořní leteckou základnu Key West, přičemž letky na lodích USS \"Enterprise\" a USS \"Independence\" prováděly blokádu Kuby.\n\nV době incidentu v Tonkinském zálivu bylo 13 z 31 nasaditelných letek US Navy vybaveno tímto novým typem letounu. F-4B z letadlové lodi USS \"Constellation\" (CV-64) provedly první bojový let ve válce ve Vietnamu 5. srpna 1964, když doprovázely bombardéry v rámci operace Pierce Arrow. Prvního vzdušného vítězství, které nebylo pro obavy z čínské reakce potvrzeno, dosáhl letoun F-4B z letky VF-96 „Fighting Falcons“ (pilot poručík Terence M. Murphy, RIO podporučík Ronald Fegan) 9. dubna 1965, když sestřelili čínský MiG-17. Jejich letoun byl následně sestřelen zřejmě střelou AIM-7 Sparrow, kterou vypálil jeden z vlastních letounů. Dodnes se vede spor o to, zda letoun sestřelil palbou kanónů MiG nebo, jak naznačují zprávy z nepřátelské strany, vlastní raketa jednoho z křídel Murphyho a Fegana. 17. června 1965 F-4B letky VF-21 „Freelancers“ (posádka fregatní kapitán Louis Page a poručík John C. Smith) oficiálně sestřelil první severovietnamský MiG ve válce.\n\nDne 10. května 1972 poručík Randall H. Cunningham a poručík William P. Driscoll létající na F-4J, volací znak \"Showtime 100\", sestřelili tři letouny MiG-17 a tím se stali prvními americkými leteckými esy ve vietnamském konfliktu. V té době se věřilo, že jejich páté vítězství bylo nad severovietnamským esem, kterým byl plukovník Nguyen Toon. Existence této postavy je dnes zpochybňována. Při zpátečním letu byl Phantom poškozen nepřátelskou protiletadlovou střelou. Aby se vyhnuli zajetí, pokračoval Cunningham a Driscoll v letu s hořícím letounem, přičemž k řízení používali jen směrové kormidlo (použití klasického řízení bylo pro jeho poškození nemožné), aby se následně katapultovali nad mořem.\nBěhem války ve Vietnamu používalo US Navy letouny F-4B, F-4J a F-4N. Posádky těchto letounů si nárokují 57 vítězství ve vzdušných soubojích při vlastní ztrátě 71 Phantomů v boji (5 sestřelili nepřátelské letouny, 13 protiletecké řízené střely a 53 palba protileteckého dělostřelectva a ručních zbraní). Dalších 54 Phantomů bylo ztraceno při nehodách.\n\nJiž na konci války ve Vietnamu začaly letouny F-14A Tomcat postupně nahrazovat letouny F-4B a F-4J mimo menších letadlových lodí (Midway, Franklin D. Roosevelt a Coral Sea), které byly vyzbrojeny Phantomy verze F-4N a F-4S. Do roku 1983 byly všechny letouny F-4N kompletně nahrazeny letouny F-14 Tomcat a v roce 1986 byly poslední F-4S nahrazeny letouny F/A-18 Hornet. 24. března 1986 se letouny F-4S letky VF-151 „Vigilantes“ staly posledními aktivními letouny Phantom, které vzlétly z paluby letadlové lodi (USS \"Midway\" (CV-41)).\n\nU leteckých záloh US Navy začaly letouny působit v roce 1969. Postupně byly vytvořeny čtyři letky námořních leteckých záloh vyzbrojené letouny Phantom. 18. října 1986 letouny F-4S záložní letky VF-202 „Superheats“ provedli poslední přistání na palubě letadlové lodi USS \"America\" (CV-66). V roce 1987 byly poslední letouny F-4S sloužící u námořních leteckých rezerv nahrazeny letouny F-14A. \"Námořní letecké zkušební středisko\" (NATC) a \"Námořní škola zkušebních pilotů\" (NTPS) na námořní letecké základně Patuxent River používaly letouny až do roku 1988. Jednotlivé kusy sloužily v experimentálních rolích v různých zkušebních střediscích. Posledními Phantomy sloužící v rámci US Navy byly stroje verze QF-4, které sloužily jako bezpilotní cíle používané v \"Tichomořském zkušebním středisku řízených střel\" (Pacific Missile Test Center) na námořní letecké základně Point Mugu a v \"Námořním výzbrojním středisku\" (Naval Weapons Center) v China Lake. Tyto stroje byly vyřazeny v roce 2004. Předváděcí tým US Navy „Blue Angels“ používal stroje F-4J od roku 1969 do roku 1974.\n\nNámořní pěchota obdržela první stroje F-4B v červnu 1962. Letka VMFA-314 „Black Knights“ na letecké základně námořní pěchoty Cherry Point se stala první operační jednotkou. Jako doplněk k útočným variantám námořní pěchota používala rovněž stroje RF-4B pro taktický průzkum. První z nich byly dodány v roce 1965 na základnu El Toro v Kalifornii.\n\nLetouny Phantom námořní pěchoty (letka VMFA-531) přilétly do Vietnamu na základnu Danang 10. dubna 1965. Letouny působily z pozemních leteckých základen Da Nang a Chu Lai ve Vietnamu. Nějaký čas působily i z Japonska a z thajské letecké základny Nam Phong. Letouny USMC poskytovaly podporu pozemním silám námořní pěchoty a podnikaly nálety i na důležité pozemní cíle. Piloti F-4 námořní pěchoty si nárokují tři sestřelené MiGy (dva při letech smíšených posádek) přičemž ztratili 72 letounů v boji (1 sestřelen MiGem, 65 palbou protileteckých zbraní a 6 na zemi při útocích na základny) a 23 při nehodách.\n\nLetouny F-4 začaly být postupně nahrazovány letouny F/A-18A. Poslední letkou, která na jaře 1989 přezbrojila z letounů F-4 na nový typ byla letka VMFA-134 na základně El Toro v Kalifornii. U leteckých záloh námořní pěchoty letouny působily od prosince 1973 do roku 1991.\n\nPřed přijetím jednotného značení v roce 1962 byl letoun F-4 označován v rámci USAF označením F-110 Spectre. USAF rychle přijalo původně námořní letoun a stalo se největším uživatelem Phantomů. První Phantomy F-4C, které náležely k 555. taktické stíhací letce „Triple Nickel“, přilétly do jihovýchodní Asie v prosinci 1964. Od roku 1965 používalo letectvo letouny F-4C vybavené kamerami pro záznam startů kosmických letů.\n\nDne 10. června 1965 letouny F-4C náležející k 45. taktické stíhací letce (posádky: kapitáni Kenneth E. Holcombe a Arthur C. Clark, a kapitáni Thomas S. Roberts a Ronald C. Anderson) s dočasným umístěním v Ubonu v Thajsku zaznamenaly první dvě vzdušná vítězství letounů USAF proti severovietnamským MiGům-17. 26. dubna 1966 letoun F-4C 480. taktické stíhací letky zaznamenal první vzdušné vítězství americké posádky nad severovietnamským letounem MiG-21. K první ztrátě Phantomu F-4C došlo 20. června 1965 a to palbou protiletadlového dělostřelectva. 24. července 1965 jiný Phantom 45. taktické stíhací letky se stal prvním americkým letounem sestřeleným řízenou protiletadlovou střelou a 5. října 1966 letoun F-4C se stal prvním proudovým americkým strojem sestřeleným střelou vzduch-vzduch vypuštěnou z letounu MiG-21.\n\nPrvní letadla trpěla netěsnostmi palivových nádrží v křídlech, která vyžadovala přetěsnění nádrží po každém letu a u 85 letounů byly zjištěny praskliny na vnějších křídlech. Objevily se rovněž problémy s ovládacími válci křidélek, elektrickými konektory a požáry v motorovém prostoru. Průzkumné RF-4C si odbyly svůj debut nad Vietnamem 30. října 1965, kde létaly na riskantních misích, při kterých měly vyhodnotit úspěšnost předchozího útoku. Předváděcí skupina USAF zvaná „Thunderbirds“ používala stroje F-4E od roku 1969 do roku 1974.\nLetoun F-4C byl vlastně totožný se strojem námořnictva F-4B vybavený střelami AIM-9 Sidewinder, avšak letectvem objednané stroje F-4D, které začaly přicházet v červnu 1967, byly vybaveny střelami AIM-4 Falcon. Avšak střely Falcon, podobně jako jejich předchůdce, byly navrženy k sestřelování přímo a vodorovně letících bombardérů. Proti obratným stíhačkám se prokázaly jako téměř neúčinné. Nakonec se letouny F-4D vrátily k používání střel Sidewinder v rámci programu „Rivet Haste“ na začátku roku 1968 a od roku 1972 začaly být používány střely AIM-7E-2 „Dogfight Sparrow“. Podobně jako ostatní Phantomy létající ve válce ve Vietnamu byly letouny F-4D urychleně vybaveny anténami na detekci sovětských řízených protileteckých střel SA-2.\n\nOd počátku svého nasazení v jihovýchodní Asii letouny F-4C vojenského letectva plnily role dvě role – vybojování převahy ve vzduchu a útoky na pozemní cíle. Při útocích na pozemní cíle jednak podporovaly pozemní jednotky v Jižním Vietnamu, ale prováděly i bombardování cílů v Severním Vietnamu a v Laosu. Jejich bombardovací role vzrůstala se zvyšujícími se ztrátami letounů Republic F-105 Thunderchief a od listopadu 1970 (po stažení posledního letounu F-105 z boje) se stal hlavním stíhacím bombardérem USAF ve Vietnamu. V říjnu 1972 byla do Thajska přemístěna první letka letounů EF-4C \"Wild Weasel\" (Divoké lasičky) s výbavou pro umlčování nepřátelské protivzdušné obrany. Označení \"E\" v názvu bylo později odstraněno a letouny byly známé pod jednoduchým označením \"F-4C Wild Weasel\".\n\nŠestnáct letek Phantomů bylo v oblasti trvale rozmístěno mezi roky 1965 a 1973. Sedmnáct dalších letek bylo do oblasti umísťováno dočasně. Vrcholného počtu dosáhly v Jihovýchodní Asii letouny F-4 v roce 1972, kdy jich bylo jen v Thajsku umístěno 353. USAF ztratilo ve válce ve Vietnamu 442 Phantomů (mimo letounů RF-4), z toho 370 v boji. Z tohoto počtu bylo 193 ztraceno nad Severním Vietnamem (33 strojů sestřelili MiGy, 30 protiletecké řízené střely, 307 palba protileteckých zbraní, 9 zničeno na zemi a 63 při nehodách).\n\nLetouny RF-4C působily ve Vietnamu v rámci čtyř letek. Ve válce utrpěly ztráty 83 strojů, z toho 72 v boji (7 protiletecké střely, 65 palba protileteckých zbraní, 4 na zemi a 7 při nehodách) a z nich 38 nad Severním Vietnamem. Během války ve Vietnamu USAF ztratilo celkem 525 letounů F-4 a RF-4C Phantom. Když k těmto ztrátám přičteme stroje ztracené námořnictvem a námořní pěchotou zjistíme, že USA ztratily ve válce ve Vietnamu téměř 750 strojů Phantom.\n\n28. srpna 1972 se kapitán Richard S. Ritchie stal prvním leteckým esem v rámci USAF v této válce. 9. září 1972 se kapitán Charles B. DeBellevue (létající jako WSO) stal americkým esem s největším počtem sestřelů po dosažení šestého vítězství a kapitán Jeffrey S. Feinstein (WSO) se stal posledním leteckým esem ve válce ve Vietnamu 13. října 1972. Letouny USAF F-4C/D/E si nárokují sestřelení 107,5 strojů MiG v jihovýchodní Asii (50 střelou Sparrow, 31 střelou Sidewinder, 5 střelou Falcon, 15,5 leteckým kanónem a šest jiným způsobem). Poslední bojové lety strojů F-4 ve válce ve Vietnamu byly provedeny 15. srpna 1973.\nV roce 1975 začaly k letectvu přicházet stroje F-15 Eagle a od roku 1979 letouny F-16 Fighting Falcon. Do roku 1992 došlo k přezbrojení všech letek po celém světě. Ve službě zůstaly jen letouny verze \"F-4G Advanced Wild Weasel\" (Divoké lasičky k umlčování PVO), které vystřídaly v roce 1979 letouny \"F-4C Wild Weasel\".\n\n15. srpna 1990 bylo umístěno 24 letounů F-4G Wild Weasel V a šest letounů RF-4C do Bahrajnu na základnu Šajch Ísá, aby se mohly účastnit operace Pouštní bouře. Dalších 12 letounů F-4G bylo 16. ledna 1991 umístěno na tureckou základnu Incirlik. Letouny F-4G byly jedinými stroji ve výbavě USAF, které nesly výbavu na potlačování nepřátelské protivzdušné obrany (SEAD), a byly tudíž životně nezbytné pro ochranu spojeneckých letounů před propracovanou iráckou protivzdušnou obranou. Letouny RF-4C, které do oblasti vyslala národní garda státu Alabama, zase byly jedinými letouny vybavené do strany snímající kamerou velmi dlouhého dosahu KS-127 LOROP, a byly proto využívány při různých průzkumných misích podél hranic. Letouny F-4G působily ve spolupráci s letouny F-16 tak úspěšně, že i po válce byla zachována jedna letka F-4G. Navzdory tomu, že na mise létaly téměř denně, byl pouze jeden letoun RF-4C ztracen při smrtelné nehodě. Další RF-4C byl ztracen těsně po válce. Také byl ztracen v boji jeden F-4G, když nepřátelská palba poškodila jeho palivové nádrže. Hořící letoun se ale dostal do blízkosti přátelské základny. Po válce tyto letouny hlídkovaly nad jižním Irákem, kde hlídaly dodržování bezletové zóny nad tímto územím.\n\nV rámci leteckých záloh USAF (\"AFRES\") působily stroje Phantom od roku 1980 až do roku 1991, kdy byly poslední letky přezbrojeny na letouny F-16.\n\n31. ledna 1972 se 170. taktická stíhací letka Národní letecké gardy státu Illinois stala první jednotkou národní gardy USA, která byla vybavena letouny F-4C poté, co její letouny F-84F Thunderstreak začaly mít problémy s korozí. Ještě předtím v únoru 1971 dostala národní garda státu Alabama stroje RF-4C. Phantomy F-4 sloužily u letecké národní gardy až do 31. března 1990, kdy byl poslední z nich nahrazen letouny F-16 Fighting Falcon.\n\nPoslední Phantomy USAF F-4G Wild Weasel V z 561. stíhací letky byly vyřazeny 26. března 1996. Poslední operační let letounu F-4G Wild Weasel z 190. stíhací letky letecké národní gardy státu Idaho se uskutečnil v dubnu 1996.\n\nPodobně jako u námořnictva, i letectvo používalo upravené letouny na verzi \"QF-4\" jako bezpilotní cvičné cíle v rámci 82. letky vzdušných cílů. Očekává se, že letouny F-4 zůstanou v této roli u letky až do let 2013/2014. Několik letounů QF-4 je provedeno v historických barvách a o víkendech jsou vystaveny, zatímco přes týden slouží v roli cvičných cílů. I z této role byl typ oficiálně vyřazen 21. prosince 2016.\n\nKrálovské australské letectvo (RAAF) si pronajímalo 24 letounů USAF F-4E od roku 1970 do roku 1973, zatímco čekalo na dodání objednaných letounů General Dynamics F-111C. Byly tak dobře přijaty, že se jeden čas uvažovalo o jejich trvalém přijetí místo letounů F-111. Nakonec však byly vráceny k velkému zklamání společnosti McDonnell, která dokonce nabízela i zástavbu motorů SNECMA Atar 9, které RAAF používalo na strojích Mirage III. Letouny operovaly ze základny RAAF Amberley. Do Spojených států se vrátilo jen 23 letounů, protože jeden byl zničen při letecké nehodě.\n\nPo uzavření egyptsko-izraelského míru v Camp Davidu, byl Egypt odříznut od vojenské pomoci ostatních arabských států i od dodávek sovětské výzbroje. Proto v roce 1979 egyptské letectvo zakoupilo od USAF 35 použitých letounů F-4E spolu se značným počtem raket Sparrow, Sidewinder a Maverick za 594 miliónů dolarů. Dalších sedm bývalých strojů USAF bylo pořízeno v roce 1988. Koncem 90. let 20. století byly tři stroje zničeny, ale byly nahrazeny dalšími třemi letouny.\n\nNěmecká Luftwaffe nejprve objednala v roce 1969 průzkumné stroje RF-4E, kterých od ledna 1971 obdržela celkem 88. V roce 1982 byly původně neozbrojené letouny RF-4E upraveny tak, aby mohly být případně použity proti pozemním cílům. Letouny byly vyřazeny v roce 1994.\n\nV roce 1973 Luftwaffe zakoupila odlehčené a zjednodušené letouny verze F-4F, které byly dále vylepšeny v polovině 80. let 20. století. Německo dále vlastnilo 24 letounů F-4F, které operovaly v rámci 49. taktického stíhacího křídla USAF na letecké základně Holloman, kde sloužily k výcviku německých pilotů až do roku 2002. V roce 1975 Německo rovněž obdrželo 10 letounů F-4E pro výcvik ve Spojených státech. Na konci 90. let byly tyto letouny staženy ze služby a nahrazeny letouny F-4F. V roce 1983 Německo zahájilo program vylepšení letounů pod názvem \"ICE\" (\"Improved Combat Efficiency\"). Celkem 110 letounů F-4F ICE vstoupilo do služby v roce 1992 a očekává se, že budou sloužit až do roku 2012. Všechny německé letouny F-4 dosloužily na základně Wittmund v severním Německu. Poslední stroje F-4F vyřadilo německé letectvo 29. července 2013. Německé Phantomy od počátku své služby od 31. srpna 1973 až do vyřezení nalétaly 279 000 hodin.\n\nV roce 1971 řecké vojenské letectvo objednalo nové letouny F-4E Phantom, jejichž dodávky začaly v roce 1974. Na počátku 90. let 20. století řecké letectvo obdrželo další letouny RF-4E a F-4E od Německa a americké letecké národní gardy.\n\nV návaznosti na úspěšný německý program \"ICE\", obdržela 11. srpna 1997 německá společnost Daimler Chrysler Aerospace objednávku na úpravu 39 letounů do podobného standardu pod názvem \"Peace Icarus 2000\".\n\nV 60. a 70. letech 20. století Spojeným státům přátelsky nakloněná íránská vláda zakoupila 225 letounů F-4D (32 ks), F-4E (177 ks) a RF-4E (16 ks). Imperiální íránské letectvo ztratilo jeden RF-4C při provádění elektronického zpravodajství proti Sovětskému svazu poté, co do letounu úmyslně narazil MiG-21. Letouny F-4D byly v roce 1975 použity k útokům na pozemní cíle při akcích proti povstalcům v Ománu. Během těchto akcí byl jeden z nich sestřelen palbou ze země.\n\nPo pádu šáha se situace dramaticky změnila. Spojené státy uvalily na Írán embargo, a tím odřízly Phantomy od dodávek náhradních dílů. Navíc mnoho pilotů a pozemního personálu odešlo do exilu nebo odešlo z armády. To citelně oslabilo bojeschopnost íránských Phantomů, které byly nějakou dobu bez součástek, školených pilotů a pozemního personálu. Podle tajné dohody z poloviny 80. let 20. století dle hesla „zbraně za rukojmí“, prodala vláda USA do Íránu nejméně 23 bývalých strojů USAF F-4E i s náhradními díly přes Paraguay (Aféra Írán-Contras).\n\nV rámci letectva Íránské islámské republiky Phantomy aktivně sloužily během války mezi Íránem a Irákem v 80. letech 20. století a značný počet je udržován i nadále v provozu díky dílům vyráběným íránským leteckým průmyslem. Letouny zřejmě mohou nést ruskou, čínskou a íránskou výzbroj. V roce 1988 se jich několik účastnilo útoků na tankery v Perském zálivu.\n\nIzraelské vojenské letectvo Chel Ha´Avir patřilo k největším zahraničním odběratelům Phantomů. Izraelští piloti létali jak na nových strojích, tak na vyřazených letounech USAF. Bylo vytvořeno rovněž několik jednorázových speciálních průzkumných variant. První letouny F-4E, přezdívané \"\"Kurnass\"\" (Těžké kladivo), a RF-4E, přezdívané \"\"Orev\"\" (Havran), byly dodány v září 1969. První jednotka jimi vyzbrojená byla 201. tajeset „Achat“ na základně Chacor jižně od Tel Avivu pod velením majora Shmuel Chetze.\nIzraelské Phantomy zažily rozsáhlé akce během arabsko-izraelských válek, hlavně během jomkipurské války. Poprvé se zapojil do bojů v rámci takzvané „opotřebovací války“. 4. října 1969 dva letouny F-4E v rámci operace Helem letěly nízko nad Káhirou, poté zapojily přídavné spalování a nad rezidencí egyptského prezidenta Násira překročily rychlost zvuku. Zvuková vlna vyrazila okna v širokém okolí. To bylo pro Egypťany velké ponížení, na které reagovali nasazením nových MiGů-21 a střel SAM na začátku roku 1970.\n\nPostupné dodávky nových Phantomů II umožnily 23. října 1969 zformovat druhou jimi vyzbrojenou peruť, kterou se stala 69. tajeset „Patishim“ na základně Ramat David pod velením Avihu Ben-Nuna. O první sestřel egyptského MiGu-21 se postarala osádka kapitána Ehuda Chankina a majora Eyal Achikara ze 69. tajeset již 11. listopadu 1969 na stroji číslo 608. Prvním ztraceným Phantomem II se stal 17. listopadu 1969 F-4E číslo 604 při útoku na radarovou stanici v Jordánsku. Pozemní protiletadlovou palbou poškozený stroj se podařilo E. Chankinovy dotáhnout nad Izraelci ovládané území, kde se společně s operátorem Shaulem Levim katapultovali. Operačního statusu dosáhla 69. tajeset 28. listopadu, kdy se zúčastnila úderů proti postavení egyptských raket S-75.\n\nOd počátku ledna do 13. dubna 1970 se Kurnassy IDF/AF účastnily jednadvaceti operací Pricha proti cílům v hloubce egyptského území s cílem rozvrácení systému protivzdušné obrany. 8. února při operaci Pricha 8 sestřelila osádka poručíka Aviam Sela-Shabtai a Ben-Sho´a egyptský MiG-21. Do konce března pak izraelští piloti Phantomů II dosáhli ještě tří sestřelů egyptských „jednadvacítek“. Během operací Pricha byl ztracen jeden Phantom.\n\n25. května 1970 pronikly do izraelského vzdušného prostoru nad Sinají dva bombardéry Iljušin Il-28. První byl ihned sestřelen izraelským letounem Mirage IIICJ, druhý padl za oběť raketě AIM-7 Sparrow, kterou vypustil z F-4E velitel 201. tajeset Shmuel Chetz.\n\nV polovině května 1970 se šest Kurnassů z 201. a šest z 69. tajeset zúčastnilo útoku na přístav Ras Banas, kde potopily torpédoborec Al Quaher, raketový člun a vyloďovací člun. 30. června obě perutě ztratily dva Phantomy II při útoku na postavení raket S-75. Osádka Kurnassu ze 69. tajeset Roni Harpaz a Eyal Achikar padla do zajetí. Rovněž pilot druhého sestřeleného letounu Yitzchack Pier z 201. tajeset padl do zajetí, druhý člen osádky, zbraňový operátor David Yair byl zachráněn vrtulníkem CH-53. Další stroj 69. tajeset byl sestřelen 5. července a jeho osádka ve složení Amos Zamir a Amos Levitov byla zajata.\n\nK dalším bojovým ztrátám izraelských Phantomů II došlo 18. července 1970 při náletu na postavení egyptských raket, kterého se účastnilo osm strojů z 201. a osm z 69. tajeset. Nové americké kontejnery pro elektronický boj nefungovaly podle očekávání, navíc na útočící Kurnassy zahájila palbu neodhalená raketová baterie. Zasažen byl letoun velitele 69. tajeset Shmuela Chetze, který zahynul, jeho navigátor Menachem Eini padl do zajetí. Druhým zasaženým strojem IDF/AF při této akci se stal Phantom II velitele 201. tajeset majora Avihu Ben-Nuna, který dokázal poškozený stroj letící na jeden motor dotáhnout na sinajskou základnu Refidim. Při nouzovém přistání přejel dráhu a zlomil příďový podvozek. Na uvolněné místo velitele 69. tajeset nastoupil Ran Ronen-Pecker.\n\nPosledním úspěchem Phantomů II Israeli Defence Force v Opotřebovací válce se staly dva sestřely MiGů-21SM/MF 30. července 1970. Během pečlivě připravené léčky na piloty sovětského kontingentu v Egyptě, si po dvou z celkem pěti zničených MiGů připsaly osádky Kurnassů Avihu Ben Nun se Shaulem Levym a Aviam Sela s Reuvenem Reshefem. Boje však nadále pokračovaly a 4. srpna byly při útoku na postavení protiletadlových raket zasaženy další dva letouny z 201. tajeset. Osádka prvního letounu byla nucena použít katapultáž a po dopadu do egyptských pozic byl zastřelen navigátor Moshe Goldwasser, těžce zraněný pilot Yigael Shokat byl zajat. Osádka druhého Phantomu II doletěla s poškozeným strojem na základnu Refidim. 8. srpna byla Opotřebovací válka ukončena podepsáním dočasného příměří s Egyptem a 16. srpna rovněž se Sýrií.\n\nPo ukončení bojů v létě 1970 byly dohodnuty objednávky dalších Phantomů II k nahrazení bojových ztrát. Od jednotek USAF bylo dodáno šest F-4E-42-MC, které následovalo dalších 18 F-4E-43-MC. Mimo programu dodávek byly do stavu IDF/AF zařazeny dva průzkumné RF-4C pronajaté od USAF v období srpen 1970 až březen 1971 do příchodu objednaných RF-4E. Brzy po ukončení Opotřebovací války se tak na F-4E mohla přezbrojit další peruť, kterou se stala 29. října 1970 119. tajeset „Atalef“, létající do té doby s letouny Mirage IIICJ/BJ. Jednotka byla dislokovaná na základně Ramat David.\n\nV roce 1971 byla na Phantomy II přezbrojena 107. tajeset „Zanav Katom“ na základně Chatzerim, která je vyměnila za letouny Dassault Ouragan. Velitelem jednotky bylo jmenováno letecké eso Jiftach Spektor. V průběhu roku 1971 bylo od jednotek USAF do Izraele dodáno dalších 12 letounů F-4E-44-MC. Další Phantomy II bloků F-4E-48-MC až F-4E-52-MC byly dodány mezi dubnem 1972 a říjnem 1973. Jednalo se o 24 strojů od jednotek USAF a 18 nově vyrobených Kurnassů.\n\nI během příměří se Phantomy II Chel Ha´Avir zapojovaly do ostrých operací na egyptských a syrských hranicích. Jako odveta za sestřelení průzkumného letounu Boeing KC-97 Stratofreighter nad Egyptem 17. září 1971, provedly izraelské Phantomy II úder na postavení egyptských protiletadlových raket za Suezským kanálem. Poprvé při této příležitosti vyzkoušely protiradarové rakety AGM-45A Shrike. V říjnu 1971 byl zasažen průzkumný RF-4E raketou 9K32 Strela-2, která však neexplodovala a na jaře 1972 se dvojice Kurnassů proletěla nadzvukovou rychlostí v malé výšce syrským vzdušným prostorem. Izraelské Phantomy II se v tomto období zúčastnily i bombardování palestinských formací v Libanonu. Tyto akce se snažilo narušit syrské letectvo, proto došlo i na letecké souboje. 9. září 1972 byly nad Golanskými výšinami sestřeleny tři Su-7 a 21. listopadu dva MiGy-21 piloty 201. tajest, 8. ledna se o další sestřelení dvou MiGů-21 postaraly Kurnassy 119. tajeset. Jedno nepotvrzené vítězství získala i osádka RF-4E.\n\n21. února 1973 se od své trasy z Benghází do Káhiry odklonil civilní Boeing 727-200 letu 114 Libyan Arab Airlines, který pronikl do izraelského vzdušného prostoru. Letoun nereagoval na mezinárodní signály k následování dvou zasahujících izraelských Phantomů II, které následně Boeing palbou poškodily. Při pokusu o nouzové přistání havaroval, přičemž zahynulo 110 osob.\n\n13. září 1973 došlo nad pobřežím poblíž syrsko-libanonské hranice k souboji syrských MiGů-21 s Kurnassy ze 69., 119. a 107. tajeset, kterého se zúčastnily rovněž izraelské Mirage IIICJ. Výsledkem letecké bitvy bylo 12 sestřelených MiGů a jedna Mirage. Osádky F-4E IDF/AF si na konto připsaly šest zničených strojů nepřítele.\nBěhem jomkipurské války války, započaté 6. října 1973 útokem egyptských jednotek přes Suezský průplav a syrského útoku na Golanské výšiny, Izrael ztratil nejméně 33 strojů F-4. Většina z nich byla sestřelena protiletadlovými střelami ze země. Již v odpoledních hodinách 6. října byla napadena základna Ofira na Sinaji skupinou dvaceti egyptských MiGů a Suchojů, proti kterým zasáhly dva Phantomy II ze 107. tajeset. Kapitán Amir Nachumi sestřelil čtyři letouny MiG-17, jeho číslo D. Shaki přidal další sestřelenou „sedmnáctku“ a dva MiGy-21. Současně vypustily egyptské Tu-16 nad Středozemním mořem 25 letounových střel KSR-2, z nichž tři zlikvidovaly Phantomy II, čtvrtou zničila Mirage. Na závěr prvního dne Jom Kipurské války zaútočila dvojice Kurnassů na třicet vrtulníků Mi-6 a Mi-8 přepravující výsadkové oddíly. Během patnáctiminutového boje zničil major Sholmo Egozi na F-4E (č. 151) pět Mi-8, další dva vrtulníky sestřelil Dubi Yoffe. V průběhu prvního dne bojů dosáhly Phantomy II Chel Ha´Avir celkem 22 vítězství, při ztrátě jednoho Kurnassu včetně obou členů osádky. Následující den napadly letouny izraelského letectva egyptská letiště a pozice syrských protiletadlových komplexů. Z osmi zúčastněných Kurnassů 201. tajeset, které zaútočily na syrská postavení, jich byla polovina sestřelena protiletadlovými raketami. Celkem přišlo IDF/AF 7. října o sedm strojů F-4. 8. října se izraelské Phantomy II zaměřily na základny syrského letectva a přepravu egyptských vojsk. Při těchto operacích bylo ztraceno dalších šest Kurnassů, z nichž jeden podlehl egyptskému MiGu-21MF (pilot A. Abú-Hamid).\n\n9. října pokračovaly letecké operace také s přispěním osádek Kurnassů, kdy se podařilo zastavit útok egyptských vojsk. Na syrské frontě se IDF/AF zaměřilo na ničení strategických cílů. Významné akce se zúčastnilo po osmi Phantomech II ze 119., 107. a 69. tajeset. Jejich cílem se stal hlavní štáb syrského letectva v Damašku. Už první osmičce izraelských F-4 se podařilo zasáhnout budovu štábu, avšak dva stroje byly zasaženy. První se zřítil, přičemž pilot zahynul, operátor padl do zajetí. Druhý letoun se dokázal vrátit na základnu s hořícím motorem. Zbylé dvě formace byly navedeny na syrské obrněnce na Golanských výšinách a na libanonskou radarovou stanici.\n\nV následujících dnech se ve vzduchu podařilo izraelskému letectvu vybojovat převahu i za cenu dalších ztrát. Při útoku Phantomů II z 201. tajeset na most u Káhiry byly na zpáteční cestě napadeny šestnáctičlennou skupinou egyptských MiGů-21, kterým se podařilo dva F-4E sestřelit. Jedna osádka zahynula, druhá padla do zajetí. Toho dne byly ztraceny další dva Kurnassy pozemní protiletadlovou palbou. Do 13. října 1973 bylo zničeno celkem 20 Phantomů II Chel Ha´Avir, další byly odepsány pro nadměrné poškození. Doplnění ztrát započalo 13. října převzetím dvojice F-4E z 57. FWW USAF, následující den to již bylo osm letounů od 4. TFW z Seymour Johnson AFB v Severní Karolíně. Další stroje této jednotky byly převzaty 15. a 16. října a celou dodávku 36 Phantomů II od USAF dokončil přílet čtrnácti F-4E od 33. TFW, které přilétly 19. října. Nejméně čtyři stroje z této dodávky pojmenované Nickel Grass byly ztraceny v bojích. Během devatenáctidenního konfliktu se stal nejúspěšnějším stíhačem IDF/AF Israel Baharav se 14. vítězstvími na F-4E, nejtěžší ztráty utrpěla 201. tajeset, která přišla o 13 Kurnassů.\n\nI po skončení bojů pokračovaly sporadické operace na všech frontách. Již 9. listopadu byl při akci nad Egyptem sestřelen jeden průzkumný Phantom II (č. 198), naopak 6. prosince Kurnassu podlehl egyptský MiG-21. Po celá 70. léta zasahovaly izraelské Phantomy II proti pozicím palestinských formací v Libanonu, přičemž docházelo i ke konfrontacím se syrskými MiGy.\n\nV roce 1974 bylo v rámci dodávky Peace Echo V dodáno 24 F-4E od jednotek USAF a 24 nově vyrobených Phantomů II, kterou doplnilo dvanáct průzkumných RF-4E. Poslední z těchto strojů převzal Izrael v listopadu 1976. Tato dodávka umožnila IDF/AF zformování poslední perutě Phantomů II, kterou se stala 105. tajeset „Akrav“ zformovaná v březnu 1975 na základně Chatzor.\n\nNa přelomu let 1975/1976 izraelské letectvo převzalo první ze tří průzkumných F-4E(S), které byly upraveny z dříve dodaných F-4E. Tyto letouny již prošly boji v říjnu 1973 a byly upraveny na nový standard ve firmě General Dynamics ve Forth Worth. Zde obdržely nové prodloužené přídě s instalovanými otočnými kamerami HIAC-1 a pevnými vertikálními KS-87. Průzkumné Kurnassy (č. 492, 498 a 499) byly využívány k dálkovému průzkumu v okolních arabských zemích, od konce 70. let především Iráku.\nS příchodem letounů F-15A/B v prosinci 1976 a F-16A/B v květnu 1980, byly Phantomy převedeny do role úderných letounů proti pozemním cílům. V červnu 1982 útočily na syrská stanoviště protiletecké obrany v údolí Bikáa a množství jich zničily. Již první den bojů 6. června 1982 Operace Mír pro Galileu napadlo osm Kurnassů stadión v Bejrútu, kde se nacházel sklad zbraní organizace Al Fatáh. 10. června 1982 se osádce pilota Ben-Amy-Perryho podařilo zničit raketou Python 3 syrský MiG-21. Po ukončení kampaně Kurnassy dále napadaly bojové pozice Palestinců a syrských jednotek. 18. října 1986 byl ztracen poslední Kurnass při bojové akci, když došlo k explozi vlastních pum. Celkem bylo za celou dobu působení ztraceno v boji a při nehodách kolem 65 izraelských strojů F-4E.\n\nLetouny prošly v Izraeli celou řadou modernizací, které jim umožnily například nést i výzbroj izraelské výroby. V 80. letech zahájil Izrael modernizační program \"Kurnass 2000\", při kterém byla podstatně modernizována avionika padesáti Phantomů. Letouny dostaly zcela nový navigační a zbraňový systém, radar Norden APG-76, Head Up Display společnosti Elop a pokročilý varovný systém. První prototyp Kurnassu 2000 vzlétl 11. srpna 1987 a dodávky sériových strojů 201. tajeset začaly v dubnu 1989, další byly zařazeny ke 119. tajeset. Poslední modernizovaný stroj byl IDF/AF předán 12. dubna 1994.\nPeruť č. 105 vyřadila F-4E již v roce 1991 a 69. ji následovala v roce 1994. Poslední izraelský F-4 byl vyřazen ze služby v roce 2004.\n\nOd roku 1968 Japonské letectvo nakoupilo 140 letounů F-4EJ, které neměla zařízení na tankování ve vzduchu, nemohly nést protilodní střely, jaderné zbraně a výzbroj proti pozemním cílům. Společnost Mitsubishi dále postavila v licenci 138 dalších strojů (127 vlastní výroba, 11 smontováno z dílů dovezených z USA) a z USA bylo dovezeno dalších 14 neozbrojených průzkumných letounů RF-4E. Z těchto letounů bylo 96 upraveno na verzi F-4EJ Kai. 15 letounů F-4EJ bylo přestavěno na průzkumnou variantu RF-4EJ s podobnými vylepšeními jako verze F-4EJ Kai.\n\nLetectvo Korejské republiky zakoupilo první várku použitých letounů F-4D od USAF v roce 1968. Dodávky letounů F-4D od USAF pokračovaly až do roku 1988. USAF rovněž přenechalo korejskému letectvu 12 strojů RF-4C, které působily v silách USAF v Jižní Koreji. V rámci programu \"Peace Pheasant II\" Korea rovněž obdržela nové a použité letouny F-4E. Poslední vyrobený letoun F-4E putoval právě do Jižní Koreje. V současné době jsou letouny F-4D nahrazovány letouny F-15K.\n\nŠpanělské letectvo obdrželo první várku použitých letounů F-4C od USAF v roce 1971. Byly označeny C.12 a sloužily až do roku 1989. V té době Španělsko obdrželo použité letouny RF-4C od USAF, které byly označeny CR.12. V letech 1995–1996 tyto letouny prošly rozsáhlým programem modernizace avioniky. Španělsko tyto letouny vyřadilo v roce 2002.\n\nTurecké letectvo obdrželo prvních 40 letounů F-4E v roce 1974. V letech 1977–78 obdrželo dalších 32 letounů F-4E a 8 letounů RF-4E, v 80. a 90. letech 20. století obdrželo Turecko 161 strojů F-4E od USAF. Dalších 32 letounů RF-4E bylo přepraveno do Turecka v letech 1992–1994 od německé Luftwaffe. V roce 1995 byla zahájena modernizace tureckých letounů F-4. 54 tureckých F-4E bylo pojmenováno \"F-4E 2020 Terminator\".\n\nDne 22. června 2012 byl RF-4E s/n 77-0314 sestřelen syrskou PVO a jeho trosky dopadly do syrských výsostných vod. Pilot i operátor zahynuli.\n\nPrvním zahraničním odběratelem Phantomů byla Velká Británie, která se rozhodla nakoupit americké stroje místo vývoje vlastních letadel k malé radosti představitelů britského leteckého průmyslu. Velká Británie nakoupila celkem 170 letounů verzí, které byly založeny na verzi F-4J pro použití u Královského letectva (RAF) a Královského námořnictva (Royal Navy). Největším rozdílem bylo použití britských dvouproudových motorů Rolls-Royce Spey Mk.201 o tahu po 54,5 kN na maximálním režimu a britské avioniky. Zástavba britských motorů byla složitá, drahá a snížila maximální rychlost stroje, přestože použité motory měly větší výkon. Vyšší rychlost ale nedovolovaly materiály použité v motorech. Naopak v nízkých letových hladinách dosahovaly lepších výkonů. Jeden britský letecký komentátor britské letouny popsal jako „\"nejvýkonnější, nejdražší a nejpomalejší Phantomy na světě\".“\n\nVerze pro Královské námořnictvo dostala označení Phantom FG.1 (Fighter Ground-Attack\nMark 1) (v USA značena F-4K) a verze pro Královské letectvo Phantom FGR.2 (Fighter Ground-Attack Reconnaissance Mark 2) (v USA značena F-4M). První ze dvou prototypů YF-4K  (XT595) poprvé vzlétnul v Saint Louis 27. června 1966. Celkem bylo vyrobeno 52 letounů verze FG.1 (F-4K) včetně dvou prototypů. První ze dvou prototypů YF-4M (XT852) poprvé vzlétnul 17. února 1967. Celkem bylo vyrobeno 118 strojů verze FGR.2 (F-4M) včetně dvou prototypů. V rámci projektu Translant přelétly tři první letouny F-4K pro Royal Navy 25. dubna 1968 do Yeoviltonu, kde byla ihned zformována letka IFTU 700P k provádění intenzivních letových zkoušek. Po sérii testů v námořní zkušební letce v Boscombe Down a na palubě americké letadlové lodi USS Saratoga a britské HMS Eagle byla zřízena 14. ledna 1969 výcviková letka 757. Jedinou operační letkou se stala 1. března 1969 892. letka na palubě letadlové lodi HMS Ark Royal, která provedla svou první plavbu s letouny Phantom FG Mk.1 v červnu 1970. Na konci listopadu 1978 byly stroje Královského námořnictva předány Královskému letectvu, které prošly přestavbou na pozemní verzi FGR Mk.2 v St. Athan Maintenance Unit.\n\nLetouny F-4M dostávalo RAF od 23. srpna 1968. Od ledna 1969 operovaly Phantomy RAF ze základny Coningsby, kde došlo ke zformování 228. operačně přeškolovací jednotky. 7. května 1969 zde také byla založena první operační 6. letka, která předtím létala na strojích English Electric Canberra z Akrotiri na ostrově Kypr. V září 1969 byla v Coningsby umístěna se svými Phantomy také 54. letka. Dalším útvarem RAF s Phantomy se od 1. července 1970 stala 14. letka v Brugennu, odkud od 16. září 1970 vzlétala také 17. letka. 14. prosince 1970 byla s letouny Phantom FGR Mk.2 ustavena 2. letka v Laarbruchu v NSR, jejímž hlavním úkolem byly fotoprůzkumné lety. Byly proto vybaveny kontejnery EMI a kamerou F95 Mk.7 v trupovém výklenku místo řízených střel Sparrow. V říjnu 1971 převzala Phantomy za své Canberry rovněž 31. letka přemístěná z Laarbruchu na základnu Bruggen. V dubnu 1972 pak přešla na Phantomy i 41. letka, která do té doby používala pouze pozemní protiletadlové řízené střely Bloodhound. Sídlem letky se stala základna v Coningsby. V roce 1974 přešla 54. letka na stroje SEPECAT Jaguar, kterou o něco později následovala rovněž 6. letka, a jejich Phantomy pak převzala od 1. ledna 1975 29. letka v Coningsby a od 17. listopadu 1975 také 23. letka na bázi Wattisham. 22. března 1976 dosáhla operačního statusu s novými Phantomy 56. letka v Coningsby, která dříve operovala s letouny English Electric Lightning. Během roku byla 56. letka přemístěna do Wattishamu.\n\nTaké na základně RAF Gütersloh v bývalé NSR došlo u dvou letek k výměně Lightningů F Mk.2A za Phantomy. První z nich přezbrojila ještě v prosinci 1976. druhá pak ke dni 1. dubna 1977. Obě letky se pak přemístily do Wildenrathu.\n41. letka od 31. března 1977 přešla z Phantomů na nové Jaguary, s nimiž se přemístila na základnu Coltishall.\n\nJedinou letkou RAF, která používala výhradně bývalou námořní verzi FG Mk.1 byla 43. letka v Leuchars ve Skotsku, která se o základnu dělila se 111. letkou používající obě verze britských Phantomů.\n\nV roce 1982 během války o Falklandské ostrovy byly tři Phantomy FGR.2 nasazeny na ostrově Ascension k ochraně základny před leteckým útokem. Po válce bylo 15 vylepšených letounů F-4J původně patřících US Navy zakoupeno Spojeným královstvím jako náhrada za letku, která byla trvale umístěna na Falklandských ostrovech. Tyto letouny dostaly označení F-4J(UK). Mnoho britských Phantomů operovalo ze základen v Německu. Letouny Phantom začaly být od roku 1974 nahrazovány stroji SEPECAT Jaguar a později i letouny Panavia Tornado F3. Poslední britský Phantom byl vyřazen v říjnu 1992.\n\n\"Národní laboratoře Sandia\" použily letoun F-4 namontovaný na raketovém vozíku ke zkoušce odolnosti zesílené betonové konstrukce, která se používá například na obal jaderných elektráren, po nárazu letounu.\n\nJeden letoun F-4D (s civilní registrací N749CF) provozuje v Massachusetts nezisková organizace Collings Foundation jako \"žijící historii\". Peníze na údržbu a lety stroje, který má základnu v Houstonu v Texasu, jsou získávány od sponzorů.\n\nDrydenovo letecké výzkumné středisko (), patřící NASA, obdrželo letoun F-4A Phantom II 3. prosince 1965. Zde vykonalo 55 letů jako podpůrné letadlo při zkouškách stroje North American X-15. Letoun F-4A rovněž sloužil v rámci biomedicínského monitorovacího programu u NASA \"Flight Research Center\" pro piloty a uchazeče z řad USAF pro létání s vysoce výkonnými stroji. U pilotů byly přesně zaznamenávány data o jejich zdravotním stavu (EKG, dýchání atd.) během letu. V roce 1967 sloužil letoun F-4A k podpoře krátkého armádou inspirovaného programu, který se zabýval výzkumem, zda může být třesk při překročení zvukové bariéry nasměrován a tak použit jako zbraň nebo alespoň prostředek k obtěžování nepřítele. NASA také létala s letounem F-4C při pevnostních studiích od roku 1983 do 1985, poté se letoun vrátil k USAF.\n\nV průběhu výroby a služby letounů Phantom vzniklo velké množství variant, které jsou vyjmenovány v samostatném článku. Níže je uveden pouze stručný přehled.\n\nF-4A, B, J, N a S\n\nF-110 Spectre, F-4C, D a E\n\nF-4G Wild Weasel V\n\nF-4K a M\n\nF-4EJ\n\nF-4F\n\nQF-4B, E, G, N a S\n\nRF-4B, C a E\n\n Austrálie\n Egypt\n Írán\n Izrael\n Japonsko\n Jižní Korea\n Německo\n Řecko\n Spojené království\n Spojené státy americké\n Španělsko\n Turecko\n\nPhantomy posbíraly během své služby celou řadu přezdívek. Některé z nich jsou \"Rhino (Nosorožec), Double Ugly (Dvojnásobně ošklivý)\", \"Flying Anvil (Létající kovadlina), Flying Footlocker (Létající kufr)\" (Pozn.: Footlocker je malý kufr, který slouží na osobní věci a v kasárnách se dává k nohám postele.), \"Flying Brick (Létající cihla), Lead Sled (Olověné sáně), Big Iron Sled (Velké železné sáně)\" a \"St. Louis Slugger\". V souvislosti s tím, že žádný jiný letoun nesestřelil více letounů MiG se letounu začalo říkat \"World’s Leading Distributor of MiG Parts (Největší světový distributor součástek MiGů)\". Jako reakce na jeho vynikající výkony navzdory jeho velikosti se letounu říkalo „triumf tahu nad aerodynamikou.“ Posádky německé Luftwaffe letouny F-4 přezdívaly \"Eisenschwein (Železné prase)\", \"Fliegender Ziegelstein (Létající cihla)\" a \"Luftverteidigungsdiesel (Dieselová protivzdušná obrana)\".\n\nPo celém světě je vystaveno značné množství letounů F-4 Phantom II. Většina z nich se nachází po celých Spojených státech amerických. (Viz seznam dochovaných letounů na anglické wiki.)\n\nJeden stroj F-4M Phantom FGR Mk.2 je vystavený i v leteckém muzeu Vojenského historického ústavu Praha na letišti Praha-Kbely, který byl České republice darován RAF.\n\n\"Technické údaje pocházejí z publikace „Bojové legendy: F-4 Phantom II“, „The Great Book of Fighters“. a publikace „Encyclopedia of USAF Aircraft“\".\n\n\n\n\n\n\n\n"}
{"id": "93237", "url": "https://cs.wikipedia.org/wiki?curid=93237", "title": "Dálnice Bratrství a jednoty", "text": "Dálnice Bratrství a jednoty\n\nDálnice Bratrství a jednoty ( Autoput Bratstvo i jedinstvo, Avtocesta Bratstvo in enotnost, Автопат \"Братство и единство) je bývalé označení dnes již několika dálnic, nacházejících se v zemích západního Balkánu, které tvořily před rokem 1991 součást Jugoslávie.\n\nDálnice měla spojit metropole několika jugoslávských svazových republik. Od severní hranice země s Rakouskem vedla její trasa přes Lublaň do Záhřebu, dále Slavonií do Bělehradu, hlavního města země. Odtud pokračovala jižním směrem přes Šumadii až k jihosrbské Niši a dále do Makedonie, procházela východně od její metropole Skopje a končila na jižních hranicích Jugoslávie s Řeckem v Đevđeliji.\n\nPo druhé světové válce byla silniční síť v Jugoslávii ve velmi špatném stavu, komunikace pro dálkovou dopravu chyběly, motorizace postupovala a země zaostávala. Proto byl zahájen velký projekt na realizaci této stavby. Účastnilo se jej na 319 155 lidí, brigádníků (domácích i zahraničních), či vojáků. Jugoslávský vůdce Josip Broz Tito několik stavenišť s brigádníky navštívil osobně. Jugoslávskému státu se na výstavbu dálnice nedostávalo mechanizace (na stavbě úseku ze Záhřebu do Bělehradu bylo k dispozici jen 68 buldozerů a 108 traktorů). Většina prací byla vykonána lidmi jejich fyzickou silou, za pomoci lopat a krumpáčů. Hlavní stavební práce probíhaly od roku 1948.\n\nPrvní úsek mezi Záhřebem a Bělehradem byl zprovozněn 27. července 1950 na den povstání chorvatského lidu proti fašistům. Vedl ze Záhřebu směrem na území dnešního Slovinska. V současné době připomíná výstavbu dálnice za pomoci mobilizovaných tisíců dělníků betonový monument v Záhřebu u výpadovky na dálnici. Dálnice však nebyla čtyřproudou vysokokapacitní silnicí v současném slova smyslu, nýbrž moderní dvouproudovou dálkovou silnicí, která vznikala s cílem propojit jednotlivé části Jugoslávie. Vyhýbala se všem hustě osídleným místům; města obcházela obchvaty. Jendotlivá křížení s ostatními silnicemi byla úrovňová, což při hustším provozu znamenalo zpomalení dopravy.\n\nZatímco na přelomu 40. a 50. let probíhala výstavba především na západě země a podařilo se spojit dvě největší města země (Bělehrad a Záhřeb), po nějakou dobu došlo k přerušení stavebních prací. Investiční náklady na nové dopravní i jiné stavby byly značné (spolu s dálnicí byl prostřednictvím dobrovolnických brigád budován i Nový Bělehrad). V roce 1959 byla zahájena výstavba úseku Paraćin-Niš a Demir Kapija-Negotino. Práce probíhaly poměrně rychlým tempem (jednotlivé úseky byly dávány do provozu v řádu měsíců). V dubnu 1961 byl budován úsek Grdelica-Skopje, v grdelické soutěsce, kde vyžadoval nemalý objem zemních prací. Po roce 1961 byly za pomoci dobrovolnických brigád modernizovány další silnice v zemi, především v centrálním Srbsku.\n\nVzhledem k tomu, že dálnice měla značný mezinárodní význam (de facto hlavní tah přes celou SFRJ ve směru Itálie/Rakousko - Řecko/Turecko, byla využívána také značně i v mezinárodní dopravě. Původní stavba z 50. let proto již po téměř dvaceti letech přestala vyhovovat míře provozu. Množily se četné dopravní nehody. Jugoslávští političtí představitelé se proto rozhodli celou stavbu zmodernizovat, především v úseku Bělehrad - Záhřeb. Vzhledem k tomu, že se však největší část tohoto úseku nacházela na chorvatském území a klíčový ekonomický přínos pro dálnici měla především srbská ekonomika, byla vyjednávání o tom, která svazová republika bude stavbu financovat, plná střetů a konfliktů. Chorvatská strana výstavbu přes 300 km dlouhého úseku od Záhřebu až po Batrovce bez spoluúčasti federálních subjektů odmítala, a srbští představitelé zafinancovali pouze úsek o délce 40 km ke Sremské Mitrovici. Do poloviny 80. let tak dálnice vedla ze Záhřebu pouze až k obci Okučani. Problém byl nakonec vyřešen v roce 1989, neboť získal Jugoslávie úvěr od mezinárodních finančních institucí.\n\nCelá dálnice proto před rozpadem země zprovozněna nebyla, některé úseky ve Slovinsku a Makedonii byly dokončeny až v 90. letech; v současné době již chybí dokončit etapy jen velmi krátké. Výstavba moderní dálnice v Severní Makedonii v údolí řeky Vardar probíhala ještě v 2. desetiletí 21. století. Po rozpadu země se celá dálnice rozdělila na několik místních (A3 v Chorvatsku, A2 ve Slovinsku a i úseky v Srbsku a Severní Makedonii mají vlastní označení).\n\n"}
{"id": "93242", "url": "https://cs.wikipedia.org/wiki?curid=93242", "title": "Baltík", "text": "Baltík\n\nBaltík je programovací jazyk a vývojové prostředí určené především k výuce programování na základních a středních školách, tedy hlavně pro děti a mládež. Na rozdíl od jiných programovacích jazyků se v nástrojích rodiny Baltík neprogramuje pomocí textových příkazů, ale textové příkazy jsou nahrazeny ikonkami (ve verzi Baltie 4 C# lze psát i přímé textové příkazy).\n\nIkonové jazyky Baltík 2, Baltík 3 a Baltie 4 C# vyvinula česká společnost SGP Systems (první verze byla uvolněna na jaře 1996). Vznikly z jazyka Baltazar (1993) a jsou založeny na bázi jazyka C. Baltie 4 C# je založen přímo na jazyku C# (Csharp) a platformě .NET. Programovací nástroje SGP Baltie (2, 3, 4) slouží především k výuce programování a programátorskému experimentování. V současné době (2015) jsou v prodeji verze SGP Baltík 3.0.71 a SGP Baltie 4 C# (Pro). V praxi se používají zkrácené názvy pro tyto programy a to: B2, B3, B4 a B4P.\nBaltík se stal vzorem pro celou řadu dalších výukových programovacích nástrojů, mj. například Scratch (vyvinutý na základě Baltíka 3 v roce 2003 na MIT).\nBaltík je zatím (r. 2015) stále jediným plně grafickým (ikonovým) standardním programovacím jazykem (na bázi C, Pascal).\n\nBaltík 3 je pokračovatelem starší verze Baltík 2. Programovací jazyk neobsahuje kompilátor, to znamená, že nemůže vytvářet soubory s příponou .exe. Absence kompilátoru také způsobuje pomaleji běžící programy a oznamování chyb až za běhu, jelikož příkazy jsou interpretovány za běhu programu. Obrazovka, ve které spuštěný program běží, je omezena na rozměry 585 × 290 pixelů a nejde ani roztáhnout ani zmenšit. Prostředí je určeno především pro pochopení základů programování a není připraveno na vytváření větších projektů. Obzvláště jednoduché jsou v něm grafické příkazy (vzhledem k zaměření na dětské programátory). Programuje se procedurálně.\n\nProgramy vytvořené v Baltíkovi 3 vyžadují pro svůj běh nainstalovaného Baltíka 3. Zdarma lze stáhnout zkušební verzi, která je omezená pouze nemožností ukládat jakékoliv změny, ale mohou se pomocí ní spouštět programy vytvořené plnou verzí.\n\nBaltík 3 obsahuje několik režimů a malování:\n\nRežim skládat scénu je určen nejmenším dětem, aby se naučily pracovat s počítačem a Baltíkem. Jak napovídá název, skládá se v tomto režimu scéna z předmětů, což jsou malé obrázky (39 × 29 pixelů). Scéna má rozměr 585 × 290 pixelů (přesně jako obrazovka programu vytvořeného v Baltíkovi). Tyto předměty jsou částí banky, obrázku, jež má stejné rozměry jako scéna. Banka je rozdělena stejně jako scéna na 15 × 10 předmětů. Editování scény probíhá vybíráním předmětů z banky a vložením na nějaké místo do scény. Předmět se pak dá pomocí myši přesouvat nebo kopírovat. Baltík obsahuje několik předdefinovaných bank, které se dají upravovat a vytvářet pomocí režimu Malování. Scénu lze uložit a poté načíst v programu v režimu Programovat.\n\nPodobá se režimu Skládat scénu, ale zde se scéna vytváří pomocí Baltíka, postavičky, která se ovládá tlačítky popojdi vpřed, otoč se vpravo, otoč se vlevo, čaruj předmět z banky a čaruj poslední vyčarovaný předmět. Baltík se tedy pohybuje po scéně a předměty čaruje před sebe. Čarováním předmětů se vytváří scéna.\n\nProgramovací režim se rozděluje na režim Pokročilý a Začátečník. Pomocí ikonek se na obrazovce vytvoří nějaký program (ikonky symbolizují textové příkazy). Program se pak spustí pomocí zelené šipky v okně o rozměrech 585 × 290 pixelů, v kterém se dají sledovat proměnné a pozastavit či případně úplně vypnout běh programu. Baltík nemá kompilátor, z čehož vyplývá, že chod programů je pomalejší než u zkompilovaných programů.\n\nV programu můžete použít Baltíka, předdefinovanou postavičku, která podle příkazů běhá po obrazovce a čaruje předměty (malé obrázky o rozměrech 39 * 29 pixelů). Dá se také jednoduše zobrazit banka (obrázek sestávající z předmětů) a scéna vytvořená v režimu Skládat scénu nebo Čarovat scénu. V příkazech najdete ikonky k ovládání Baltíka, vytvoření základních programových konstrukcí (podmínky, cykly), základní matematické funkce, animace s předměty, souřadnicové příkazy, příkazy pro práci s proměnnými, soubory, adresáři, klávesami atd. V Baltíkovi jdou vytvářet procedury nazvané pomocníci, ale nelze vytvářet funkce (procedury s návratovou hodnotou). Baltík podporuje i spouštění souborů a to zvuků WAV a MIDI, obrázků (jen .BMP) a videí ve formátu AVI.\n\nBaltík 3 disponuje také jednoduchým malováním. V režimu malování se upravují banky o rozměrech 585 × 290 (každá banka je rozdělena na 150 předmětů). Baltík obsahuje 14 předdefinovaných bank. Malování má jenom základní funkce podobně jako Malování ve Windows.\n\nProgram SGP Baltie 4 C# je volným pokračovatelem Baltíka 3. Oproti němu je založen na jazyku Csharp (C#) a obsahuje i kompilátor Csharpu, může tedy vytvářet .exe soubory. Programuje se objektově. Program se v něm dá vytvářet jak pomocí ikonek, tak pomocí klasického psaní kódu (je podporováno zvýraznění syntaxe i automatické doplňování). K dispozici je i náhled C# kódu celého programu (včetně kódu, který se vkládá automaticky).\n\nDalší změnou ve verzi Baltie 4 C# je jednoduché vytváření 3D programů, kdy se celý prostor vytváří automaticky a programátor do něj jen vkládá modely (předdefinované nebo vlastní). Obrazovka programu může mít libovolnou velikost, což v Baltíkovi 3 ještě nebylo. Baltie 4 C# obsahuje několik režimů, lišících se předdefinovaným kódem, který nelze přímo měnit, referencemi na knihovny apod.:\n\nStejně jako u Baltíka 3 lze stáhnout demoverzi, pro plnou verzi je nutné zakoupit aktivační klíč.\n\nV tomto režimu jde v podstatě jenom o ovládání Baltíka ve 3D prostoru pomocí tlačítek. Obraz můžete pomocí myši libovolně otáčet, přibližovat či oddalovat (otočení se dá uložit do samostatného příkazu). V okně se nachází panel s příkazy, které se po stisku příslušného tlačítka provedou (Baltík například popojde, něco vyčaruje atd.) a objeví se dole jako ikonka v seznamu ostatních provedených příkazů (lze ho editovat podobně jako příkazy v programovacích režimech). Pokud byste se chtěli přehrát to, co jste dosud udělali, stačí zmáčknout zelenou šipku. Také se dá změnit pozadí buď na prázdné (černé) nebo na některý ze skyboxů (3D pozadí, zobrazující například oblohu a krajinu na horizontu). Je zde možnost uložit současné rozmístění vyčarovaných 3D objektů včetně Baltíka do scény.\n\n2D interaktivní režim je velmi podobný 3D interaktivnímu režimu. Místo 3D Baltíka zde vystupuje 2D Baltík, který se pohybuje na 2D ploše podobné té z Baltíka 3. Funkce a tlačítka jsou téměř shodná s 3D režimem, chybí jen specifická pro 3D prostor.\n\nV 3D programovacím režimu se vytváří programy, které se po kliknutí na zelenou šipkou zkompilují a pak spustí v okně o libovolné velikosti. Okno zobrazuje Baltíkův 3D prostor, který lze otáčet, přibližovat a oddalovat pomocí myši. Jako v Baltíkovi 3 jde program vytvářet pomocí ikonek, možností navíc je přímé psaní příkazů v Csharpu (podporováno zvýraznění syntaxe a nabídka metod objektů). Nechybějí příkazy k ovládání Baltíků, kterých je deset lišících se barvou plus jeden zástupný (Baltíky lze použít pouze v režimu s Baltíkem). Jsou také přítomny klasické příkazy a funkce známé ze C#. Mnoho příkazů je určeno pro práci s 3D objekty a 3D prostorem (vytváření mlhy, světel a animací). Za zmínku stojí funkce pro přehrávání videí a hudby, práce s více vlákny (umožňuje, aby několik příkazů běželo najednou). To, co jste naprogramovali si můžete prohlédnout v C# kódu v náhledu C# kódu.\n\nBaltík obsahuje i pokročilé programátorské funkce, jako je sledování proměnných, breakpointy, sledování instance a další. 3D programovací režim se rozděluje na 3D programovací režim bez Baltíka a 3D programovací režim s Baltíkem (jedná se o totožné režimy, režim s Baltíkem obsahuje navíc příkazy pro ovládání Baltíka).\n\n2D programovací režim se podobá 3D programovacímu režimu, jen je ochuzen o práci v 3D prostoru (mlha, světla apod.). V podstatě navazuje na programovací režim pokročilý z Baltíka 3, ale je vylepšen o příkazy a typy proměnných ze C#, lepší práci s grafikou, možnost změny rozměrů okna a více různobarevných dvourozměrných Baltíků (v režimu s Baltíkem), z nichž jeden, fialový, se shoduje s Baltíkem ve verzi 3. Také předměty jsou převzaté z předchozí verze, malování je ale změněno a jde v něm upravovat jen jeden několikanásobně zvětšený předmět. Stejně jako 3D režim obsahuje náhled vytvořeného kódu v C#, možnost psaní přímo v C# pomocí textového panelu, vytváření .exe souboru a funkce pro ladění programu. Rozděluje se na programování bez Baltíka a na programování s Baltíkem podobně jako 3D programovací režim.\n\nTento režim se podobá 2D/3D programovacímu režimu, ale postrádá práci s grafikou (na obrazovku jdou vypisovat pouze texty). Jelikož není možné zobrazit grafiku, chybí zde postavička Baltíka a příkazy na jeho ovládání. Lze tedy vytvářet pouze konzolové aplikace. Mimo programování pomocí ikonek je možné vkládat přímo kód v jazyce C# a celý program si prohlédnout v náhledu C# kódu.\n\nPro ty, kteří nemají v oblibě ikonky, ale raději píší kód v C# v textovém editoru, je určen C# režim (pouze ve verzi Baltie 4 C# Pro). Jedná se o plnohodnotný textový editor C# se zvýrazněním syntaxe, navrhováním na doplňování kódu a sbalováním/rozbalování bloků kódu. Čistý C# režim má k výběru několik vzorů (šablon), které jsou určeny pro tyto typy aplikací: Prázdná aplikace, Konzolová aplikace, Okenní aplikace, 2D aplikace a 3D aplikace.\n\nStejně tak, jako obsahuje Baltík 3 malování na úpravu předmětů, tak i Baltie 4 C# obsahuje editor 2D dílků (předmětů). Kromě něj obsahuje Baltie 4 C# ještě editor na úpravu 3D modelů. Modely se nedají vytvářet, jen lze upravovat jejich barvy, či je skládat ve větší celky. Tento editor má tři záložky (režimy): úprava modelu, kde se dá měnit barva materiálu, průhlednost materiálu a několik dalších efektů s materiály, dále pak měnit velikost modelu, převracet model apod. Dalším režimem je skládání skupiny modelů z jednotlivých modelů nebo skupin. Poslední záložka slouží k prohlížení animovaných modelů bez možnosti editace a zobrazení hierarchie modelu.\n\nDo editoru lze importovat modely ve formátech .x, .3DS a .OBJ.\n\nV Baltíkovi existuje mnoho soutěží, na této stránce se vyskytují jen ty nejvýznamnější.\n\nCreative Baltie, do roku 2007 Baltík + Baltazar, ještě dříve Present Baltazar, má největší tradici v soutěžích v programovacím jazyce Baltík. První ročník se konal v roce 1993. Soutěž obvykle probíhá na podzim na Fakultě informačních technologií VUT v Brně, do 10. ročníku včetně ale probíhala na veletrhu Invex. Soutěžící, kteří se chtějí této soutěže zúčastnit, musejí doma naprogramovat program v Baltíkovi 4 C# nebo v Baltíkovi 3. Dříve, když ještě nebyl Baltík 4 C#, tj. do 12. ročníku, byla soutěž určená pro programy v Baltíkovi 3 a v Baltazarovi. Soutěží se ve 4 kategoriích: kategorie A je pro ty nejmenší (0 - 3 třída), kategorie B pro žáky (4 - 6 třída), kategorie C pro žáky (7 - 9 třída) a kategorie D pro studenty středních škol.\n\nKaždý soutěžící, který postoupí do finále, musí svůj program prezentovat před odbornou porotou a ostatními soutěžícími. Od 14. ročníku se soutěž začala dělit do dvou částí. Národní kolo a mezinárodní kolo (v mezinárodního kole je podmínkou, že projekt bude v angličtině). Hlavními cenami jsou obvykle PDA nebo notebooky.\n\nTato mezinárodní soutěž probíhá od roku 2003. Soutěžící v ní žáci základních a středních škol a je rozdělena opět do 4 věkových kategorií. Do roku 2012 soutěžily až tříčlenné týmy, od roku 2013 soutěží jednotlivci.\nSoutěž má zpravidla čtyři kola (domácí, školní, regionální, mezinárodní). Organizátoři zveřejní na internetu obvykle 8 úloh, které žáci řeší.\nSoutěže se zúčastňují soutěžící převážně z Česka, Polska, Slovenska a Běloruska.\n\nV Baltíkovi se koná mnoho dalších mezinárodních soutěží většinou tvůrčích (Christmas, Easter, Euro 2012, Baltík Ekolog apod.).\n\nStažení jazyku Baltík níže\nhttp://sgp.cz/cz/Download.asp\n"}
{"id": "93247", "url": "https://cs.wikipedia.org/wiki?curid=93247", "title": "Nekrologie", "text": "Nekrologie\n\nNekrologie je nauka, která se zabývá studiem procesů, které probíhají v živočišných a rostlinných tělech po jejich odumření. Procesů, které vedou k rozkladu jejich organických částí, hnilobných procesů, tlení a následnému vracení organických látek do koloběhu.\n"}
{"id": "93249", "url": "https://cs.wikipedia.org/wiki?curid=93249", "title": "Kari Hotakainen", "text": "Kari Hotakainen\n\nKari Hotakainen (* 9. ledna 1957 Pori) je jeden z nejvýraznějších současných finských spisovatelů. Píše prózu i básně pro dospělé, knížky pro děti a rovněž divadelní a rozhlasové hry. Dále překládá a často se vyjadřuje k aktuální politické situaci. \n\nNarodil se 9. ledna 1957 v Pori. Vystudoval finskou literaturu na univerzitě v Helsinkách. Několik let pracoval jako redaktor. Od roku 1996 je spisovatelem na volné noze.\n\n\n\n\n\n\n\n\n"}
{"id": "93254", "url": "https://cs.wikipedia.org/wiki?curid=93254", "title": "Johan Vilhelm Snellman", "text": "Johan Vilhelm Snellman\n\nJohan Vilhelm Snellman, ve Finsku známý jako J. V. Snellman, (12. května 1806, Stockholm, Švédsko – 4. července 1881, Kirkkonummi, Finsko) byl finský filozof, spisovatel, novinář a politicky aktivní muž, který se v 19. století velmi významně podílel na rozvoji finského národního sebevědomí a na uznání finštiny jako úředního jazyka na finském území (jazykový dekret vydal císař roku 1863). Ústředními pojmy Snellmanovy filozofie jsou \"národ\" a \"národní povědomí\", klíčem k němu je podle něj národní jazyk.\n\nSnellman nezanedbatelně přispěl nejen k jazykové, ale i k měnové autonomii Finska. Díky němu byla roku 1865 na území Finska zavedena markka (v oběhu byla již od roku 1860 – navázána na ruský rubl).\n\nNarodil se sice ve Stockholmu, ale roku 1813 se s rodiči přestěhoval do Finska, které bylo v letech 1809–1917 jako poloautonomní Velkoknížectví finské součástí Ruska. Ve Finsku se stal velkým obhájcem finského jazyka, kultury a finských zájmů, tzv. fennomanem. Byl také předsedou Finské literární společnosti, vyučoval na univerzitě v Helsinkách a stal se senátorem.\n\nDne 12. května se ve Finsku každoročně slaví Den J. V. Snellmana, neboli tzv. Den finské národní hrdosti (finsky \"J.V. Snellmanin päivä\", \"suomalaisuuden päivä\") a při této příležitosti se vyvěšuje finská vlajka.\n\n\n"}
{"id": "93260", "url": "https://cs.wikipedia.org/wiki?curid=93260", "title": "Formant", "text": "Formant\n\nFormant je v akustice a fonetice oblast lokálního maxima (špičky) ve spektru složených tónů. Formanty vznikají rezonancí v dutinách hudebních nástrojů, hlasového ústrojí atd.\n\nPři vytváření lidského hlasu vytvářejí hlasivky spektrálně bohatý tón se základní frekvencí f0. Při jeho šíření hlasovým ústrojím dochází k rezonancím v dutinách (ústní, nosní, hltanová), zesilujícím některé části zvukového spektra. Frekvence základních formantů F1 a F2 jsou důležité pro rozlišování jednotlivých samohlásek (vokálů).\n"}
{"id": "93281", "url": "https://cs.wikipedia.org/wiki?curid=93281", "title": "Kotenčice", "text": "Kotenčice\n\nKotenčice jsou obec v okrese Příbram, asi 9 km severovýchodně od Příbrami. Leží v podhůří Brd na silnici III/11417. Mají rozlohu 2,34 km² a obyvatel. Sousední obce jsou jihozápadně Suchodol, severně Rosovice, západně Pičín, jihovýchodně Dlouhá Lhota a východně Obořiště.\n\nObec je zmiňována poprvé v roce 1382. Po roce 1850 byly Kotenčice součástí obce Buková. Kolem roku 1920 se osamostatnily, mezi 1. dubnem 1976 a 30. červnem 1990 byly součástí obce Suchodol.\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\nV obci Kotenčice \"(237 obyvatel)\" byly v roce 1932 evidovány tyto živnosti a obchody: obchod s dobytkem, hostinec, kovář, mlýn, obchod s lahvovým pivem, obchod se smíšeným zbožím, trafika, velkostatek.\n\nDopravní síť\nVeřejná doprava 2012\n\n"}
{"id": "93287", "url": "https://cs.wikipedia.org/wiki?curid=93287", "title": "Kemalismus", "text": "Kemalismus\n\nKemalismus je ideologie založená na myšlenkách zakladatele moderního tureckého státu Kemala Atatürka.\n\nPodle programu Atatürkovy Republikánské lidové strany (CHP) je kemalismus založen na šesti principech: nacionalismu, laicismu, republikanismu, etatismu, revolucionismu a populismu. Těchto šest principů bylo v květnu 1931 začleněno do programu strany.\n\n"}
{"id": "93293", "url": "https://cs.wikipedia.org/wiki?curid=93293", "title": "Aleksis Kivi", "text": "Aleksis Kivi\n\nAleksis Kivi, vlastním jménem Alexis Stenvall, (10. října 1834 Palojoki, Nurmijärvi – 31. prosince 1872 Syvälahti, Tuusula) byl finský spisovatel, autor prvního významného finsky psaného románu \"Sedm bratří\".\n\n\n\n\n"}
{"id": "93299", "url": "https://cs.wikipedia.org/wiki?curid=93299", "title": "Hannu Salama", "text": "Hannu Salama\n\nHannu Salama (* 4. října 1936 Kouvola) je finský romanopisec, klasik finského dělnického románu. Píše také povídky. Za svá díla ve Skandinávii získal řadu literárních cen. Za román \"Siinä näkijä missä tekijä\" získal v roce 1975 cenu Severské rady za literaturu.\n\nPůvodním povoláním je elektrikář, pracoval ale i jako stavební a zemědělský dělník. Rodina, z níž pochází, je levicově orientovaná a účastnila se komunistického hnutí.\n\n\nŽádné Salamovo dílo zatím nebylo v češtině knižně publikováno.\n\n\n\n"}
{"id": "93302", "url": "https://cs.wikipedia.org/wiki?curid=93302", "title": "Jiří Rubáš", "text": "Jiří Rubáš\n\nJiří Rubáš (5. února 1922 – 16. května 2005) byl československý fotbalový obránce a reprezentant a později trenér.\n\nBěhem své hráčské kariéry prošel kluby SK Rokycany, Bohemians Praha, Viktoria Žižkov a SK Hradec Králové. Od roku 1954 působil jako trenér v Bohemians Praha, Baníku Ostrava, v sezoně 1986–1987 u FK Teplice, dále Škodě Plzeň, Spartě Praha a ČKZ Rakovník.\n"}
{"id": "93304", "url": "https://cs.wikipedia.org/wiki?curid=93304", "title": "Dvouproudový motor", "text": "Dvouproudový motor\n\nDvouproudový motor (také turbodmychadlový) je druh leteckého motoru, který pracuje na podobném principu jako proudový motor, tedy na principu zákona o akci a reakci. Oproti proudovému motoru obsahuje navíc dmychadlo (ventilátor, angl. \"fan\") a nízkotlaký kompresor, poháněné další turbínou.\n\nVzduch vstupující do motoru je nejprve stlačen dmychadlem. Jeho část (daná obtokovým poměrem) proudí do vysokotlaké části motoru, zbytek ji však obtéká tzv. obtokovým kanálem. Tah motoru je vyvolán účinkem obou proudů plynů. Na vstupu vysokotlaké části motoru se nachází nízkotlaký a vysokotlaký kompresor (s oddělenými souosými rotory), které vzduch stlačí a zvýší tím jeho teplotu pro co nejúčinnější zažehnutí. V této chvíli má již vzduch vhodnou teplotu i tlak, jeho pohyb je však příliš rychlý na to, aby mohl být efektivně zažehnut. Směřuje tedy do tzv. difuzoru, který vzduch zpomalí, ale zachová teplotu. Dále následují spalovací komory, v nichž dojde k přidání paliva a následnému zažehnutí, což způsobí obrovský nárůst objemu plynů. Spaliny procházejí přes turbíny vysokotlakého kompresoru a dmychadla, kterým předají větší část své energie. Poté opouštějí vysokotlakou část motoru a smísí se s obtokovým vzduchem. Většina tahu motoru s velkým obtokovým poměrem pochází z obtokového kanálu a je vyvolána dmychadlem.\n\nSmísení výstupních proudů způsobí nižší teplotu výstupních plynů. Z konstrukčního hlediska se dvouproudové motory dělí na \"jednohřídelové\" (např. Snecma M53), \"dvouhřídelové\" (dvourotorové; viz obrázek dole, např. Pratt & Whitney JT9D) a \"tříhřídelové\" (třírotorové, např. Progress D-18T). \n\nSkrz dvouproudový motor proudí výrazně více vzduchu než skrz proudové. Rychlost výstupních plynů je proto při stejném výkonu nižší. Dvouproudové motory jsou proto obvykle méně hlučné a mají nižší spotřebu (při nižší rychlosti lze totiž dosáhnout na výstupu lepšího poměru hybnost/energie, na němž záleží spotřeba energie na vyvolání jednotkového tahu). To je také důvod, proč jsou dnes téměř všechna dopravní letadla, ale i vojenské letouny, vybaveny těmito motory. Dvouproudové motory vojenských letounů mají většinou malý obtokový poměr a bývají vybaveny přídavným spalováním.\n\nNastartování se provádí pomocí APU (angl. auxiliary power unit), což je pomocná jednotka, menší motor v zadní části letadla, který obsahuje kompresor, spalovací komoru a turbínu. Při startování se stlačený vzduch od kompresoru APU vede na vzduchový startér (malá turbína) připojený na převodovku (skříň pohonu) pomocí které roztáčí hřidel/hřídele motoru. Při určitých otáčkách N1 (dáno konstrukcí) se do spalovací komory vstřikuje pomocí trysek palivo a pomocí el. zapalovačů dojde k jeho zapálení. Motor pokračuje s akcelerací do volnoběžných otáček. Přívod vzduchu na vzduchový startér se v určité fázi startování zavírá.\n\nPrvní proudové motory byly velmi neefektivní co se týče spotřeby paliva a jejich celkový tlakový poměr a teplota vstupních plynů turbíny byly velmi omezené technologií dostupnou v té době. První dvouproudový motor navrhl mezi lety 1939 a 1941 Archip Michajlovič Ljulka a 22. dubna 1941 jej také patentoval. První dvouproudový motor v provozu byl německý Daimler-Benz DB 670 (označený německým ministerstvem letectví jako 109-007), který byl poprvé testován dne 1. dubna 1943. Ve Spojeném království byl proudový motor s axiálním kompresorem Metropolitan-Vickers F.2 dodatečně vybaven dmychadlem, čímž se stal prvním britským dvouproudovým motorem. V 80. letech 20. století se stal dvouproudový motor základní pohonnou jednotkou u všech velkých letadel.\n\n\n\n\n"}
{"id": "93311", "url": "https://cs.wikipedia.org/wiki?curid=93311", "title": "Gaur", "text": "Gaur\n\nGaur (\"Bos gaurus\") je nejmohutnějším ze všech žijících turů. U samců překračuje kohoutková výška 2 metry, samice jsou o něco menší (kolem 170 cm). Dosahuje hmotnosti 700–1000 kg. Hlava gaurů je ozdobena mohutnými rohy dorůstajícími až 115 cm. U dospělých samců pozorujeme dvoudílný kožní lalok – na bradě a na krku. Konce končetin jsou vždy bílé.\n\nRozeznávány jsou tři poddruhy – gaur indický (\"B. g. gaurus\"), tmavohnědý s vysokým čelním hřebenem, gaur siamský (\"B. g. readei\"), černý s méně vyvinutým hřebenem, a gaur malajský (\"B. g. hubbacki\") s nízkým čelem. Všechny poddruhy patří k ohroženým a místy již vyhubeným zvířatům.\n\nDomestikovanou formou gaura je gayal (\"Bos frontalis\"). Nedorůstá velikosti svého divokého předka, v kohoutku dosahuje jen výšky 140–160 cm, končetiny má kratší, hrb nízký, lebku zkrácenou se širokým čelem, nohy krátké a silné, bez vyhnutí vně.\n\nPůvodním životním prostředím gaura jsou prosvětlené lesy v pahorkatinách a horách až do výšky 2000 m n. m. Obývá i bambusovou džungli v nížinách a otevřené luční biotopy v blízkosti lesů. Na vodu není gaur vázán tak jako buvol, i když také nepohrdne koupelí. Přes svoji mohutnost se v terénu pohybuje lehce. Je to plaché zvíře, které se vyhýbá lidským sídlištím, a proto také prakticky neškodí na kulturních plodinách domorodců.\n\nV běžném jídelníčku gaura je zastoupena mladá tráva, různé byliny, bambusové výhonky i výhonky stromů a keřů.\n\n"}
{"id": "93314", "url": "https://cs.wikipedia.org/wiki?curid=93314", "title": "Malovanka", "text": "Malovanka\n\nMalovanka byla usedlost, podle níž se nazývá přilehlá oblast Střešovic, nedaleko Petynky na Břevnově v Praze. Usedlost měla v 18. století za majitele jistého Peterku, podle kterého se usedlosti dříve říkalo. V tomto století zde bývala zájezdní formanská hospoda. Název \"Malovanka\" získala pravděpodobně od nedaleké Strahovské brány, která prý byla pěkně malovaná.\n\nVznik usedlosti se datuje do 2. pol. 17. století a v 19. století proběhla úprava do klasicistního stylu. V 18. století zde bývala zájezdní formanská hospoda. V 50. letech minulého století byly některé budovy Malovanky zbořeny v důsledku rozšiřování Patočkovy ulice, zbylé byly opraveny. V roce 2005 se poblíž této usedlosti začala stavět mimoúrovňová křižovatka Malovanka. Jižně od usedlosti protéká potok Brusnice, který je v tomto úseku z větší části zakryt, mezi usedlostí a mimoúrovňovou křižovatkou se na něm nachází rybníček.\n\nUsedlost Malovanka se střešovickou adresou Patočkova 123/24 (též Na Malovance 123/20) byla od 3. května 1958 do 30. června 2010 chráněna jako kulturní památka České republiky pod rejstříkovým číslem 41200/1-1951. Tato dříve chráněná budova je dnes zříceninou.\n\n\n"}
{"id": "93316", "url": "https://cs.wikipedia.org/wiki?curid=93316", "title": "Ostnokožci", "text": "Ostnokožci\n\nOstnokožci (Echinodermata) je kmen středně velkých druhoústých živočichů, jehož zástupci žijí v mořích a oceánech po celém světě (většinou v těch s vyšší salinitou). Tělo dospělců je paprsčitě (radiálně) souměrné, nicméně larvy jsou bilaterálně souměrné. V jejich podkoží se vytvářejí vápenaté destičky, které mohou splývat v pevný krunýř nebo vybíhat na povrch jako ostny. Vědecký název \"echinodermata\" pochází z řec. slov \"echinos\", trnitý, a \"derma\", kůže.\n\nOstnokožci jsou velmi prastarou a evolučně úspěšnou skupinou živočichů. Je známo přes 7000 současných druhů, dalších asi 13 000 je známo z fosilního záznamu. Mnoho zkamenělin těchto druhů je často nacházeno i na území ČR.\n\nOstnokožci jsou různorodí tvorové o velikosti těla od méně než 1 cm až po různé hvězdice o velikosti přesahující 1 m či sumýše s rozsahem těla převyšujícím 2 m. Tělo dospělých ostnokožců je paprsčitě souměrné (v podstatě stavěné na čísle 5). U hvězdic je tento typ tělní stavby dobře patrný, protože z prostřední části (kde je ústní otvor) vybíhá pět ramen (tzv. ambulaker, jedn. č. \"ambulacrum\"). Jiní ostnokožci (např. sumýši nebo ježovky) nemají svá „ramena“ oddělena, ale při bližším pohledu na stavbu těla je pětičetné uspořádání patrné i u nich. Přesto není pětičetné uspořádání dokonalé a je tedy zřejmé, že se vyvinulo až druhotně. Například ústní otvor (madreporit) se otevírá vždy trochu mimo centrum těla, v oblasti mezi kořeny dvou ramen. Tento prvek nesouměrnosti umožňuje číslovat jednotlivá ramena.\n\nUvnitř těla se nachází rozvětvená síť coelomálních kanálků – tzv. ambulakrální systém, které usnadňují vnitřní koloběh látek a zároveň slouží jako hydraulický systém, jenž napomáhá pohybu. Původní funkce ambulakrální soustavy byla zřejmě trávicí, u dnešních ostnokožců panožky slouží k pohybu, jako smyslový orgán (hmat) nebo k dýchání. Oběhový systém je tvořen soustavou trubic, která kopíruje vodní kanálky, stejně tak jako nervový systém, který je decentralizovaný. Ambulakrální kanálky ústí do panožek, přičemž při vytlačení vody se mohou přisát k podkladu, při nasátí se uvolní. Trávicí soustava je trubicovitá nebo vakovitá, ústní otvor je na spodní části těla. Z orgánů, umožňujících orientaci v prostředí, jsou vyvinuty primitivní hmatové, čichové, polohové (sferidia) a zrakové ústroje (oční destičky rozlišující světlo a tmu). U některých ostnokožců nicméně smyslové orgány zcela chybějí.\n\nOstnokožci jsou většinou gonochoristé s vnějším oplozením, vývoj probíhá přes dipleurní larvy (nepřímý vývoj). Protože jejich vývoj byl dobře prostudován, slouží často jako modelové organismy embryologie (zejména ježovky). Mají schopnost regenerace.\n\nTřída: Lilijice (Crinoidea)\n\nTřída: Hvězdice (Asteroidea)\n\nTřída: Hadice (Ophiuroidea)\n\nTřída: Ježovky (Echinoidea)\n\nTřída: Sumýši (Holothuroidea)\n\n"}
{"id": "93318", "url": "https://cs.wikipedia.org/wiki?curid=93318", "title": "Milan Šrejber", "text": "Milan Šrejber\n\nMilan Šrejber (* 30. prosince 1963) je podnikatel a bývalý profesionální tenista v období 1985–1991 a reprezentant Československa. Na olympijských hrách v Soulu 1988 získal bronzovou medaili v deblu. Je rozvedený a má jednoho syna a dceru.\n\nMilan Šrejber patří do úspěšné generace českých tenistů 80. let. V roce 1984 nastoupil ve svých 19 letech mezi profesionály, o dva roky později byl již mezi nejlepšími sto hráči světa a v první stovce se držel dalších pět let. Nejvýše se vypracoval na 23. místo žebříčku ATP v roce 1986.\n\nHlavními zbraněmi byla agresivní útočná hra a drtivý servis (vynesl mu přezdívku „Mistr Bum“), ke kterému mu pomáhalo i to, že byl s 204 cm nejvyšším hráčem ATP tour. Během kariéry reprezentoval Československo v Davis Cupu a s Miloslavem Mečířem pro něj vybojoval i bronz na Letních olympijských hrách v Soulu roku 1988. Svou profesionální kariéru ukončil v roce 1991 kvůli potížím se zrakem.\n\nPo ukončení založil privatizační fond Šrejber Tennis Investing (ŠTI) a účastnil se kupónové privatizace. Do podnikání investoval peníze, které získal v předchozích letech jako tenista. Celkově spravoval v rámci 3 investičních fondů desítky tisíc kupónových knížek.\n\nV lednu 1994 se stal předsedou představenstva nově založené akciové společnosti Pankrác, místopředsedy představenstva se stali Michael Kocáb a Oldřich Lichtenberg.\n\nMilan Šrejber vždy otevřeně podporoval pravici a ODS věnoval celkem 7,5 milionu korun, Občanská demokratická strana pravděpodobně jejich část vykazovala na fiktivní dárce Lajose Bácse a Radjiva Sinha.. Po pádu vlády a předčasných volbách v roce 1998 se dostala k moci opoziční ČSSD, která vyhlásila akci Čisté ruce, v jejímž rámci podalo Ministerstvo financí trestní oznámení na Milana Šrejbera (známého sponzora ODS) za údajné pochybení při správě fondů, které spravovala.\n\nPřípad Milana Šrejbera projednával Městský soud v Praze, od počátku ho doprovázel značný zájem médií. Milan Šrejber byl odsouzen na 5,5 roku nepodmíněně za zneužití informací v obchodním styku. Celá kauza vykazovala řadu známek nestandardních postupů a politických tlaků. Městský soud rozhodl na základě výroku jednoho soudního znalce Igora Strejce, i když ostatních osm vypovědělo, že k žádnému porušení zákona a ani k poškození akcionářů nedošlo. Igor Strejc byl přitom v době, kdy posudek psal, sám vyšetřován kvůli trestnímu oznámení. Měsíc po vypracování posudku na případ Milana Šrejbera bylo ale jeho obvinění odloženo. Na Strejcově případu přitom pracovali policisté z odboru pro hospodářskou kriminalitu, který řešil i kauzu Milana Šrejbera.\n\nNa základě těchto a dalších pochybení rozsudek zrušil Nejvyšší soud a Milana Šrejbera osvobodil. V roce 2007 bylo celé stíhání na základě mnoha znaleckých posudků, které shodně tvrdily, že nedošlo k žádnému poškození akcionářů, zastaveno. Milan Šrejber strávil ve vězení celkem 131 dní.\n\n\n"}
{"id": "93319", "url": "https://cs.wikipedia.org/wiki?curid=93319", "title": "CFA", "text": "CFA\n\nCFA může být:\n\n"}
{"id": "93322", "url": "https://cs.wikipedia.org/wiki?curid=93322", "title": "Kirovskaja (stanice metra v Samaře)", "text": "Kirovskaja (stanice metra v Samaře)\n\nKirovskaja ( ) je stanice samarského metra. Pojmenována byla po ruském revolucionáři S.M. Kirovovi.\n\nKirovskaja je podzemní, mělce založená, jednolodní stanice s ostrovním nástupištěm a dvěma výstupy. Je také jedinou v celé síti Samarského metra, kde jsou eskalátory.\n\nPrvní z výstupů je vyveden eskalátorovým tunelem do povrchového vestibulu kruhového půdorysu, vychází z jednoho konce nástupiště v ose stanice. V provozu však nevydržel po svém otevření dlouho; později byl pro cestující uzavřen, ve vestibulu byla následně zřízena tržnice s názvem „metro“ a zároveň také i skladiště. Vypukl zde dokonce i požár, po kterém byl sice celý výstup opět načas zprovozněn, v současné době je však znova nefunkční.\n\nDruhý z výstupů, který vede z opačného konce podzemního prostoru stanice, vychází rovněž eskalátorovým tunelem, do podpovrchového vestibulu pod \"Kirovského prospekt\".\n\nNa obklad stěn za nástupištěm byl použit mramor, strop je omítnutý a na podlahu žula. Nad jedním z výstupů je umístěn reliéf, který má oficiálně symbolizovat práci sovětského člověka.\n\nStanice slouží veřejnosti jako jedna z prvních v síti metra, otevřela se jako součást úseku Jungorodok – Poběda 26. prosince 1987.\n\n"}
{"id": "93328", "url": "https://cs.wikipedia.org/wiki?curid=93328", "title": "Purim", "text": "Purim\n\nPurim ( , \"losy\", z akkadského \"pūru\", doslovný význam ve smyslu „kostky“ či „hazardní hra“, v českém ekumenickém překladu jako \"púrim\") je nejveselejší židovský svátek připomínající vysvobození perských Židů z intrik zlého vezíra Hamana, který je chtěl 13. adaru 3405 (tj. podle tradice 355 př. n. l.) bezpodmínečně a absolutně vyhubit, jak je zaznamenáno v knize Ester. Název svátku připomíná Hamanovo metání losů, kterými chtěl určit nejvhodnější den pro svůj zamýšlený plán. Mezi sváteční zvyky patří veřejné předčítání knihy Ester, vzájemné se obdarovávání dárky (např. jídlem, pitím), obdarování potřebných či přispění na charitu, uspořádání slavnostní hostiny, popíjení alkoholických nápojů a pořádání purimových karnevalů v maskách a kostýmech.\n\nPurim je slaven každoročně 14. dne hebrejského měsíce adaru; v přestupném roce až 14. dne druhého adaru. Ve městech, jež měla hradby v časech Jozuových včetně Jeruzaléma je Purim slaven 15. adaru, a to jako \"Šušan Purim\". Jako u všech ostatních svátků začíná Purim se západem slunce předcházejícího dne.\n\nPurim patří mezi historické svátky, nemá stejnou svatost jako poutní svátky nebo vysoké svátky, které jsou předepsány přímo Tórou. Během svátku Purim neplatí omezení týkající se práce, jež platí o ostatních svátcích.\n\nPříběh popisující události předcházející vzniku svátku Purim lze nalézt v Tanachu v knize Ester. Vypráví o tom, jak Židovka jménem Ester, která se stala královnou v Perské říši, zachránila svůj lid před záhubou.\n\nPerský král Achašveroš (v kralickém překladu \"Ahasvér\") pořádal velikou oslavu k výročí své vlády, kam sezval spoustu významných lidí té doby. Hodně se hodovalo a pilo a král, značně opilý, poslal pro svou ženu, královnu Vašti, aby za ním přišla nahá, aby všichni viděli, jakou mají krásnou královnu. To ovšem královna odmítla, a tak byla na králův rozkaz zbavena trůnu. Po několika dnech začala králi scházet žena, vyslal proto posly po celé říši, aby mu přivedli novou královnu. Poslové vybrali krásné ženy z celého království, mezi jinými i židovskou sirotu Ester, jež byla Mordechajovou neteří. Král jí byl tak unesen, že se ji rozhodl povýšit na královnu. Na Mordechajovu radu však Ester králi neprozradila svůj původ ani vztah k Mordechajovi.\n\nJednou Mordechaj náhodou vyslechl rozhovor dvou královských dvoranů, Bigtana a Tereše, kteří chtěli krále zabít. Vzkázal to proto Ester, která krále varovala. Posléze mu prozradila, že jí to řekl Mordechaj. Po čase se stal královým prvním ministrem Haman, který pocházel z rodu Amálekova, jenž byl starým nepřítelem Izraele. Nenáviděl Mordechaje, který se mu odmítal klanět a vzývat jej jako boha, jak činili ostatní. Haman tedy začal Židy u krále hanit a po čase ho přemluvil k tomu, že tuto nepoddajnou skupinu zlikviduje. Achašveroš k tomu nakonec dal souhlas (nevěděl, že jeho žena je Židovka). Haman chtěl zjistit nejvhodnější datum k vyvraždění Židů, proto se rozhodl metat los - pur -, jehož prostřednictvím mu měl být zjeven správný den k provedení plánu. Mordechaj se to dozvěděl a vydal se varovat Ester, že Židům hrozí záhuba. Oděl se do tedy žíněného roucha, na hlavu si vysypal popel a vydal se do královského zámku. Prostřednictvím sluhy královně vyložil, co se dozvěděl. Ester Mordechajovi vzkázala, aby svolal všechny Židy žijící v Šúšanu a aby se za ni tři dny postili. Ona sama se také se svými služebnými postila. Po třetím dnu se v královském rouchu vydala za králem. Podle midraše se tehdy stal zázrak, neboť král Ester přijal, ačkoli předtím vydal rozkaz, že pod hrozbou trestu smrti nechce být rušen. Achašveroš se jí však zeptal, co by si přála. Ester odvětila, že hostinu, jíž by se zúčastnili král, ona a Haman.\n\nNa večeři se hodovalo a král se Ester opět zeptal, co by ráda. Na to odpověděla, že ještě jednu takovou večeři ve stejném složení. Haman stále nemohl zapomenout na Mordechajovu troufalost a jeho žena Zereš mu pak navrhla, ať postaví kůl, na kterém by Mordechaje pověsili. Toho večera král nemohl spát. Četl si proto v knize letopisů památných událostí a pozastavil se u dvou dvořanů, kteří se pokusili vztáhnout ruku na krále. Služebných se posléze optal, jak se odvděčili Mordechajovi, a oni odpověděli, že nijak. V tom přišel Haman, který původně chtěl po králi, aby nechal Mordechaje zabít. Král se ho namísto toho zeptal, co by udělal člověku, kterého si král nanejvýš váží a ctí ho. Haman, domnívaje se, že král mluví o něm, odvětil, že takového člověka by oblékl do královského roucha a posadil na královského koně. Roucho a koně by odevzdal do rukou velmožů, kteří by onoho muže oblékli a provedli po městském prostranství. Nato král Hamanovi přikázal, aby tedy tyto pocty prokázal Mordechajovi. Haman tedy začal Mordechaje nenávidět ještě víc.\n\nPři druhé hostině se Ester přimluvila za svůj lid. Požádala krále, aby byl jí a jejímu lidu, který má být povražděn a vyhuben, věnován život. Král se otázal, kdo že je ten ničema, který chce něco takového provést? Na to Ester odpověděla, že tím člověkem je Haman. Rozhořčený král vyšel do palácových zahrad. Haman se pokusil královnu odprosit a padl při tom na pohovku, na níž seděla. V tu chvíli se král vrátil, a když to uviděl, nechal Hamana pověsit na kůl, který měl Haman připravený pro Mordechaje.\n\nToho dne daroval král Židům možnost obrany proti pogromu. Mordechaj napsal jeho jménem list všem místodržícím a správcům zemí. Tímto výnosem uděloval král všem Židům právo, aby se shromáždili a postavili se na obranu svých životů. Opis tohoto výnosu byl vydán jako zákon platný ve všech zemích a krajinách, jimž byl Achašveroš vládl. Všem národům se v něm nařizovalo, aby byli přichystáni vykonat pomstu nad nepřáteli Židů. Třináctého dne měsíce adaru se Židé zmocnili těch, kdo je nenáviděli. Shromáždili se ve svých městech a všech zemích, jež král Achašveroš ovládal, a pobili všechny, kteří je chtěli vyhubit.\n\nMordechaj pak tyto události sepsal a poslal dopisy všem Židům ve všech krajinách ovládaných králem Achašverošem. Uložil jim, aby každým rokem slavili čtrnáctého a patnáctého dne měsíce adaru památku na dny, v nichž si Židé ulevili od svých nepřátel, a na měsíc, který jim přinesl zvrat, místo starosti radost, aby tento čas slavili jako dny radostného hodování a aby posílal jeden druhému dárky a chudým dary.\n\nSanhedrin (nejvyšší rabínský soud) stanovil následující čtyři povinnosti ke 14. dni měsíce adar. V hebrejštině tato přikázání začínají písmenem mem (מ):\n\nBěhem tohoto svátku je povinností číst knihu Ester z pergamenového svitku (\"megila\"), a to formou, jako se četl \"igeret\" - dopis (svitek není zcela rozevřen, jako je tomu v případě Sefer Tora, ale přeložen, jak tomu bývalo zvykem u dopisů), a to večer a ráno 14. adaru (v případě Šušan Purim pak 15. adaru). Megila je na rozdíl od ostatních hebrejských biblických knih bohatě ilustrovaná. Megila se čte na Purim dvakrát: večer během modlitby ma'ariv a ráno během modlitby šacharit. Ilustrované megily (a další příklady hmotné kultury spojené s Purimem), které pocházejí z Českých zemí, si lze prohlédnout v expozici Židovského muzea v Praze v Klausové synagoze.\n\nČtení megily nepodléhá tak přísným pravidlům, jako čtení z Tóry. Je možné se u čtení střídat a v některých (především neortodoxních) synagogách jsou ke čtení připouštěny i ženy nebo větší děti.\nJe zvykem, že kdykoli je přečteno Hamanovo jméno, bývá přehlušeno dupotem dospělých či křikem dětí a rachotem jejich klapaček nebo řehtaček (: \"ra'ašanim\", sg. \"ra'ašan\"; : \"greger\"). Důvodem tohoto zvyku je „vymazat památku Amálekovu“, jehož byl Haman potomkem. Podle halachy je ranní čtení důležitější a má větší hodnotu než čtení večerní. Po skončení čtení následuje zpěv písně \"Šošanat Ja'akov\" (Lilie Jákobova) a poté všeobecné veselí a karneval.\n\nKromě čtení megily je další liturgickou změnu přidání odstavce \"al ha-nisim\" („Za zázraky...“) do Amidy v požehnání Hoda’a (Díkůvzdání). Tentýž odstavec se přidává i do požehnání po jídle.\n\nBěhem Purimu se stejně jako během jiných svátků schází u svátečního stolu celá komunita. Je doporučováno dobré jídlo a pití. Z jídla většinou vegetariánská a mléčná jídla a rybí pokrmy na různý způsob. Z nápojů pak víno. V evropských zemích (a také v České republice) jsou oblíbené štrůdl a slivovice nebo vodka.\n\nBěhem Purimu je povinností poslat alespoň dvě porce jídla jednomu člověku (je samozřejmě možné poslat porcí vícero). Porcí jídla se rozumí jak potravina, tak nápoj, které je možné ihned zkonzumovat.\n\nNedílnou součástí oslav svátku Purim je povinnost obdarovat chudé a potřebné (\"matanot le-evjonim\"). Člověk by měl dát dva dary alespoň dvěma chudým, aby také mohli mít v tento slavný den radost.\n\nPodle talmudických učenců je micvou opít se tak, že dotyčný nerozezná mezi požehnaným Mordechajem (\"baruch Mordechaj\") a prokletým Hamanem (\"arur Haman\") (výraz a mají stejnou numerickou hodnotu: 502). Každý by tak měl vypít více vína než obvykle. Tento zvyk se nazývá , \"ad de-lo jada\" (až nebude vědět). Talmud ale vyzývá k opatrnosti:\nJedním z nejzábavnějších purimových zvyků je odedávna oblékání masek a kostýmů, které i dnes patří k nejpopulárnějším projevům lidového judaismu. Zvláště děti si užívají převlékání se za protagonisty z knihy Ester, včetně královny Ester a Mordechaje nebo dalších biblických postav, jako je např. král David a \"kohen gadol\" (velekněz), nebo do moderních převleků za indiány, policisty apod.\n\nKostýmy a masky zakrývají identitu toho, kdo je nosí. Skrývání hrálo v knize Ester důležitou roli, např. když Ester skryla před králem svůj původ nebo když Mordechaj skryl znalost všech světových jazyků, což umožnilo, že se Bigtan a Tereš (dva dvořané, kteří chtěli zabít krále) v jeho přítomnosti otevřeně bavili o svém záměru.\n\nJediný, kdo je skutečně skryt za všemi příběhy Megily je Bůh. Židovští učenci zmiňují jeho roli jako (\"hester panim\", nebo „zakrytí tváře“, což je také narážka na hebrejské jméno knihy Ester, \"megilat Ester\" - doslova „svitek Ester“, což ale může zároveň znamenat „odhalení [toho] skrytého“). Přestože Židé věří, že se vše nakonec obrátilo v dobré díky božímu zásahu (díky řadě zázraků), kniha Ester neobsahuje žádnou zmínku Božího jména. Na památku toho, jak zůstal Bůh v průběhu celého zázraku Purimu skryt, se Židé během Purimu převlékají a mnoho z nich zakrývá svou tvář.\n\nZvyk maškarády byl poprvé zaveden italskými Židy na sklonku 15. století pod vlivem římských karnevalů. Tento zvyk se rozšířil do všech zemí, kde Židé žili, snad až na Orient. První židovský autor, který se o tomto zvyku zmiňuje, je Jehuda Minz (zemřel 1508 v Benátkách v jeho díle \"Responsa č. 17\", jehož cituje Moše Isserles v Orach chajim 696:8. Vyjádřil zde názor, že vzhledem k tomu, že účelem maškarád je pouze veselí, nemělo by být považováno za porušení biblických zákonů týkajících se oblečení. Přesto byly některé autority proti těmto kostýmům. Lidé na to ale nedbali a převažoval shovívavý postoj. Zvyk je stále dodržován mezi věřícími Židy všech sekt a mezi věřícími i nevěřícími Izraelci.\n\nV Izraeli jsou slavnostní purimové pochody, při nichž muži, ženy, chlapci a dívky slaví tento svátek veřejně v kostýmech a maskách.\n\nMezi tradiční purimové písně patří \"Mi še-nichnas adar marbim be-simcha\" („Od začátku měsíce adaru radost roste“, \"La-Jehudim hajta ora ve-simcha ve-sason vi-kar\" („Židům bylo světlo a radost, veselí a pocta“) a \"Chajav iniš li-vesumej\" („Je povinnost pít“). Pijut \"Šošanat Ja'akov\" (Lilie Jákobova), čtený na závěr čtení Megily, je často zpíván v různých populárních melodiích a stal se součástí většiny sidurů. Populární je i dětská purimová píseň \"Chag Purim\".\n\n\"Purim špil\" (z jidiš: „Purimová hra“) označuje veselé divadelní představení, které se hraje na Purim. Bývá zvykem, že se tematika týká humorného zpracování biblického příběhu, není to však nutným pravidlem. Cílem je podpořit zábavu a sváteční veselí.\n\nO Purimu je podáváno mnoho symbolických pokrmů, které se vztahují k Ester a Hamanovi. V aškenázských komunitách se tradičně podává \"hamantašen\" (v jidiš: „Hamanovy kapsy“; v moderní hebrejštině: \"Oznej Haman\", „Hamanovy uši“), což je trojúhelníkové pečivo se sladkou náplní. Jako náplně se obvykle používá švestkových povidel nebo máku, dále pak datlí, meruněk nebo čokolády. Těsto na \"hamantašen\" se vyválí, vykrojí se z něj kolečka, která se naplní sladkou náplní a okraje se přehnou, aby byl kousek náplně vidět. Tvar sušenek může buď představovat třírohé klobouky, které se nosily za Hamanových dob v babylonském exilu, nebo údajný tvar jeho uší. V sefardských komunitách se tyto Hamanovy uši připravovaly buď pečené, nebo smažené a před jídlem se namáčely v sirupu. Podávají se také sušenky s mákem, makové koláče a mezi purimové speciality patří trojúhelníkový kreplach plněný tvarohem.\n\nHlavní jídlo během Purimu bývá vegetariánské a mléčné. Ester, která žila v královském paláci a nechtěla prozradit, že je Židovka, nejedla vzhledem ke stravovacím předpisům maso a živila se pouze vegetariánsky. Během hlavního chodu se tak podávají jídla z fazolí, hrachu, cizrny. V severní Africe pak \"berkokš\" (hrubý kuskus) s boby a máslem přelitý mlékem nebo také nejrůznější obilné kaše s rozinkami, cukrem a skořicí.\n\nJediným masitým pokrmem během Purimu může být ryba, která se podávala jako symbol plodnosti s šafránem. Mezi další sladkosti pak patřil například koláč prosáklý koňakem či kompoty polévané likérem.\n\nPůst Ester (hebrejsky: תענית אסתר, \"Ta'anit Ester\") je připomínkou třídenního půstu, který Židům nařídila královna Ester předtím, než šla ke králi Achašverošovi prosit za záchranu svého lidu. Půst je připomínán 13. adaru, v předvečer Purimu. Jedná se o menší půst, tzn. že platí od úsvitu do soumraku.\n\nPokud je přestupný rok (tzn. že má třináctý měsíc, druhý adar), slaví se Purim až ve druhém měsíci adaru (karaité jej naopak slaví v prvním adaru). 14. adar I. se ale nazývá jako připomínka na svátek \"Purim katan\" - hebrejsky „malý Purim“, který má vlastnosti malého svátku a v řadě obcí je tak připomínán. Rozdíly mezi \"Purim\" a \"Purim katan\" jsou popsány v Šulchan Aruch, Orach Chajim 697.\n\nŠušan Purim (hebrejsky: שׁושׁן פורים) je oslava svátku Purim 15. adaru. Pojmenován je po hlavním perském městě Susách či Šušanu, kde boje za svobodu a přežití trvaly déle. Jelikož bylo město Šušan opevněno hradbami, slaví se podle tradice ve všech městech, které měly hradby v časech Jozuových — což se dnes prakticky týká pouze Jeruzaléma a Jericha — Purim o den později.\n\nOslavy svátku Purim připadají gregoriánského kalendáře na:\n\n\n\n"}
{"id": "93329", "url": "https://cs.wikipedia.org/wiki?curid=93329", "title": "Miloš Tichý", "text": "Miloš Tichý\n\nMiloš Tichý (* 17. prosince 1966 Počátky, vyrůstal ve městě Černovice) je český astronom, bývalý manžel Jany Tiché. Pracuje na Hvězdárně na Kleti. Studoval na Gymnáziu v Pelhřimově. Vystudoval stavební fakultu ČVUT v Praze a Přírodovědeckou fakultu v Brně.\n\nJe objevitelem značného počtu planetek. Definitivní označení bylo do 1. ledna 2015 přiděleno již 526 jím objeveným planetkám. Kromě toho na kleťské observatoři objevil 23. října 2000 periodickou kometu P/2000 U6 Tichý, po druhém návratu v roce 2008 dostala definitivní označení 196P/Tichý.\n\nNa jeho počest byla pojmenována planetka (3337) Miloš.\n\n"}
{"id": "93340", "url": "https://cs.wikipedia.org/wiki?curid=93340", "title": "Rodina písma", "text": "Rodina písma\n\nRodina písma je v typografii skupina řezů odvozených z jednoho typu písma.\n\nŘez písma je kresebná varianta základního typu písma. Těchto kresebných variant se používá pro vyznačování slova nebo i delšího textu. Je to např. tučné písmo nebo \"kurziva\".\n\nPoužívání jedné písmové rodiny zajišťuje jednotný vzhled sazby.\n\nÚplná písmová rodina obsahuje základní písmo a jeho vyznačovací verze - stojatého písma i kurzivy. Písma jedné rodiny mají společné kresebné vlastnosti, stejnou střední výšku, výšku verzálek i délku horních a dolních dotahů.\nNěkteré rodiny písma obsahují velké množství řezů, ovšem většina typů písem obsahuje řezy čtyři. Jiné typy písma rodiny ani netvoří, protože jsou navrženy pouze v jednom řezu, případně mají pouze jeden vyznačovací řez.\n\nNejběžnějším písmem používaným v sazbě knih, časopisů, na internetu apod. je základní písmo, jehož znaky jsou vzpřímené (někdy též stojaté písmo, obyčejné, normální).\nVyznačovací řez se liší od základního svou kresbou. Kresba je však ze základního řezu odvozena. Vyznačovací řez se používá k zvýraznění důležitých slov nebo celých částí textu. Vyznačovacím řezem je kurziva, polotučné písmo, tučné, velmi tučné, tučná kurziva a kapitálky.\nKurzíva je řez s mírným sklonem. Je nejčastěji používaným řezem používaným v sazbě pro vyznačování. Pro svou horší čitelnost není vhodný pro sazbu delšího textu. Pravá kurziva je speciálně navržený řez písma. Počítačová sazba však umožňuje i naklonění písma, které kurzívu neobsahuje. Tato nepravá kurziva se však od pravé výrazně liší a hlavně deformuje tvar písma.\n\nDuktus (v typografii se tímto pojem rozumí tloušťka písmových tahů) je dalším důležitým znakem písmové kresby. Duktus je vyjádřen poměrem tloušťky tahů k výšce písmen. Výrazně ovlivňuje výraznost a čitelnost písma.\n\nPísma se zesíleným duktem můžou být polotučná, tučná a velmi tučná. U těchto řezů jsou všechny tahy oproti základnímu řezu zesíleny a vysázený text působí opticky tmavší.\n\nPísma se zeslabeným duktem jsou tenká nebo slabá. Jejich tahy jsou zeslabené a text vysázený těmito písmy se zdá opticky světlejší.\nKombinací sklonu a duktu dostáváme např. tučnou kurzivu.\n\nKapitálky jsou menší verzí normálních verzálek. Jsou kreslené na střední výšku písma a mohou být pravé nebo nepravé. Pravé kapitálky je nutné si koupit zvlášť ve speciálním písmovém souboru. Nepravé kapitálky jsou imitovány z verzálek, u kterých je snaha přiblížit se střední výšce písma. Nepravé kapitálky mají však i zeslabený duktus oproti základnímu písmu, a takto vyznačený text se bude v sazbě opticky propadávat.\n\n"}
{"id": "93354", "url": "https://cs.wikipedia.org/wiki?curid=93354", "title": "Šavu'ot", "text": "Šavu'ot\n\nDatum konání svátku se přímo odvíjí od svátku Pesach a následuje bezprostředně po konci počítání omeru.. Tóra ukládá počítat sedm týdnů od oběti \"omer\" (, doslova „odříznuté klasy, snop, snopek“) přinášené na druhý den svátku Pesach a v padesátý den (7 týdnů a 1 den) slavit tento svátek. Toto počítání dnů a týdnů se chápe jako vyjádření přání a očekávání darování Tóry. O Pesachu byl židovský národ osvobozen od svého zotročení faraonem a o Šavu'ot mu byla darována Tóra a stal se národem zavázaným k službě Hospodinu.\n\nŠavu'ot má mnoho aspektů, v důsledku čehož je nazýván různými jmény. V Tóře je označován jako Svátek týdnů (hebrejsky , \"Chag ha-šavu'ot\"), Svátek sklizně (hebrejsky , \"Chag ha-kacir\") či Den prvního ovoce (hebrejsky , \"Jom ha-bikurim\"). Mišna a Talmud zmiňují Šavu'ot jako Aceret (hebrejsky , slavnostní shromáždění). Jelikož se Šavu'ot koná 50 dní po Pesachu, získal od křesťanů v řadě zemí označení \"Pentecost\" ( , „padesátý [den]“).\n\nPodle židovské tradice se Šavu'ot slaví v Izraeli pouze jeden den, zatímco v diaspoře (mimo Izrael) dva dny. Reformní Židé slaví svátek i mimo Izrael pouze jeden den.\n\nKromě významnosti, coby svátek připomínající darování Tóry na hoře Sinaj, se s tímto svátkem v Izraeli pojí období sklizně obilí. V biblických dobách trvala sklizeň obilí sedm týdnů a byla obdobím radosti a veselí. Začínala během Pesachu sklizní ječmene a končila o Šavu'ot sklizní pšenice. Šavu'ot je tedy závěrečný svátek sklizně obilí, obdobně jako je osmý den svátku Sukot závěrečný svátek sklizně ovoce. Během existence jeruzalémského Chrámu se o Šavu'ot přinášela oběť dvou bochníků kynutého chleba.\n\nŠavu'ot byl rovněž prvním dnem, kdy mohli jednotlivci přinést \"bikurim\" (první ovoce) do jeruzalémského Chrámu. Jako bikurim bylo přineseno sedm druhů, kterými podle Tóry oplývá země izraelská, a to: pšenice, ječmen, vinná réva, fíky, granátová jablka, olivy a datle. V převážně rolnické společnosti starověkého Izraele židovští sedláci uvazovali na svých polích stéblo rákosu kolem prvního zrajícího plodu zmíněných sedmi druhů. V době sklizně pak plody označené rákosem byly utrženy a uloženy koše pleteného ze zlata a stříbra. Koše pak byly naloženy na voly, jejichž rohy byly pozlaceny a ozdobeny girlandami z květů a kteří byli vedeni ve velkém procesí do Jeruzaléma. Když sedláci během procesí procházeli městy a vesnicemi, byli doprovázeni hudbou a průvody.\n\nV hebrejštině znamená slovo „Šavu'ot“ „týdny“ a označuje sedm týdnů, během kterých Židé putovali z Egypta až pod horu Sinaj. Pokud Pesach symbolizuje vysvobození fyzické, z otroctví samovládce, pak Šavu'ot symbolizuje vysvobození duchovní, zpod jha modloslužby. Právě přijetím Tóry na Sinaji bylo dovršeno vykoupení Izraele z Egypta a Izrael se stal vyvoleným národem jediného Boha. Darování Tóry není pouze milníkem v židovské historii, učenci je přirovnáváno ke svatbě mezi Izraelem a Bohem a tento svazek trvá dodnes. Na Šavu'ot si znovu a znovu Židé připomínají povinnosti, které z takového vztahu vyplývají.\n\nTóra má dvě části - psanou a ústně tradovanou. Psaný zákon obsahuje Tóru, Proroky (\"Nevi'im\") a Spisy (\"Ktuvim\"). Spolu s psanou Tórou byl Mojžíšovi na Sinaji darován i ústní zákon, který doplňuje a vysvětluje psaný zákon. Tato část zákona byla předávána ústně z generace na generaci až do doby tanaitů, kdy zachované tradice byly sepsány v Mišně. Ani tehdy však ústní výklad tradice nezanikl a dále pokračoval a pokračuje až do dnešních dnů.\n\nŽidovští učenci tvrdí, že: „Bůh se dívá do Tóry a tvoří svět.“ Je také psáno, že: „Pro Tóru byl stvořen svět.“ Učíme-li se Tóru a plníme její příkazy, dáváme světu smysl, protože plníme záměr Stvoření.\n\nKdyž se Bůh zjevil na Sinaji, slyšel židovský národ Desatero přímo z Božích úst:\n\n\nPodle jednoho výkladu nabízel Bůh Tóru i jiným národům. Ezau ji nepřijal, protože se odmítl vzdát zabíjení. Lotovi potomci ji nepřijali kvůli tomu, že se odmítli vzdát smilstva. Pouze Mojžíš ji bez výhrady přijal.\n\n\n\n"}
{"id": "93359", "url": "https://cs.wikipedia.org/wiki?curid=93359", "title": "Seznam islandských spisovatelů", "text": "Seznam islandských spisovatelů\n\n\n\n\n\n\n\n"}
{"id": "93361", "url": "https://cs.wikipedia.org/wiki?curid=93361", "title": "Jan Kubice", "text": "Jan Kubice\n\nJan Kubice (* 3. října 1953) je český politik a bývalý ředitel policejního Útvaru pro odhalování organizovaného zločinu (ÚOOZ). Od dubna 2011 do července 2013 byl ministrem vnitra ve vládě Petra Nečase.\n\nPřed Sametovou revolucí se pohyboval spíše v evangelických kruzích a měl styky s disidenty. Velmi dobře se znal s bývalým poslancem Unie svobody Svatoplukem Karáskem. Děd a otec Jana Kubiceho před rokem 1948 sloužili u policie. Nepatřil sice k disentu, ale účastnil se protirežimních demonstrací.\n\nPřed rokem 1989 působil jako mistr a poté jako vedoucí zásobování v podniku Vodní stavby. V minulosti údajně pracoval i v taxislužbě, což mu jízlivě připomínal například David Rath.\n\nU policie pracoval od roku 1989 do roku 2008. Nastoupil tedy bezprostředně po sametové revoluci. V letech 1990–1992 působil ve Službě na ochranu objektů zvláštního významu FPS, v níž po půl roce postoupil do funkce zástupce ředitele a v roce 1991 do funkce ředitele. Od roku 1993 do ledna 1994 řídil Ochrannou službu Policie České republiky, která zabezpečuje ochranu vysokých ústavních činitelů, od roku 1994 do konce roku 1994 (či do roku 1995) byl ředitelem Útvaru operativní dokumentace kriminální policie.\n\nV roce 1995 byl jmenován ředitelem nově vzniklého Útvaru pro odhalování organizovaného zločinu. Od policie odešel počátkem roku 2008 poté, co Ivan Langer dosadil na post šéfa kriminálky Jiřího Houbu, což komentoval: „To pro mě bylo nepřekousnutelné. Opravdu nemám zapotřebí, abych po dvaceti letech od revoluce sloužil pod estébákem. To prostě ne.“\n\nDne 29. května 2006, několik dní před volbami do Poslanecké sněmovny, se Kubice jako ředitel ÚOOZ obrátil na poslance sněmovního branného výboru se zprávou, ve které se uvádí, že organizovaný zločin pronikl do státní správy. Tato zpráva byla později v médiích označována jako Kubiceho zpráva. Policejní prezidium, ministerstvo vnitra a předseda vlády prý omezovali činnost Útvaru pro odhalování organizovaného zločinu (ÚOOZ). Údajně se tak dělo především v souvislosti s vyšetřováním tří závažných případů – vyšetřování vraždy podnikatele Františka Mrázka a jeho vztahů s vysoce postavenými úředníky a politiky, vyšetřování podvodů při obchodech s ropnými produkty a vyšetřování objasňování vražd v takzvané Solncevské mafii a o korupci ve státní správě v souvislosti s biopalivy (kauza biolíh). Kubice z ovlivňování vyšetřování obvinil především bývalého šéfa úřadu vlády Pavla Přibyla. Ten měl intenzivní kontakty hlavně s bývalým předsedou vlády a ČSSD Stanislavem Grossem. Vyšetřování nepotvrdilo Kubiceho obvinění.\n\nNovinářům se podařilo získat kopii od poslance za KDU-ČSL Pavla Severy, který později za svůj přestupek zaplatil pokutu 25 tisíc korun. Podle zprávy dokumenty nalezené při domovní prohlídce u Tomáše Pitra nasvědčují tomu, že za vraždou podnikatele Mrázka může stát „osoba jménem Kočka“. Novináři ji ztotožnili s Václavem Kočkou starším, dlouholetým organizátorem Matějské pouti v Praze a významným členem ČSSD, který se zná s Jiřím Paroubkem, v době medializace předsedou ČSSD a premiérem, případně s jeho synem Václavem Kočkou, který v minulosti podnikal s osobou podezřelou z působení v ruské mafii.\n\nPremiér a předseda ČSSD Jiří Paroubek na mimořádné tiskové konferenci popřel, že by do vyšetřování případu on nebo ministr vnitra František Bublan zasahovali. Paroubek tvrdil, že se jednalo o „dlouho připravované spiknutí“ a že za aférou stojí politici ODS, kteří se snažili tímto způsobem ovlivnit a také ovlivnili výsledek voleb. Kubiceho označil za lháře a manipulátora a po skončení voleb v emotivním projevu zpochybnil jejich výsledek s odvoláním na tuto kauzu. Předseda ODS Mirek Topolánek jakoukoliv spojitost se zprávou Jana Kubiceho popřel. Novinář Štěpán Kotrba v článku v Britských listech naznačil, že mezi Markem Dalíkem, lobbistou spjatým s ODS, a Janem Kubicem existoval jistý kontakt, který by mohl Paroubkovu hypotézu o načasování aféry podpořit.\n\nŽalobu, jíž Jiří Paroubek žádal omluvu a odškodnění za zásah do svého práva na ochranu soukromého života a dobrého jména Kubiceho zprávou a překročením pravomocí a porušením předpisů ze strany Kubiceho, soudy zamítly, a toto rozhodnutí nezvrátilo ani odvolání a dovolání. Soudy uznaly Kubiceho obhajobu, že zprávu předal sněmovnímu branně-bezpečnostnímu výboru v režimu důvěrné.\n\nOd 20. února 2008 je spoluvlastníkem bezpečnostní a zpravodajské agentury SUB S.A., s.r.o., zabývající se mimo jiné bezpečnostním poradenstvím. Dle ARES nabízí ostrahu majetku a osob, služby soukromých detektivů a služby informačních a zpravodajských kanceláří.\n\nDne 19. dubna 2011 koaliční strany Nečasovy vlády oznámily, že převezme po Radku Johnovi křeslo ministra vnitra. Ministrem vnitra byl jmenován 21. dubna 2011, úřadu se ujal den poté.\n\nVelký odpor vyvolalo Kubiceho jmenování zejména u sociální demokracie. Jiří Paroubek označil Kubiceho za naprosto nedůvěryhodného člověka. David Rath vyjádřil přesvědčení, že po jeho lidech Kubice půjde, protože má dobré zkušenosti s používáním estébáckých metod a má k dispozici celý aparát, ač jeho kvalifikací je řízení taxíku. František Bublan Kubiceho nepovažoval za nebezpečného a domníval se, že Kubice se znemožní sám, protože je nevzdělaný a neschopný. Jeroným Tejc považoval jak kauzu tzv. Kubiceho zprávy, tak vůbec jeho způsob vedení ÚOOZ za doklad jeho naprosté neprofesionality. Stanislav Gross však k působení Kubiceho v ÚOOZ neměl žádné výhrady a absenci vysokoškolského vzdělání u Kubiceho omlouvá jeho konflikty s komunistickým režimem.\n\nV listopadu 2012 obhajoval Kubice postup svého podřízeného, ředitele odboru všeobecné správy MV Václava Henycha, který si v rámci kontroly podpisů pod peticemi na podporu kandidátů v prezidentských volbách slova zákona „chybovost v obou kontrolních vzorcích“ vyložil jako součet chybovostí a formulaci v důvodové zprávě „bude-li chybovost v obou kontrolních vzorcích takto zjištěná celkem 10 %, odečítá se 10 % občanů podepsaných na petici“ s poukazem na slovo „celkem“ vykládal tak, že je v důvodové zprávě „natvrdo napsáno, že je to součet“. Kubice také odmítl správní úkony založené na této matematické operaci napravit, pokud o tom nerozhodne příslušný soud.\n\nMá syna, který si vzal za manželku Petru Kuchárovou, dceru Petera Kuchára, dřívějšího ředitele firmy Subterra, dnes generálního ředitele stavební firmy Prominecon Group (dříve Navatyp).\n\n\n"}
{"id": "93366", "url": "https://cs.wikipedia.org/wiki?curid=93366", "title": "Rosny-sous-Bois", "text": "Rosny-sous-Bois\n\nRosny-sous-Bois je město ve východní části metropolitní oblasti Paříže ve Francii v departmentu Seine-Saint-Denis a regionu Île-de-France. Od centra Paříže je vzdálené 10,1 km.\n\nV Rosny-sous-Bois sídlí Národní centrum silničních informací francouzské policie.\n\nSousední obce: Bondy, Villemomble, Neuilly-Plaisance, Fontenay-sous-Bois, Montreuil a Noisy-le-Sec.\n\n\"Počet obyvatel\"\n\n\nRosny-sous-Bois leží v dosahu dvou stanic RER: \"Rosny – Bois-Perrier\" a \"Rosny-sous-Bois\".\n"}
{"id": "93367", "url": "https://cs.wikipedia.org/wiki?curid=93367", "title": "Anglický roh", "text": "Anglický roh\n\nAnglický roh je dvouplátkový dřevěný dechový nástroj patřící do rodiny hobojových nástrojů (jako její altový zástupce), používá se zejména v symfonických orchestrech.\n\nAnglický roh je delší než hoboj, a proto zní o kvintu níže. Na rozdíl od hoboje je zakončen hruškovitým ozvučníkem, který mu propůjčuje teplý a jemný zvuk. Hmaty jsou velice podobné hobojovým (taktéž se takřka výhradně používá Boehmův systém), takže pro hobojisty není problém hrát i na tento nástroj.\n\nNázev „anglický roh“ neznamená, že tento nástroj pochází z Anglie, vznikl vlastně zkomolením. Předchůdcem tohoto nástroje je barokní oboe da caccia - dvouplátkový dřevěný nástroj, který měl zahnutý tvar a na konci kovový ozvučník, takže svým tvarem připomínal lesní roh. Dostal proto ve francouzštině přezdívku \"„cor anglé“\", čili „ohnutý roh“, postupně se tento název zkomolil na \"„cor anglais“\" – „anglický roh“. Toto označení přejaly i moderní altové hoboje, již rovného tvaru a bez kovového ozvučníku.\n\nRepertoár pro sólový anglický roh je velmi omezený, tohoto nástroje se s oblibou používá spíše jako součást symfonických orchestrů. Pomocí tohoto nástroje skladatelé vyjadřují melancholickou náladu. Jedním z nejznámějších příkladů skladeb pro sólový anglický roh, je melodie ve druhé větě Dvořákovy Novosvětské symfonie.\n"}
{"id": "93370", "url": "https://cs.wikipedia.org/wiki?curid=93370", "title": "Juha Seppälä", "text": "Juha Seppälä\n\nJuha Seppälä (* 9. ledna 1956 Karvia) je finský prozaik, autor románů, sbírek novela, rozhlasových her a sloupkař deníku Aamulehti momentálně žijící v Pori. Ve své tvorbě zobrazuje vážná, ponurá a tragická témata ze života často s podtextem kritiky společnosti, ale je mu vlastní i černý humor a satira.\n\nSeppälä je mimo jiné nositelem Ceny Kalevi Jäntina (Kalevi Jäntin palkinto 1988), Státní literární ceny (Kirjallisuuden valtionpalkinto 2000) a Runebergovy ceny (Runeberg-palkinnto 2001). Díla \"Švihadlo\" a \"Super Market\" byla nominovaná na cenu Finlandia (Finlandia-palkinto).\n\nSvá díla vydává ve vydavatelství WSOY.\n\n\n\n"}
{"id": "93372", "url": "https://cs.wikipedia.org/wiki?curid=93372", "title": "Nebovidy", "text": "Nebovidy\n\nNebovidy můžou být:\n\n\n"}
{"id": "93375", "url": "https://cs.wikipedia.org/wiki?curid=93375", "title": "Zámořské území Spojeného království", "text": "Zámořské území Spojeného království\n\nZámořské území Spojeného království nebo také Britské zámořské teritorium (anglicky \"British Overseas Territory\") je každé z 14 území (stav z 2010), které není součástí Spojeného království Velké Británia a Severního Irska, ale patří pod jeho suverenitu. Leží převážně mimo Evropu a s výjimkou Gibraltaru nejsou součástí Evropské unie.\n\nJméno „Zámořské území Spojeného království“ začal používat zákon British Overseas Territories Act z roku 2002, který nahradil název Britské závislé území (anglicky \"British Dependent Territory\") používaný v zákoně British Nationality Act z roku 1981. Předtím byla tato území známá jako \"kolonie\" nebo \"korunní kolonie\".\n\nAčkoliv jsou území Jersey, Guernsey a Ostrov Man také pod suverenitou Britské koruny, mají mírně rozdílný vztah ke Spojenému království. Tato území mají status britských korunních závislých území.\n\nV historickém kontextu se korunní kolonie odlišuje od protektorátu v míře samosprávy, kdy protektoráty byly v podstatě nezávislé státy pod ochranou Britské koruny.\n"}
{"id": "93377", "url": "https://cs.wikipedia.org/wiki?curid=93377", "title": "Vladimír Piskoř", "text": "Vladimír Piskoř\n\nVladimír Piskoř (* 10. března 1960 Praha) je český překladatel z finštiny, ruštiny a angličtiny.\n\nVladimír Piskoř navštěvoval Gymnázium Budějovická v Praze. Maturoval v roce 1979. Následně v letech 1979 až 1984 studoval obory finština a ruština na Filozofické fakultě Univerzity Karlovy.\n\nPo univerzitních studiích pracoval v nakladatelstvích Svoboda a Albatros.\n\nZ finštiny přeložil více než třicet titulů (např. Arto Paasilinna, Mika Waltari, Asko Sahlberg, Arto Salminen, Kristina Carlsonová, Riikka Pulkkinen). V září 2012 obdržel v Helsinkách státní cenu za překlad a propagaci finské literatury, kterou každoročně uděluje ministerstvo školství a kultury na návrh Informačního centra finské literatury (FILI).\n\n\n"}
{"id": "93383", "url": "https://cs.wikipedia.org/wiki?curid=93383", "title": "Akkadština", "text": "Akkadština\n\nAkkadština je mrtvý semitský jazyk (člen širší afroasijské jazykové rodiny), kterým se hovořilo v oblasti starověké Mezopotámie. Tento nejstarší doložený semitský jazyk k zápisu používal klínové písmo, převzaté ze starší sumerštiny (nepříbuzný, izolovaný jazyk, rozšířený na stejném území). Termín \"akkadština\" je odvozen od hlavního města Akkadu, které vybudoval kolem roku 2340 př. n. l. panovník Sargon a které bylo kulturním centrem starověké Mezopotámie.\n\nPrvní stopy akkadštiny tvoří akkadská vlastní jména v sumerských textech (kolem 2 800 př. n. l.). Souvislé akkadské texty se postupně objevují až v druhé polovině třetího tisíciletí. Do dnešního dne byly objeveny stovky tisíc textů a textových fragmentů velmi různého zaměření – mýty, oblast sociálně-správní, odborné protovědecké práce, korespondence a mnohé další. V druhém tisíciletí př. n. l. se akkadština štěpí do dvou variant – asyrštiny a babylónštiny (jde o lokální dialekty, kterými se hovořilo v severní části starověké Mezopotámie - Asýrii, a v její jižní části - Babylónii). Po mnohá staletí byla akkadština lingua franca celého blízkého východu, v průběhu 8. století př. n. l. však začala být stále citelněji vytlačována aramejštinou. V době hellénistické už pak nebyla živým jazykem, znalost akkadštiny se omezovala na písaře a kněze. Nejmladší text psaný klínovým písmem je psán právě akkadsky a vznikl v 1. století n. l.\n\n\n"}
{"id": "93384", "url": "https://cs.wikipedia.org/wiki?curid=93384", "title": "Raija Siekkinenová", "text": "Raija Siekkinenová\n\nRaija Siekkinenová (11. února 1953 – 7. února 2004 Kotka) byla finská spisovatelka, povídkářka.\n\nNíže uvedené jednotlivé povídky byly publikovány v překladu Violy Parente-Čapkové v časopise \"Světová literatura\" 2/1996.\n\n\n\n"}
{"id": "93389", "url": "https://cs.wikipedia.org/wiki?curid=93389", "title": "Chanukija", "text": "Chanukija\n\nChanukija (: ) je svícen zapalovaný během osmidenního židovského svátku Chanuka, někdy označovaný jako osmiramenný nebo devítiramenný. Dříve byl tento židovský náboženský předmět označován jako „menorat Chanuka“ nebo jen menora. Označení „chanukija“ vytvořila až ke konci 19. století v Jeruzalémě Chemda Ben Jehuda, manželka Eliezera Ben Jehudy.\n\nChanuka oslavuje znovuvysvěcení Chrámu po úspěšné židovské vzpouře proti seleukovské monarchii (tzv. Makabejské povstání). Podle Talmudu našli Židé dostatek rituálně čistého oleje pouze pro jeden den, ale oheň hořel zázrakem osm dní.\n\nChanuková světla mohou být buď svíčky, nebo olejové lampičky. Elektrické svíčky mohou být využívány pouze v případech, kde je zakázáno používat otevřený oheň, jako například v nemocničních pokojích. Chanukija má celkem osm hlavních ramen, ale na svícnu je tradičně ještě devátá svíce zvaná (hebrejsky: „sluha“), která je rovněž každý večer zapalována, ale je umístěna na zvláštním místě.\nSlouží k zapalování ostatních svící a přidává „nezasvěcené“ světlo ke světlu chanukových svící, které je zakázáno využívat pro jiné účely než je oslavování a předávání příběhu Chanuky.\nChanukije bývají různých tvarů a z různých materiálů. Chanukija mívá často podobu připomínající sedmiramenný svícen, který se nacházel v Chrámu, ale není to nezbytné. Podmínkou je, aby všech osm světel bylo v jedné linii (nesmí být např. uspořádány do kruhu) a ve stejné výšce. Existují například tzv. lavicové svícny, kde řada světel spočívá jako „sedadlo“ na relativně nízkých nožkách a za ní se nachází bohatě zdobené „opěradlo“.\n\nChanukije bývají často bohatě a umělecky zdobené a podávají svědectví nejen o židovských obyčejích a vážnosti, které chanuka v židovské tradici požívá, ale také o vkusu a zámožnosti svých majitelů a zručnosti židovských umělců. Starobylé chanukije jsou proto častým objektem muzeálních expozic zaměřených na židovskou kulturu.\n"}
{"id": "93404", "url": "https://cs.wikipedia.org/wiki?curid=93404", "title": "Hebrejské jméno", "text": "Hebrejské jméno\n\nHebrejské jméno je takové jméno, které má původ z hebrejštiny. Hebrejská jména jsou často používána lidmi žijícími v židovském nebo křesťanském světě, ale řada z nich byla adaptována pro potřeby arabštiny v islámském světě, což se týká především biblických jmen uvedených v Koránu. \n\nNe všechna hebrejská jména jsou čistě hebrejská v původu. Některá jména mohou být vypůjčena z jiných jazyků od časů starověku, např. z egyptštiny, aramejštiny nebo perštiny.\n\nJména, která dnes označujeme jako „hebrejská“, pochází většinou z Tanachu, křesťanům známého jako Starý zákon.\n\nHodně z těchto jmen vychází z hebrejských frází a výrazů, které jim propůjčují zvláštní význam nebo z jedinečných okolnosti narození toho, kdo jméno ponese. Příklad jména s osobním významem je יהודה Juda (\"Jehuda\" „ten který vzdává díky“), אברהם Abrahám (\"Avraham\") - „otec mnohých národů“. Příklad jména označující okolnosti porodu je ראובן Reuben (\"Re'uven\"), což znamená „Hleďte, syn“ nebo בנימין Benjamín (z původního \"Ben Jamin\" - „syn zdaru“ (dosl. „syn pravice“) jako opak a slovní hříčka k \"Ben Oni\" („syn mého zmaru“)). Někdy je význam kombinován a jméno tak charakterizuje jak událost, tak i charakter - יעקב Jákob - (\"Ja'akov\" - „ten, kdo se drží za patu“ ale i „úskočný“). Řada jmen nemusí mít ani jeden z těchto významů, příkladem je asi nejznámější hebrejské jméno דוד David, které znamená „milovaný“, „miláček“.\n\nŘada hebrejských jmen je označována jako vyznavačská - mají náboženský podtext. Ten se vyznačuje tzv. teoforními příponami nebo předponami. Jméno tohoto typu signalizuje, že jeho nositel je vyznavačem určitého kultu. V Bibli je zaznamenáno několik jmen pohanských králů, jež jsou vyznavačská ve vztahu k božstvu, které vyznávali - např. Meríb-baal, Jezábel (vyznavačská jména božstva \"Ba'al\") nebo Hadad-ezer (dosl. „Hadad pomůže“, vyznavačské jméno starosemitského boha Hadada). V izraelském a posléze židovském prostředí se oddanost k Bohu je často naznačována přidáváním předpon a přípon אל \"-el\" (Bůh) nebo יה Jah (Hospodin).\n\nTato jména patří k nejznámějším a také nejpopulárnějším biblickým jménům - např. מיכאל \"Michael\", גבריאל \"Gabriel\", אלי \"Eli\", případně ישׁעיהו (Ješajahu - Izajáš), צדקיהו (Cidkijahu - Sidkijáš) ירמיהו (Jirmejahu - Jeremjáš). Rovněž i zde může dojít ke kombinacím - např. אליהו Elijáš (\"Elijahu\"). \n\nV nežidovském světě se používají tvary vzniklé při překladech Bible do evropských jazyků, zejména řečtiny, kde je teoforní koncovka -ja(hu) nahrazena -ιας (-ias), a tvoří jména jako Τωβιας (Tobiáš) a Ιερεμίας (Jeremiáš).\n\nMezi nejznámější jména babylónského původu patří velmi oblíbená jména אסתר Ester (pravděpodobně od jména bohyně Ištar) a מרדכי Mordechaj (pravděpodobně od jména boha Marduka). Židovská tradice samozřejmě uvádí jiný pramen, podle kterého jsou jména buď hebrejská (Ester od סתר - skrýt) nebo aramejská (Mordechaj od sousloví \"Marej dachej\" - vonné koření). Řadu jmen perského původu nacházíme ve jménech andělů a démonů (Ašmodaj, Šemchazaj) nebo v dobách předislámských (\"Bustanaj\")\n\nNa konci období prvního Chrámu bylo judské království zničeno a jeho obyvatele byli vzati do zajetí do Babylónu. Zde přestali používat hebrejštinu jako běžný dorozumívací jazyk a začali používat aramejštinu. Aramejština se udržela jako \"lingua franca\" Blízkého východu až do nástupu arabštiny v 7. stol. Je také jazykem, kterým jsou zapsané některé biblické pasáže z knih Daniel a Ezdráš a je jazykem Gemary. Jména, která v této literatuře nacházíme, jsou vesměs arameizované varianty původních hebrejských jmen („Danijel“ místo \"Dani'el\", \"Šešbacar\", \"Zerubavel\", Rava, Zejra apod. \n\nBezesporu nejznámějším takovým jménem je משה \"Moše\", Mojžíš. Židovská tradice toto jméno vykládá jako hebrejské s významem „vytahující“ nebo „vytažený“, ale většina badatelů se domnívá, že se jedná o tradiční součást egyptských teoforních jmen, kterou můžeme najít například ve jménech Thutmose nebo Ramesse. Mezi zvláštní případy patří i jméno Pinchas (Pinkas), které je dnes jedním z populárních hebrejských jmen, ačkoli jeho základ je pravděpodobně rovněž egyptský s významem „Núbijec“, „černoch“.\n\nHelenizace východního středomoří způsobila, že mnoho hebrejských jmen bylo přizpůsobeno řečtině. To se týká i biblických jmen, jejichž řecká podoba byla zafixována v Septuagintě. \n\nMnoho jmen v Novém zákoně je hebrejského nebo aramejského původu, ale byla též přejata do řečtiny, jako např. jména Ἰησοῦς \"Iésús\" - Ježíš (původně z ישׁוע Ješua'), Ἰωάννης \"Ioannés\" - Jan (původně יוחנן Jochanan) nebo Ἄννα Anna (původně חנה Chana).\n\nMnoho hebrejských jmen bylo přizpůsobeno do latiny, ale většinou přes řečtinu, např. Marie (z řeckého Μαριαμ Mariam, původně z hebrejského מרים Mirjam).\n\nNěkteré arabské kmeny, které konvertovaly k judaismu, předtím než přešly k islámu, používaly hebrejská jména v arabských tvarech (např. Salám - Šalom - mír, což bylo jméno, které užívali výhradně Židé). Se vzestupem islámu a ustanovení arabského Kalifátu se stala arabština hlavním dorozumívacím jazykem Blízkého východu a severní Afriky. Řada hebrejských jmen, která nacházíme v Koránu, přešla do arabštiny z řečtiny, některá mají ovšem vlastní tvar, což svědčí o jejich vysokém stáří a pravděpodobně i určitém starosemitském základě.\n\nNěkterá hebrejsko-arabská jména jsou:\n\n\n"}
{"id": "93408", "url": "https://cs.wikipedia.org/wiki?curid=93408", "title": "Valdemar", "text": "Valdemar\n\nValdemar (někdy také Waldemar) je mužské jméno starogermánského původu (\"Waldomar\"). Má základ ve slovech \"walten\" (vládnout) a \"mar\" (velký). Jméno se proto vykládá jako \"Velký vládce\". Po založení Kyjevské Rusi vikingy se jméno rozšířilo i po východní Evropě a foneticky změnilo na Vladimír. Svátek má 27. května.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -2,6%.\n\n\n"}
{"id": "93420", "url": "https://cs.wikipedia.org/wiki?curid=93420", "title": "Soňa Kovačevičová", "text": "Soňa Kovačevičová\n\nPhDr. Soňa Kovačevičová, DrSc., rozená Žuffová, (12. prosince 1921 Liptovský Mikuláš –\n27. prosince 2009) byla významná slovenská etnografka. Zabývala se zejména slovenskou lidovou architekturou a uměním. Výrazně se podílela na sestavení \"Etnografického atlasu Slovenska\".\n\nV letech 1939 až 1944 studovala na Univerzitě Komenského v Bratislavě nejprve germanistiku a romanistiku a později etnografii, archeologii a dějiny umění.\n\nPo ukončení studií pracovala se dvěma vynucenými přestávkami, kdy byla propuštěna z politických důvodů, v Národopisném ústavu Slovenské akademie věd.\n\nV roce 1991 jí byla udělena Národní cena Slovenské republiky.\n\n\n"}
{"id": "93425", "url": "https://cs.wikipedia.org/wiki?curid=93425", "title": "Chýnov", "text": "Chýnov\n\nChýnov () je město v okrese Tábor v Jihočeském kraji, 11 km východně od Tábora. Žije zde obyvatel.\n\nObec vznikla v podhradí pomezního slavníkovského hradu doloženého zmínkou v Kosmově kronice již k roku 981. Po roce 995 získali správní hrad Přemyslovci a drželi jej až do roku 1250, kdy král Václav I. přenechal Chýnov pražskému biskupství. Hrad spolu s celou obcí tak ztratil na významu a stal se pouze regionálním centrem.\n\nRoku 1289 je Chýnov zmiňován jako město. Od roku 1413 však pražští arcibiskupové Chýnov dávali do zástavy různým světským majitelům a sami jej přímo již nikdy nespravovali. Status města byl obnoven v roce 1994.\n\n\n\n\n\n"}
{"id": "93426", "url": "https://cs.wikipedia.org/wiki?curid=93426", "title": "Variometr", "text": "Variometr\n\nVariometr je přístroj, který se používá zejména na palubách letadel pro indikaci rychlosti, jakou letoun mění výšku. Pilot s jeho pomocí zjistí například, že letoun v dané chvíli klesá rychlostí 5 m/s, nebo že okamžitá rychlost stoupání je 3 m/s. V anglosaských zemích a v civilním letectví se používají jednotky ft/min (stopy za minutu).\n\nFunkce přístroje je založena na měření rychlosti změny statického tlaku okolního vzduchu. Je známo, že se vzrůstající výškou se tlak vzduchu snižuje a variometr tedy vyhodnocuje rychlost změny a její trend. Když se tlak okolního vzduchu zvyšuje, přístroj to vyhodnocuje jako klesání letounu, když se tlak vzduchu snižuje, variometr indikuje stoupání.\n\nVariometry se podle své konstrukce dělí na křidélkové (rozdíl venkovního proměnného tlaku a tlaku uvnitř pouzdra vyhodnocuje mechanismus se otočným křidélkem) a membránové (referenční tlak je vytvořen v prostoru, uzavřeném membránou - její deformace se přenáší na ručičku). Křidélkové variometry se pro své minimální zpoždění používají zejména ve větroních. \n"}
{"id": "93429", "url": "https://cs.wikipedia.org/wiki?curid=93429", "title": "August Brömse", "text": "August Brömse\n\nAugust Brömse (2. září 1873 Františkovy Lázně – 7. listopadu 1925 Praha) byl německý výtvarník žijící převážně v Čechách.\n\nAugust Brömse vystudoval Akademii výtvarných umění v Berlíně, poté se v roce 1906 přestěhoval do Prahy. Jeho výtvarná tvorba je ovlivněna symbolismem, expresionismem a secesí. Spolu s Emilem Orlíkem a Richardem Teschnerem byl členem „Svazu německých umělců v Čechách“. Roku 1910 se stal profesorem na Akademii výtvarných umění v Praze kde vedl ateliér grafiky. Po vzniku Československa se v roce 1920 stal čestným předsedou německého uměleckého spolku „Die Pilger“ (Poutníci) v Praze. Zemřel v roce 1925 na tuberkulózu.\n\n\n"}
{"id": "93432", "url": "https://cs.wikipedia.org/wiki?curid=93432", "title": "Územní systém ekologické stability", "text": "Územní systém ekologické stability\n\nÚzemní systém ekologické stability (ÚSES) je krajinotvorný program, jehož úkolem je zvýšení ekologické stability od nejmenších celků až po celoevropské sítě.\n\nV České republice zákon č. 114/1992 Sb. o ochraně přírody a krajiny definuje ÚSES takto: \"„Územní systém ekologické stability je vzájemně propojený soubor přirozených i pozměněných, avšak přírodě blízkých ekosystémů, které udržují přírodní rovnováhu. Hlavním smyslem ÚSES je posílit ekologickou stabilitu krajiny zachováním nebo obnovením stabilních ekosystémů a jejich vzájemných vazeb.“\"\n\nÚSES je tvořen následujícími skladebnými prvky:\n\nÚSES může být nadregionální, regionální nebo lokální.\n\nHlavní cíle ÚSES:\n"}
{"id": "93433", "url": "https://cs.wikipedia.org/wiki?curid=93433", "title": "Čierna nad Tisou", "text": "Čierna nad Tisou\n\nČierna nad Tisou (maďarsky ', ukrajinsky ') je město na východním Slovensku v okrese Trebišov, blízko hranic s Maďarskem a Ukrajinou.\n\nMěsto leží v jihovýchodním cípu Slovenska na trojmezí Ukrajiny, Maďarska a Slovenska a na rozhraní spádových území obcí Čierna, Malé Trakany, Veľké Trakany, Biel a Boťany. Obec a později město bylo budováno v souladu s potřebami Československa a Sovětského svazu na zajištění železniční výměny zboží spojené s jejich překládkou (důvodem je rozdílný rozchod kolejí, používaný na východě Evropy a ve střední a západní Evropě), a to poměrně v krátké době.\n\nV Čierne nad Tisou se nachází 16 ulic: Dukelských hrdinov, Jarná, Jesenná, Jesenského, Jilemnického, Hlavná, Letná, Obrancov mieru, Radová, SNP, Školská, Trakanská, Zimná, Záhradná, Železničná, 1. mája a jedno náměstí – Námestie pionierov.\n\nOkrajem katastru města protéká řeka Tisa, která tvoří státní hranici s Maďarskem a od centra je vzdálena 5,5 kilometru.\n\nV okolí města, v katastrálním území obce Malé Trakany, leží rekreační středisko Zlaté písky Tisa. V těchto místech řeka Tisa tvoří státní hranici mezi Slovenskem a Maďarskem. Slovenská strana je lemována písečnými plážemi, vytvořenými naplaveným jemným říčním pískem.\n\nPodle heraldického registru přijalo město své symboly 21. října 1982. Znak představuje spojení zaměstnaneckého motivu (kolo lokomotivy) a mluvícího symbolu (černá barva štítu odvozená od názvu města).\n\nV černém štítu kolo lokomotivy vpravo dole s protizávažím, vše stříbrné.\n\nVlajka města sestává ze dvou podélných pruhů bílo-černého a černo-bílého. V horním pruhu v žerďové části je bílý a v dolním pruhu černý čtverec. Vlajka má poměr stran 2:3 a je ukončena dvěma cípy, tj. jedním zástřihem, sahajícími do třetiny její listu.\n\nOblast, kde stojí dnešní město, byla až do 30. let 20. století téměř bez osídlení – severovýchodně ležela pouze malá obec Čierna. První zmínky o této obci jsou z roku 1828 a po více než další století byla jednou z mnoha vesnic ve zdejší rovinaté oblasti. I při stavbě trati z Košic do Čopu zde byla vybudována jen malá zastávka; stanice se nacházely v sousedním Pribeníku a uzlovém Čopu. Po skončení 2. světové války byla několik kilometrů odsud vytyčena nová hranice mezi Československem a Sovětským svazem a z toho vyplynula potřeba nového hraničního přechodu. Samotné město bylo založeno roku 1946 na základě vládního usnesení o zabezpečení přepravy zboží mezi ČSR a SSSR a opačně. Původní název nového města měl znít „Čierna pri Čope“, ale po roce 1948 byl z politických důvodů nahrazen neutrálním „Čierna nad Tisou“, přestože to není geograficky zcela správně a Tisa je od města vzdálena několik kilometrů (blíže k ní jsou obce Malé a Veľké Trakany). Stavba byla rozdělena do tří etap – v první byly postaveny základy železniční stanice (včetně nové širokorozchodné trati z SSSR) a několik provizorních dřevěných budov, které byly později zbourány. Postupně byly dostavovány další budovy a již v polovině 50. let byla v provozu zcela nová železniční stanice, bytové domy a kulturní zázemí. Ve druhé etapě (od šedesátých let) byla postavena nová budova městského úřadu, Hotel Úsvit a další byty. Mezitím pokračovala i výstavba obrovského překladiště, která probíhala s přestávkami až do 70. let. Většina obyvatel města tak byla (a stále je) zaměstnána právě v železničním uzlu (k roku 2016 jde o více než 1100 pracovníků z původních 6000). I dnes je toto železniční překladiště jedno z největších v Evropě a denně je tu přeloženo více než 20 000 tun nákladu.\n\nRoku 1957 byla rozšiřující se obec administrativně oddělena od Čierné a status města obdržela v roce 1969. 29. července 1968 se v železničním vagónu a v místním Kulturním domě železničářů setkal Alexander Dubček s Leonidem Brežněvem, aby vyjednávali o budoucnosti Československa.\nV polovině 80. let ve městě vznikl první průmyslový závod. Šlo o pobočku firmy AŽD Praha. V té době byla také postupně zastavena výstavba města a v roce 1990 dosáhl počet obyvatel svého maxima – více než 8000. Dnes je méně než poloviční a stále klesá. Mnoho budov ve městě bylo opuštěno a chátrá, nebo byly strženy. I dříve honosná budova Hotelu Úsvit je již prázdná a v havarijním stavu.\n\nPřekladiště bylo v počátku budováno jako jednosměrné překladiště zboží ze Sovětského svazu a dálného východu do celé Evropy. Významnou roli sehrálo v roce 1947 při překládce obilí v důsledku velkého sucha. Jeho význam se zvyšujícím se objemem překládaného zboží postupně rostl. Ze začátku převládala překládka ropy do rafinerie Slovnaft, později rostl objem strojů a zařízení a také objem umělých hnojiv, nechyběly ani stavební, potravinářské, či jiné speciální obchodní komodity. Význam překladiště rostl až do roku 1989, kdy s ohledem na politické změny nastal útlum přepravních aktivit.\n\nDominantním faktorem ekonomického života ve městě je železniční překladiště. Útlum v jeho činnosti po roce 1989 znamenal i útlum v místní ekonomice.\n\n\n\n"}
{"id": "93437", "url": "https://cs.wikipedia.org/wiki?curid=93437", "title": "Π", "text": "Π\n\nPí (Π, π) má více významů:\n\n"}
{"id": "93439", "url": "https://cs.wikipedia.org/wiki?curid=93439", "title": "Gagarinskaja (stanice metra v Samaře)", "text": "Gagarinskaja (stanice metra v Samaře)\n\nGagarinskaja ( ) je stanice samarského metra. Pojmenována byla po ruském kosmonautovi Juriji Gagarinovi\n\nGagarinskaja je podzemní, pilířová stanice s dvěma výstupy (v provozu je však pouze jeden z nich). Její ostrovní nástupiště nacházející se v podzemí je podpírané dvěma řadami sloupů s půdorysem osmicípé hvězdy, stěny za ním jsou obloženy modrými dlaždicemi, uspořádanými jako mozaiky s tematikou cest do vesmíru. V prostřední části stanice je strop nad nástupištěm snížen a nad kolejemi zvýšen – tato úprava byla provedena již při výstavbě vzhledem k plánovanému napojení přestupu na další eventuální linku metra.\n\nSeverním směrem do stanice Moskovskaja se nachází pouze jednokolejný tunel; vlaky se proto ještě před Gagarinskou musejí otáčet na druhou kolej.\n\nStanice se otevřela jako jedna z posledních, a to jako součást úseku Gagarinskaja – Sportivnaja 30. prosince 1993.\n\n"}
{"id": "93452", "url": "https://cs.wikipedia.org/wiki?curid=93452", "title": "Gayal", "text": "Gayal\n\nGayal (\"Bos frontalis\" nebo \"Bos gaurus frontalis\") neboli mithun je mohutný asijský tur, považovaný buď za domestikovanou formu gaura nebo za křížence gaura s domácím skotem (\"Bos indicus\" nebo \"Bos taurus\").\n\nOd gaura se gayal liší menší velikostí, tvarem rohů, lebky i zbarvením. Jeho kohoutková výška se pohybuje okolo 150 až 170 cm, délka těla dosahuje asi 300 cm, hmotnost 650-900 kg. hrb na hřbetě, který je zejména u samců gaura velmi výrazný, má gayal jen slabě naznačen. Na hrdle má gayal výrazný kožní lalok. Lebka je kratší a nižší než u gaura, s velmi širokým čelem. Nejvýraznějším rozdílem oproti gaurovi je tvar rohů, které jsou velmi silné a rovné, nebo jen slabě zahnuté, gaur má rohy delší a zahnuté silně vzhůru. Typické zbarvení gayala je hnědočervené, tmavě hnědé až černé, s bílými končetinami, vzácně se objevují i jedinci zbarveni bíle či strakáči.\n\nGayal je chován místy v oblasti severovýchodní Indie, především v Nágálandu a Arunáčalpradéši, dále v Bangladéši, na severu Barmy a u kmene \"Lho pa\" v jihovýchodním Tibetu a čínském Jün-nanu. Zpravidla je chován polodivoce ve stádech, a to pro maso a kůži, vzácně jako pracovní zvíře. Do vesnice lze gayaly přilákat pouze pomocí soli, kterou velmi rádi lízají. Zdejší domorodci ho používají také jako platidlo nebo obětní zvíře. Jeho hospodářské využití je ovšem omezené. Mléko gayala je velmi husté a tučné, stačí však pouze pro výživu telete. Proto se krávy většinou nedojí. Maso gayala je chutné, zvířata ale rostou velmi pomalu a pozdě dospívají.\n\nJe zajímavé, že gayalí krávy jsou mnohem agresívnější než býci, především v období, kdy pečují o mládě. Hlas gayala se podobá spíše troubení jelena než bučení domácího skotu, zní jako hluboké, protáhlé \"yyý\".\n\nGayal bývá někdy chován v zoo, v Česku v Zooparku Vyškov.\n"}
{"id": "93456", "url": "https://cs.wikipedia.org/wiki?curid=93456", "title": "Nizozemská fotbalová reprezentace", "text": "Nizozemská fotbalová reprezentace\n\nNizozemská fotbalová reprezentace reprezentuje Nizozemsko na mezinárodních fotbalových akcích, jako je mistrovství světa nebo mistrovství Evropy. Díky charakteristickým oranžovým dresům hráčů se jí přezdívá \"Oranje\".\n\n\nSeznam zápasů nizozemské fotbalové reprezentace na ME\n"}
{"id": "93457", "url": "https://cs.wikipedia.org/wiki?curid=93457", "title": "Alveolární vibranta", "text": "Alveolární vibranta\n\nAlveolární vibranta je souhláska, která se vyskytuje v mnoha jazycích. V mezinárodní fonetické abecedě se označuje symbolem , číselné označení IPA je 122, ekvivalentním symbolem v SAMPA je r.\n\nObvykle se řadí mezi tzv. rhotické (erové) souhlásky.\n\n\nTato hláska patří mezi sonory, tj. má kromě šumové a i tónovou charakteristiku. V některých jazycích může plnit funkci slabičného jádra – slabikotvorné r .\n\nV češtině se tato hláska zaznamenává písmenem R, r.\n\nČasto se stává slabikotvornou souhláskou, tj. namísto samohlásky plní funkci slabičného jádra. Nikdy však v této funkci nestojí na začátku slabiky, vždy musí být tato hláska předcházena jinou souhláskou, např. ve slově \"krk\".\n\nAlveolární vibranta je pro mnoho lidí obtížná k vyslovení, často je odlišně artikulována, např. jako uvulární vibranta . Jiný způsob artikulace psaného /r/ je v češtině považován za vadu řeči a označuje se jako rotacismus. V češtině však mnoho rodilých mluvčí používá (aniž si to uvědomuje) místo alveolární vibranty alveolární verberantu.\n\nPísmeno r se v mnoha jazycích používá k označení „r-ových hlásek“, které se mohou vyslovovat odlišným způsobem než v češtině: , , , aj. V některých jazycích je popsána i neznělá varianta výslovnosti [].\n\nČeský způsob výslovnosti r je populární jako námět parodií u anglosaských jazyků. Tento způsob výslovnosti totiž používají cizinci se špatným přízvukem (kromě Slovanů třeba i Arabové). Přesto se nemusí vždy jednat o chybu - tento způsob výslovnosti je zcela běžný i u rodilých mluvčích, ale z keltských národů (Skoti, Irové, Velšané).\n\nV češtině se vyskytuje jako samostatný foném alveolární vibranta, která se na rozdíl od [] vyznačuje zvýšením místa artikulace [] a zúžením prostoru mezi jazykem a tvrdým patrem, čímž nabývá frikativní charakter. Hláska zároveň ztrácí charakter sonory, nikdy není slabičným jádrem. Zatímco alveolární vibranta [] se vyznačuje 1–3 výraznými kmity, zvýšená alveolární vibranta [] má 3–5 menších kmitů. Základní výslovnost této hlásky je znělá, vlivem souhláskového okolí se však vyslovuje i nezněle [], přičemž neznělá výslovnost je považována za alofonní ke znělé.\n\nTato hláska je typická pro češtinu, kde se označuje písmenem Ř, ř. Pro cizince je její výslovnost velmi obtížná. Nesprávná výslovnost /ř/ se označuje jako „rotacismus bohemicus“.\n\nSporadicky je popsána i v jiných jazycích, například v některých dialektech hornolužické srbštiny, slezštiny nebo kašubštiny. Dále ji můžeme najít v severních dialektech slovenštiny, ale pouze u hranic s Polskem, v jazyce Kobon, kterým se mluví na Papua-Nové Guiney, v některých severonorských dialektech v okolí Narviku a v berberštině v oblasti pohoří Ríf. Při špatné výslovnosti se může výjimečně objevit i v portugalštině. Z oficiálních národních jazyků má ale „ř“ čeština skutečně jako jediná.\n\nVzácně se lze setkat v polštině s výslovností spřežky rz jako [] (nezněle []), a to u starších mluvčích v některých dialektech; v standardní polštině tato hláska splynula s ż s výslovností [] (při neznělé výslovnosti s sz []). \n\nZnělost či neznělost hlásky se někdy projevuje při přepisu do cyrilice – [] na рж, [] na рш, např. v ruském přepisu Бедржих = Bedřich, Пршеров = Přerov.\n"}
{"id": "93463", "url": "https://cs.wikipedia.org/wiki?curid=93463", "title": "Väinö Linna", "text": "Väinö Linna\n\nVäinö Linna (20. prosince 1920 Urjala – 21. dubna 1992 Tampere) byl jeden z nejvýznamnějších finských spisovatelů 20. století. Za knihu \"Pod severkou\" získal v roce 1963 cenu Severské rady za literaturu.\n\n\n\n"}
{"id": "93464", "url": "https://cs.wikipedia.org/wiki?curid=93464", "title": "Mexická fotbalová reprezentace", "text": "Mexická fotbalová reprezentace\n\nMexická fotbalová reprezentace reprezentuje Mexiko na mezinárodních fotbalových akcích, jako je mistrovství světa nebo Zlatý pohár CONCACAF. Je vítězem Konfederačního poháru FIFA 1999.\n\nSeznam zápasů mexické fotbalové reprezentace na MS\n"}
{"id": "93465", "url": "https://cs.wikipedia.org/wiki?curid=93465", "title": "Banteng", "text": "Banteng\n\nBanteng (\"Bos javanicus\") je jedním ze čtyř druhů žijících divokých turů. Stejně jako u všech divokých forem turů je jeho domovinou Asie. Zoologové rozlišují tři poddruhy – banteng jávský, který dal název celému druhu, banteng bornejský a banteng barmský.\nPoddruhy jávský a barmský jsou přímo ohroženy, banteng bornejský je s největší pravděpodobností vyhynulý.\n\nDomestikovanou formou bantenga je tur domácí baliský (\"Bos javanicus f. banteng\").\n"}
{"id": "93472", "url": "https://cs.wikipedia.org/wiki?curid=93472", "title": "Asko Sahlberg", "text": "Asko Sahlberg\n\nAsko Sahlberg (* 30. září 1964 Heinola) je současný finský spisovatel.\n\n\n"}
{"id": "93474", "url": "https://cs.wikipedia.org/wiki?curid=93474", "title": "Hrnek", "text": "Hrnek\n\nHrnek, hrneček či koflík je picí menší nádoba. Může sloužit pro rozlévání nápojů z větších nádob, pití nápojů nebo polévek. Oproti sklenici mívá jednu nebo dvě úchytky, nazývané „ucho” nebo ouško, které usnadňují přenášení horkých nápojů jako je čaj, káva, mléko či kakao k ústům. Menší hrnek se nazývá šálek, nebo (v odborném názvosloví) koflík. Používá se s podšálkem (miskou) k podávání malé dávky kávy, čaje nebo jiných horkých nápojů. zdobený.\n\nHrnek je nejčastěji zhotoven z keramiky, tj. z pálené, zpravidla glazované hlíny nebo z porcelánu. Hrnky mohou být také dřevěné, které jsou nevhodné pro horké nápoje, protože rychle chladnou, stříbrné, či ze železného nebo hliníkového plechové (tzv. \"plecháčky\"). V posledním půlstoletí sílí používání plastových hrnků. Od počátku 21. století se v souvislosti s rozšířením řetězců rychlého občerstvení šíří distribuce horkých nápojů v tzv. termohrnku, (akce vyznačené na prodejnách \"Coffee to go\", \"Take away\"). Dvojstěnný termohrnek vznikl miniaturizací termosky, uchovává horký nápoj delší dobu.\nHrnky se méně často vyrábějí ze skla, v posledních letech se však jejich výroba rozšiřuje, zejména z matového pískovaného skla s potiskem pro reklamní účely. \n\nTvar hrnku může být válcovitý, soudek, zvonovitý, nebo klenutý jako džbánek. Velikost se pohybuje od miniaturních hrnečků moka o obsahu 0,005 litru až po hrnky polévkové o obsahu 0,4 až 0,5 litru. Dno může být kruhové a rovné nebo vypuklé, stěny uvnitř jsou hladké, někdy zvlněné, v případě keramiky a porcelánu zpravidla glazované. Plášť může být různě tvarovaný i plasticky zdobený, například lisovaným dekorem nebo žebrováním, které zvyšuje nerozbitnost hrnku při pádu. \nHrnky bývají opatřeny uchem, uchy či oušky pro snadnější uchopení. Ucho může být tvarováno ozdobně např. do tvaru těla kočky, nebo se dvěma otvory, do nichž se vkládá lžička. Dvě ucha mívají velké hrnky na polévku, nebo hrnečky pro děti.\n\nVýzdoba povrchu hrnku \n\n\n"}
{"id": "93482", "url": "https://cs.wikipedia.org/wiki?curid=93482", "title": "Brána Správného světla", "text": "Brána Správného světla\n\nBrána správného světla (ZZ: 正阳门, TZ: 正陽門, pinyin: Zhengyangmen, český přepis: Čeng-jang-men), známá také jako Přední brána (ZZ:前门, TZ:前門, pinyin: Qiánmén, český přepis: Čchen-men) je brána v Pekingu. Stojí na jižním okraji náměstí Nebeského klidu u stanice metra Čchien-men a kdysi byla vstupní bránou do Císařského města.\n\nBrána správného světla byla postavena v roce 1419 i se strážní věží. Věž se dochovala dodnes, avšak ne v původní podobě. Současná podoba brány pochází z roku 1914 a obsahuje moderní prvky navržené německými poradci. Věž byla adaptována na umístění děl. S výškou 42 metrů brána byla, a dosud je, nejvyšší bránou v Pekingu.\n\nPo komunistické revoluci v roce 1949 byla brána obsazena pekingskou posádkou lidové armády. Vojáci bránu opustili v roce 1980.\n\nZa touto branou (z jihu na sever) stávala Čínská brána, následovaná branou Nebeského klidu a Polední branou, která byla vstupem do Zakázaného města.\n\nDíky své vznešenosti a unikátnímu vzhledu je brána Správného světla považována za symbol starého Pekingu.\n"}
{"id": "93483", "url": "https://cs.wikipedia.org/wiki?curid=93483", "title": "Brána Nebeského klidu", "text": "Brána Nebeského klidu\n\nBrána Nebeského klidu (ZZ: 天安门, TZ: 天安門, pinyin: \"Tiānānmén\", český přepis: Tchien-an-men) je hlavním vstupem do Zakázaného města v čínském Pekingu. Brána je umístěna na severní straně náměstí Nebeského klidu v obvodě Tung-čcheng.\n\nBrána Nebeského klidu bývá v češtině označována také jako brána Nebeského míru nebo Tchien-an-men.\n\nBrána byla postavena v roce 1417 za dynastie Ming a původně nesla název \"brána Přijetí nebeského\" (ZZ: 承天门, TZ: 承天門, pinyin: \"Chéng tiān mén\", český přepis: Čcheng-tchien-men). V roce 1457 byla vážně poškozena bleskem a opravena v roce 1465. Ve válce na konci dynastie Ming utrpěla značné škody, když ji v roce 1644 vypálili rebelové vedení Li C'-čchengem. Za vlády dynastie Čching byla v roce 1651 znovu vystavěna do současné podoby a přejmenována na bránu Nebeského míru.\n\nZa dynastie Ming se každé tři roky ve vnitřních prostorách brány konaly státní úřednické zkoušky, jejichž konání bylo později za dynastie Čching přesunuto do císařského paláce.\n\nStejně jako většina významných budov Říše středu má brána jedinečnou dekoraci střechy. Drží však prvenství v počtu figur na římsách.\n\nPřed branou stojí dva lvi a další dva střeží mosty. Před branou také stojí dva kamenné sloupy, každý se zvířetem na vrcholu. Tato zvířata zde pravděpodobně dohlížela na císaře – zvíře hledící ven (na jih) mohlo napomenout císaře, pokud zůstal příliš dlouho mimo Zakázané město, zvíře hledící dovnitř (na sever) pak káralo císaře, který setrvával příliš dlouho uvnitř.\n\nVzhledem k umístění před císařským Zakázaným městem a historickým událostem, které se odehrály na náměstí Nebeského klidu, má brána velký politický význam. Ve 20. století byla brána často zdobena portréty uctívaných osobností. V raných letech Čínské lidové republiky zde při zvláštních příležitostech byly vyvěšovány podobizny Sun Jat-sena, Mao Ce-tunga, Marxe, Engelse, Lenina a Stalina, přičemž čestné místo bylo vyhrazeno Sun Jat-senovi.\n\nOd Maovy smrti v roce 1976 je na čele brány trvale umístěn jeho portrét. Východní a západní stěny nesou obrovské transparenty. Východní (z pohledu pozorovatele vlevo) nese nápis „Dlouhý život Čínské lidové republice“ (中华人民共和国万岁) a západní nápis „Dlouhý život velké jednotě lidstva světa“ (世界人民大团结万岁), dříve všanápis „Dlouhý život ústřední vládě lidu“. Oba transparenty jsou napsány zjednodušenými znaky. Také frázování má velký význam, neboť znaky \"dlouhý život\" (万岁, pinyin: \"wàn suì\", český přepis: wan suej, doslova \"deset tisíc let\") byly tradičně vyhrazeny pouze císaři, zatímco dnes jsou již k dispozici pro běžné lidi.\n\nU příležitosti Svátku práce (1. května) a Národního dne ČLR (1. října) se před branou konají vojenské přehlídky.\n\nVe středověku byla brána Nebeského klidu třetí branou při vstupu do císařského Pekingu. První byla Brána Správného světla, druhá v pořadí stála Čínská brána. \n\nBrána Nebeského klidu je považována za symbol Čínské lidové republiky a je vyobrazena na státním znaku země.\n\n"}
{"id": "93484", "url": "https://cs.wikipedia.org/wiki?curid=93484", "title": "Pyl", "text": "Pyl\n\nPyl je soubor drobných samčích pohlavních buněk semenných rostlin. Samotná samčí buňka kvetoucích rostlin se nazývá pylové zrno (\"granum pollinis\"). Barva pylu bývá velmi často žlutá nebo nažloutlá. Pyly se zabývá vědní disciplína palynologie.\n\nPyl tvořený pylovými zrny se vytváří v prašníku z parenchymatickými stěnami. Prašník, součást samčího orgánu tyčinky, je tvořen dvěma prašnými váčky (\"theca\") obsahující každý po dvou prašných pouzdrech (\"loculamentum\"), ve kterých se pylová zrna z  pylotvorného pletiva (\"archesporium\") vyvíjejí. Se zraním pylových zrn se v prašných pouzdrech diferencuje výstelka (\"tapetum\"), která pylová zrna vyživuje; dále v nich vzniká vláknitá vrstva (\"endothecium\") napomáhající otevření prašného pouzdra po dozrání pylu.\n\nZ prvotních sporogenních buněk vznikají mitotickým dělením diploidní mateřské buňky pylových zrn, z nichž redukčním dělením (meiózou) dále vznikají čtveřice (tetrády) haploidních pylových zrn.\n\nPylová zrna jsou v tetrádách uspořádána různě, např. lineárně, příčné, tetraedricky, izobilaterálně. Spolu jsou spojena vlákny která jsou postupně enzymaticky rozrušena a tetrády se rozpadají, pylová zrna se osamostatňují. U některých rostlin ale tetrády zůstávají zachovány vřesy, sítiny, rosnatky, u jiných se spojují do dvojic nebo do početnějších útvarů. U  čeledi vstavačovitých a klejichovitých zůstávají spolu slepena všechna pylová zrna prašného pouzdra v jednu hrudku, tzv. brylku (\"pollinarium\"), uchycující se lepivým štítkem na opylovači.\n\nZraním se každé pylové zrno rozdělí na větší buňku vegetativní s laločným jádrem a menší generativní, která je do cytoplazmy vegetativní buňky zanořená. Pylové zrno se stává dvoubuněčné, obě buňky jsou haploidní. Postupně dochází k rozdělení generativní buňky na dvě buňky spermatické (gamety), to se většinou děje až v klíčící pylové láčce. U některých rostlin, např. brukvovitých, hvězdnicovitých a lipnicovitých dochází k dělení již v prašném pouzdru a tehdy je pylové zrno trojbuněčné.\n\nPylová zrna jsou různě velká, od 5 μm u pomněnky po 250 μm u tykve. Velikost pylových zrn je často v korelaci se stupněm ploidie. V průběhu evoluce se pylová zrna, až na výjimky, postupně zmenšují. Tvary mívají nejčastěji kolovité nebo elipsovité, u vodních rostlin nitkovité.\n\nPylové zrno je pro období přenosu z prašníku na bliznu opatřeno dvěma vrstvami, které mají zajistit jeho nepoškození:\n\nPovrch pylového zrna je u  entomogamních rostlin pro jednotlivé druhy charakteristický svou drsností, je kromě tvaru a velikosti zrna důležitým rozeznávacím znakem pro palynologií při určování rostlin podle pylových zrn. Struktura povrchu má podstatný vliv na úspěšné uchycení zrna na blizně i na opylovači, tomu napomáhá i lepkavá tekutina někdy vylučována exinou. U anemogamních rostlin bývá povrch hladký a nelepkavý, mnohdy jsou tato pylová zrna opatřena přídavnými vzdušnými vaky pro snazší přenos vzduchem. U mnoha hydrogamních rostlin chybí exina, nehrozí vyschnutí pylu.\n\nProces styku pylového zrna s bliznou se nazývá opylení. Při opylení dochází ke komunikaci blizny a pylového zrna, je-li pyl bliznou přijat, je mu poskytnuta voda pro hydrataci. Hydratovaný pyl roste apikálním růstem a vytvoří pylovou láčku s třemi buňkami (buňka vegetativní a dvě spermatické). Láčka proniká vodícím pletivem čnělky do semeníku a přenáší tam převážnou část obsahu pylového zrna. V semeníku dochází k oplodnění oosféry v megagametofytu.\n\nK oplodnění nedojde v těchto případech:\nSporofytická a gametofytická inkompatibilita jsou způsoby zábrany samoopylení.\n\nAby mohla pylová láčka proniknout přes exinu ven z pylového zrna, jsou v exině zeslabená místa, tzv. apertury. Láčka většinou klíčí jednou aperturou (klíčení monosyfonické), jen občas i více aperturami (klíčení polysyfonické) např. u lýkovce.\n\nKlíčení pylu je velmi rychlé a energeticky náročné, proto si pyl připravuje ještě před opuštěním prašníku \"polotovary\" proteinů, aby je mohl při klíčení rychleji vyrábět. Jde o  mRNA, jejíž translace je blokována navázáním rRNA a proteinů. Vzniklé komplexy jsou značně veliké a nazývají se ribonukleové částečky RNP, blokují nejen translaci, ale také chrání mRNA před degradací proteasami.\n\nU  nahosemenných rostlin jsou proti krytosemenným některé odlišnosti.\n\nVýznam pylu pro pohlavní rozmnožování rostlin je zásadní. Pyl je dále využitím vrozených instinktů včel zdrojem medu, propolisu, mateří kašičky a dalších, pro lidskou výživu, medicínu i kosmetiku potřebných produktů. Na druhé straně je pyl pro mnohé nepříjemným alergenem, kterým dokáže značně znepříjemnit život. O  množství pylu v  ovzduší svědčí příklad, že bříza vyprodukuje až 5,5 milionu pylových zrn v jedné jehnědě.\n\nZnát typ pylových zrn je důležité nejen pro určování taxonů rostlin v archeologií nebo alergologií, ale i pro zkoumání pravděpodobného historického vývoje daného druhu. Na pylových zrnech se rozlišují tvary a pak umístění a počty apertur.\nVe směru ze středu tetrády rozlišíme na pylovém zrnu dva póly:\nOba póly spojuje pólová osa a kolmo na ní leží ekvatoriální rovina.\n\nApertury jsou dvojího typu:\nUmístění apertury:\nApertura může být jen jedna nebo i jich může být na pylovém zrnu více:\nPodle výše uvedených počtů, umístění a typů apertur jsou pojmenovány pyly.\n\nPříklady: trizonoporátní, trizonokolpátní, pentazonoporátní, hexapantokolpátní, polypantoporátní. Typickým znakem vyšších dvouděložných rostlin je pyl trikolpátní.\n\n\n"}
{"id": "93487", "url": "https://cs.wikipedia.org/wiki?curid=93487", "title": "Golem (rozcestník)", "text": "Golem (rozcestník)\n\nGolem může být:\n\n"}
{"id": "93490", "url": "https://cs.wikipedia.org/wiki?curid=93490", "title": "Náměstí Nebeského klidu", "text": "Náměstí Nebeského klidu\n\nNáměstí Nebeského klidu (ZZ: 天安门广场, TZ: 天安門廣場, pinyin: Tiān'ānmén Guǎngchǎng, český přepis: Tchien-an-men Kuang-čchang) je rozlehlé náměstí v centru čínského Pekingu v obvodě Tung-čcheng, pojmenované po bráně Nebeského klidu, která je na severní straně náměstí a odděluje jej od Zakázaného města. Náměstí má velkou kulturně-historickou hodnotu, neboť bylo místem několika významných událostí (viz kapitola Události). Mimo Čínu je náměstí známo především kvůli studentským protestům v roce 1989. Tchien-an-men je srdcem celého Pekingu a Číny.\n\nNáměstí je v češtině také označováno jako náměstí Nebeského míru nebo náměstí Tchien-an-men. Čínský název doslova znamená \"(Rozlehlé) náměstí u brány Nebeského klidu\".\n\nNáměstí měří 880 metrů na délku v severojižním směru a 500 metrů na šířku. Celková plocha je 440 000 metrů čtverečních (0,44 km², tj. rozloha Vatikánu).\n\nBrána Nebeského klidu byla postavena v roce 1417, v polovině 17. století (počátek dynastie Čching) byla přebudována do současné podoby. V období dynastií Ming a Čching nebylo náměstí Nebeského klidu veřejným prostranstvím, byly zde umístěny kanceláře císařských úředníků. Ty byly poškozeny během povstání boxerů, prostor byl vyklizen a vznikl zde zárodek náměstí.\n\nTéměř uprostřed dnešního náměstí, na místě Mauzolea, stála kdysi nejvýznamnější brána Pekingu. Za doby dynastie Ming nesla název \"Velká brána Ming\" (ZZ: 大明门, TZ: 大明門, pinyin: Dàmíngmén, český přepis: Ta-ming-men), v období dynastrie Čching název \"Velká brána Čching\" (ZZ: 大清门, pinyin: Dàqīngmén) a v období Čínské republiky název \"Čínská brána\" (ZZ: 中华门, TZ: 中華門, pinyin: Zhōnghuámén, český přepis: Čung-chua-men). Tato brána měla zvláštní status tzv. národní brány, což je patrné z jejích názvů. Na rozdíl od brány Nebeského klidu nebo brány Správného světla byl její účel čistě ceremoniální. Brána měla tři oblouky a nenavazovaly na ni hradby, odpovídá tak stylu ceremoniálních bran nalezených v hrobkách z doby dynastie Ming. Brána zůstávala uzavřena, otevírala se pouze pokud jí procházel císař. Běžný provoz byl rozdělen do bran na východním a západním okraji dnešního náměstí. díky domuto rozdělení vzniklo jižně od této brány rušné tržiště nazývané \"Šachovnicové uličky\" (ZZ: 棋盘街, TZ: 棋盤街, pinyin: Qípán jiē, český přepis: Čchi-pchan ťie).\n\nNa počátku 50. let 20. století byla Čínská brána (jak se tehdy jmenovala) zbourána spolu s Šachovnicovými uličkami a náměstí Nebeského klidu bylo rozšířeno na jih na současnou rozlohu.\n\nPo rozšíření po roce 1949 narušuje dokonalou rovinu náměstí pouze 38 metrů vysoký Památník lidových hrdinů a Mauzoleum Mao Ce-tunga. Náměstí se rozkládá mezi dvěma masivními starobylými branami: Branou Nebeského klidu na severu a branou Správného světla na jihu. Podél západní strany náměstí se táhne Velká síň lidu a na východní straně se nachází Národní muzeum čínské historie. Mezi náměstím a branou Nebeského klidu vede Třída Čchang-an (ZZ: 长安街, TZ: 長安街, pinyin: Cháng'ān jiē, český přepis: Čchang-an-ťie; dosl. dlouhá ulice míru) užívaná k vojenským přehlídkám. Východní a západní hrany náměstí lemují aleje stromů, ale samotné náměstí je otevřenou plochou bez stromů či laviček. Náměstí je pod neustálou kontrolou policistů na koních.\n\nNáměstí Nebeského klidu bylo dějištěm několika politických událostí, jako bylo vyhlášení Čínské lidové republiky Mao Ce-tungem dne 1. října 1949 nebo masové manifestace během Kulturní revoluce. Bylo také místem mnoha protestních demonstrací, z nichž nejvýznamnější jsou Hnutí čtvrtého května v roce 1919, protesty po smrti Čou En-laje v roce 1976 nebo studentské protesty v roce 1989, k jejichž potlačení použila komunistická moc armádu s obrněnými transportéry. Náměstí Nebeského klidu je proto dnes v demokratickém světě chápáno do značné míry jako symbol a memento tohoto krveprolití, při němž tehdy zahynuly stovky mladých lidí.\n\n\n"}
{"id": "93494", "url": "https://cs.wikipedia.org/wiki?curid=93494", "title": "The Wall", "text": "The Wall\n\n\"The Wall\" je rocková opera – koncepční album s příběhem. Hlavním tématem alba je izolace člověka od lidí kolem. Koncepce alba byla silně inspirována incidentem na montréalském koncertě Pink Floyd 6. července 1977 (turné \"In the Flesh\" k albu \"Animals\"), kdy baskytarista skupiny Roger Waters plivl do tváře jednoho rozvášněného fanouška pod pódiem. To Waterse inspirovalo k myšlence jakési pomyslné zdi („the wall“) mezi obecenstvem a hudební skupinou, které se navzájem odcizují. Do tohoto konceptu zasadil Waters příběh rockového hudebníka jménem Pink, jehož život sleduje album \"The Wall\". Pink je postava silně ovlivněná vlastním Watersovým životem. Ten byl totiž silně ovlivněn úmrtím svého otce ve druhé světové válce krátce po svém narození, na albu se ale objevuje i ponižování od učitelů, příliš ochranářská matka či rozchod s manželkou, která jej podváděla. Kvůli těmto skutečnostem, jež se objevují v jednotlivých skladbách alba, postupně vytváří Pink kolem sebe onu zeď, která jej izoluje od ostatní společnosti.\n\nProjekt \"The Wall\" byl skupinou odsouhlasen v roce 1978, kdy Roger Waters nabídl ostatním členům kapely příběhy a vlastní demonahrávky dvou konceptů: \"The Wall\" a \"The Pros and Cons of Hitch Hiking\". Skupina si vybrala první příběh, ten druhý se jí zdál příliš osobní. \"The Pros and Cons of Hitchhiking\" poté v roce 1984 zrealizoval Waters jako první sólový projekt.\n\nAlbum \"The Wall\" bylo kvůli anglickým daňovým zákonům a celkové finanční výhodnosti nahráváno mimo Británii, dělo se tomu ve dvou studiích ve Francii a ve dvou v USA. Autorem všech příběhu, textů a téměř veškeré hudby je baskytarista Roger Waters, který tak potvrdil svoji dominanci ve skupině. Pouze tři skladby napsal společně s kytaristou Davidem Gilmourem a jednu s producentem Bobem Ezrinem. \"The Wall\" je od \"A Saucerful of Secrets\" první album Pink Floyd, které neprodukovala celá kapela dohromady. Waters si totiž přizval k produkci právě Boba Ezrina a jako asistenta Jamese Guthrieho, na produkci ale spolupracoval i David Gilmour.\n\nBěhem nahrávání \"The Wall\" se vztahy mezi jednotlivými členy kapely vyhrotily. Roger Waters obviňoval klávesistu Ricka Wrighta, že jej nahrávání vůbec nezajímá a že do něj vkládá málo. Kvůli dalšímu sporu s Watersem o koprodukci alba, o kterou měl Wright zájem (podle Waterse ale jedině pod podmínkou, že k desce přispěje svoji hudbou, což se nestalo), ale byl klávesista, jeden ze zakládajících členů kapely, po ukončení nahrávání z kapely vyhozen. Klávesové party na \"The Wall\" dokončil společně s producentem Ezrinem, Wright ale nadále se skupinou spolupracoval na koncertech \"The Wall\" v letech 1980 a 1981 jako najatý hudebník.\n\nAlbum \"The Wall\" vyšlo 30. listopadu 1979. Stejně jako několik předchozích alb Pink Floyd bylo komerčně úspěšné, ve Spojeném království se v žebříčku umístilo nejvýše na třetím místě, v USA se ale dostalo až na příčku první. Na CD vyšlo poprvé v roce 1984, v digitálně remasterované podobě roku 1994.\n\nNa vydání alba na podzim 1979 navázaly koncerty v letech 1980 a 1981, z nichž bylo vydáno koncertní album \"Is There Anybody Out There? The Wall Live 1980-81\". Posledním článkem projektu \"The Wall\" byl hudební film, jenž byl do kin uveden v roce 1982 pod názvem \"Pink Floyd: The Wall\". Režie se ujal Alan Parker, roli Pinka zahrál zpěvák Bob Geldof.\n\nV roce 1990 uspořádal Roger Waters při příležitosti pádu berlínské zdi koncert \"The Wall – Live in Berlin\".\nDne 31. října 2009 se při příležitosti 30. výročí vydání alba uskutečnil v pražské O areně koncert The Wall 2009, který byl rekonstrukcí vystoupení Pink Floyd. Na projektu se pod vedením baskytaristy a zpěváka Filipa Benešovského podílelo množství českých hudebníků, jako hosté zde vystoupili i Michal Malátný (Chinaski), Jan Neckář (Bacily), Zdeněk Kluka a Roman Dragoun (oba Progres 2), Radim Hladík (Blue Effect) a syn Rogera Waterse Harry. Jednalo se již o sedmý koncert \"The Wall\" v podání Benešovského a jeho přátel, obdobná vystoupení (byť ve skromnějších podmínkách) se uskutečnila i v letech 2002 (Praha – klub Futurum), 2004 (Plzeň – náměstí Republiky; Praha – Lucerna), 2005 (Plzeň – DK Inwest; Žatec – náměstí Svobody), 2006 (Český Krumlov – Pivovarské zahrady) a později také v letech 2015 (Žatec – náměstí Svobody) a 2016 (Kroměříž – Velké náměstí).\n\nOd září 2010 do září 2013 probíhalo po Severní Americe, Evropě, Oceánii a Jižní Americe sólové turné Rogera Waterse s doprovodnou kapelou s názvem The Wall Live. Koncertní záznam byl v letech 2014 a 2015 vydán jako film a zároveň živé album \"Roger Waters The Wall\".\n\n\n\n"}
{"id": "93495", "url": "https://cs.wikipedia.org/wiki?curid=93495", "title": "Hide from the Sun", "text": "Hide from the Sun\n\nHide From The Sun je album skupiny The Rasmus. Vyšlo v 12. září 2005, je to již jejich šesté album.\n\n"}
{"id": "93499", "url": "https://cs.wikipedia.org/wiki?curid=93499", "title": "Rosa Liksomová", "text": "Rosa Liksomová\n\nRosa Liksomová, vlastním jménem Anni Ylävaara, (* 7. ledna 1958 Ylitornio) je finská spisovatelka a fotografka. V literatuře se proslavila zejména svými povídkami, ve kterých z nezúčastněného pohledu líčí život lidí v odlehlých částech severního Finska i ve velkoměstech. Za román \"Hytti nro 6\" (Kupé č. 6) získala v roce 2011 Cenu Finlandia.\n\n\n\n"}
{"id": "93500", "url": "https://cs.wikipedia.org/wiki?curid=93500", "title": "Lingua franca", "text": "Lingua franca\n\nLingua franca (výslovnost \"lingva franka\") je jakýkoliv jazyk šířeji využívaný nad rámec rodilých mluvčích. Status lingvy franky je de facto obvykle „udělen“ lidmi jazyku, který nejvíce ovlivňuje dobu, ve které žijí. Jakýkoliv jazyk, který se stal lingvou frankou, byl prvotně určen pro mezinárodní obchod, ale časem mohl být přijat také pro kulturní výměnu informací či v diplomacii – např. v Evropě byla po celý raný novověk lingvou frankou diplomacie francouzština.\n\nNázev „lingua franca“ (jinak také \"sabir\") byl původně používán Araby, a sice k pojmenování všech románských jazyků, zejména italštiny (Arabové všechny národy v západní Evropě označovali jako „Franky“). Později se tak označoval jazyk s románskou slovní zásobou (většina slov odvozena ze španělštiny a italštiny) a velmi jednoduchou gramatikou, který byl až do konce 19. století používán námořníky ve Středozemním moři, částečně na Středním východě a severní Africe.\n\nAngličtina je současná lingua franca vědy a techniky, mezinárodního obchodu, z diplomacie vytlačila francouzštinu už po první a definitivně po druhé světové válce. Pravděpodobně byla zvýhodněna pozicí anglicky mluvících zemí v závěru války.\n\nModerní trend používat angličtinu je ovlivněn zbývajícími důsledky Britského impéria, ale zajisté se urychlil ve věku elektronických medií skrz enormní anglofonní „kulturní export“ z USA (filmy a hudba). Angličtina je mnohými brána jako lingva franka současného světa, vzhledem k hospodářské hegemonii vyspělých západních evropských států ve světě financí a obchodních institucí. V oblasti vědy se používá angličtina jako jediný jazyk téměř na všech mezinárodních setkáních, všechny významnější vědecké žurnály také publikují anglicky.\n\nMezník v uznání dominance angličtiny přišel v roce 1995, kdy, při přístupu Rakouska, Finska a Švédska, se angličtina připojila k francouzštině jako jeden z pracovních jazyků Evropské unie. Také mnoho Evropanů mimo EU přijalo angličtinu jako svou lingvu franku (např. Švýcarsko).\n\nFrancouzština byla v Evropě lingvou frankou diplomacie od 17. století do konce 1. světové války; stále je jedním z pracovních jazyků mezinárodních institucí a je používána na různých dokumentech od cestovních pasů po letecké dopisy. Po mnoho let, až do vstupu Rakouska, Švédska a Finska v roce 1995, byla jediným oficiálním jazykem Evropského společenství.\n\nFrancouzština je obecným dorozumívacím jazykem v mnoha zemích severozápadní a tropické Afriky, jakožto pozůstatek někdejší francouzské a belgické kolonizace. Také v Zadní Indii (Kambodža, Laos, Vietnam) trvá její vliv. Všechny tyto země, spolu s mnoha jinými po celém světě, jsou členy Frankofonie.\n\nItalština byla \"lingua franca\" v italských koloniích v Africe a stále je užívána částí populace v Etiopii a Eritreji, především v obchodě.\n\nNěmčina byla \"lingua franca\" ve velké části Evropy během 19. a první poloviny 20. století ve vědách – zejména ve fyzice, chemii, sociologii a ve vědách historických, tj. historii, archeologii, etnografii (tyto obory bez dobré znalosti němčiny nelze zákonitě studovat dodnes), ale také v obchodu a politice. Německy se mluvilo ve velké části východní Evropy ještě dlouho po konci druhé světové války.\n\nPortugalština sloužila jako \"lingua franca\" v Africe, Asii a Jižní Americe v 15. a 16. století. Dodnes si status mezietnického (úředního) jazyka uchovala ve všech bývalých portugalských koloniích (Brazílie, Angola, Mosambik, Kapverdy, Východní Timor atd.); významně je rozšířena i v Španělsku (Galicie), Švýcarsku, Namibii a JAR.\n\nPolština byla v raném novověku lingvou frankou v oblastech střední a východní Evropy díky politickému, ekonomickému, vojenskému a vědeckému vlivu polsko-litevské Rzeczipospolité. Přestože vliv ruštiny trochu snížil oblíbenost tohoto jazyka, polsky se stále mluví – nebo přinejmenším polsky rozumí – v západních částech Ukrajiny a Běloruska, částečně i na Litvě.\n\nRuština má kromě Ruska status úředního jazyka i v Bělorusku, Kazachstánu a Kyrgyzstánu; jako jazyk mezietnické komunikace se používá ve státech bývalého Sovětského svazu (kromě Pobaltí). Určité pozice má i v Afghánistánu, Mongolsku, Číně a Izraeli.\n\nBěhem období Římské říše byla všeobecným jazykem řečtina \"koiné\". V průběhu středověku jí toto postavení vydrželo v té části Evropy, kde byla hegemonem Byzantská říše; latina byla využívána ve zbytku Evropy. Ve vědě si latina toto postavení udržela zhruba do přelomu 19. a 20. století, okrajově i do současnosti (teologie, medicína, nomenklaturní popisy v přírodních vědách, akademické dokumenty a ceremonie).\n\nArabština slouží jako lingva franka (resp. jazyk svatého písma) pro muslimy.\n\nAramejština, rodný jazyk Aramejců, se stala lingvou frankou Asyrské říše a západních provincií Perské říše, hlavně díky svému jednoduchému abecednímu systému, který je jednodušší než klínopis. Aramejština byla takto používána i v časech Ježíše Krista.\n\nBislamština (\"bislama\") je jazyk používaný na ostrovech v Pacifiku.\n\nKlasická čínština slouží jako lingva franka jako jazyk diplomacie na Dálném východě Asie – používána Čínou, Koreou, Japonskem a Vietnamem v mezistátní komunikaci. V počátku 20. století byla klasická čínština nahrazena moderní standardní čínštinou.\nHauština (\"hawsaa\") je lingvou frankou především v Nigeru a části Nigérie.\n\nHindština (\"hindí\") a jí blízká urdština (\"urdú\") se běžně používají v Indii a Pákistánu. Nicméně s nimi soupeří i angličtina.\n\nPerština (\"fársí\") je univerzálním jazykem pro obyvatele Íránu, Afghánistánu a Tádžikistánu. V minulosti sloužila i jako universální jazyk v Turkestánu.\n\nSogdština (\"swγδy\"ʼ\"w\") od 4. stol. po Kr. až do islamisace Střední Asie sloužila jako universální jazyk obchodu na Hedvábné stezce.\n\nSvahilština (\"kiswahili\") se používá jako lingua franca ve východní Africe. Především v Tanzanii, Keni a Ugandě.\n\n\n\n"}
{"id": "93502", "url": "https://cs.wikipedia.org/wiki?curid=93502", "title": "Phreaking", "text": "Phreaking\n\nPhreaking (vyslov \"frýkiŋ\") je označení pro napojení se na cizí telefonní linku v rozvodnicích, veřejných telefonních budkách nebo přímo na nadzemní/podzemní telefonní vedení, díky čemuž lze:\nPlatba za hovor jde samozřejmě na účet oběti (registrovaného uživatele linky anebo telekomunikační společnosti). Za phreaking se považuje i nabourávání se různými metodami do mobilní sítě nebo výroba odposlouchávacích zařízení. Jde o trestnou činnost (obtížně odhalitelnou); dosud z ní v Česku nikdo nebyl usvědčen a odsouzen.\n\nTento jev vznikl kolem roku 1957 v USA.\n\nPrvní zmínky o phreakingu přinesl Zdeněk Adamec (později se proslavil sebevraždou upálením 6. března 2003 na Václavském náměstí v Praze). Jeho, dnes neexistující, internetové stránky () se však hlavně věnovaly darkingu, informace o phreakingu zabrala cca dva články. Zhruba do roku 2006 bylo o phreakingu ticho, poté vznikly webové stránky jistého „Subbera“, považovaného za duchovního otce českého phreakingu. Ty byly několikrát přemístěny na jinou adresu; dnes neexistují a místo nich má dotyčný nový web, přes nějž chce phreakerské společenství v této zemi obnovit (viz níže).\n\nPhreaking se nikdy nijak výrazně nedostal do médií. Výjimkou byl článek \"Darking: Poslední zhasne\" v časopise MF Plus 7/2008, kde se však mluvilo hlavně o Zdeňku Adamcovi a darkingu. Phreakingu byl věnován malý sloupeček „Telefonní škůdci“, kde Subber odpovídal na (pravděpodobně) e-mailové otázky o phreakerské scéně. Z tohoto článku v MF Plus lze odvodit, že místní phreakerská komunita se dá v současnosti označit za mrtvou.\n\n\n"}
{"id": "93504", "url": "https://cs.wikipedia.org/wiki?curid=93504", "title": "Kuprej", "text": "Kuprej\n\nKuprej (\"Bos sauveli\") je druh divoce žijícího tura.\n\nSamci kupreje dorůstají ke 190 cm kohoutkové výšky, samice 140 cm. Váha dospělého samce může dosáhnout až 900 kg. Jedná se o poměrně štíhlé zvíře na vysokých nohách a s výrazným hrbem na hřbetě. Velmi silně bývá vyvinut kožní lalok, který sahá od brady až do středu břicha. U některých samců je vyvinut tak, že ho zvíře otírá o travní porost pod sebou. Zbarvení je tmavě hnědé s bílýma nohama. Rohy kuprejů mají zvláštní lyrovitý tvar a vyznačují se zvláštním roztřepenm prstencem asi ve třech čtvrtinách délky rohu. Kuprej se vyskytuje velmi vzácně v pralesích Kambodži, snad i Laosu a severního Thajska. Jedná se o kriticky ohrožený druh. Prokazatelně byl pozorován naposledy r. 1983, ne zcela doložené je pozorování několika jedinců z r. 2006. Od té doby nebyl pozorován a je proto možné, že již vyhynul.\n\nTento druh popsal francouzský zoolog Achille Urbain v roce 1937 (toho času byl ředitelem pařížské zoologické zahrady). V polovině 30. let podnikl studijní cestu do Kampučie, kde pobýval u svého přítele, veterináře Sauvela. U něj si všiml zajímavé trofeje. Zjistil, že patří turu, vyskytujícímu se ve zdejším okolí, domorodci nazývanému \"kuprej\". Nově popsaný druh nazval po svém příteli \"Bos sauveli\". Urbain se do Paříže vrátil s trofejí a jedním odchyceným exemplářem. Ten bohužel zašel v průběhu během 2. světové války. Od té doby nebyl v zajetí nikdy chován.\n\nKolem systematického postavení kupreje panují jisté nejasnosti. Není zcela jisté, zda se jedná o skutečného divokého tura, zdivočelou populaci domácího skotu nebo křížence zebu a bantenga.\n\n"}
{"id": "93506", "url": "https://cs.wikipedia.org/wiki?curid=93506", "title": "Tatra T6A2", "text": "Tatra T6A2\n\nTatra T6A2 (podtyp tramvaje T6) je model československé tramvaje vyráběné firmou ČKD Tatra od 2. poloviny 80. let do konce 20. století.\n\nTyp T6A2 byl vyvinut jako nástupce tramvajových vozů Tatra T4 exportovaných do NDR. Vozy mají zúženou vozovou skříň (2200 mm oproti standardním 2500 mm). Jde o klasický jednosměrný čtyřnápravový motorový tramvajový vůz se třemi dveřmi a elektrickou tyristorovou výzbrojí typu TV3. Vozy byly uzpůsobeny pro provoz typicky německých třívozových souprav - motorový vůz + motorový vůz + vlečný vůz (nového typu Tatra B6A2) - ovládaných z jednoho řídícího stanoviště.\n\nV roce 1985 byla vyrobena prototypová souprava - dva vozy T6A2 (evidenčních čísel 0020 a 0021) a jeden vůz Tatra B6A2 (označený 0022). Po zkušebním provozu v Praze byly vozy následující rok předány do Drážďan, kde byly přečíslovány na 226 001, 226 002 a 276 001. Mezi lety 1990 a 2001 sloužila prototypová souprava k vyhlídkovým okružním jízdám. Vůz ev.č. 226 001 byl předán do muzea a v letech 2001 a 2004 byl renovován do původního stavu. Druhý prototypový vůz byl v roce 2002 sešrotován.\n\nV letech 1985 až 1999 vyrobeno 256 vozů.\nPoznámka: Jde o přehled dodaných nových vozů (přímo z výroby). Tramvaje si různé dopravní podniky prodávaly, takže počet měst, kde je (nebo byl) v provozu typ T6A2, je vyšší.\n\n"}
{"id": "93508", "url": "https://cs.wikipedia.org/wiki?curid=93508", "title": "Tomáš Císařovský", "text": "Tomáš Císařovský\n\nTomáš Císařovský (* 2. ledna 1962 Praha) je český malíř.\n\nV letech 1978-1982 studoval v Praze na SUPŠ obor Tvarování dřeva a řezbářství, poté studoval na AVU u prof. Paderlíka a Ptáčka (1983–1988).\n\nDnes je jedním z nejuznávanějších českých malířů. Maluje olejovými, výraznými odstíny, většinou portréty a figurální výjevy, v posledních letech i krajinu. Již nemaluje výhradně olejovými barvami, ale také akvarelovými barvami.\n\nPracuje v tematických cyklech, např. \"Z deníku dědy legionáře\" (1989), \"Naty, přepni to!\" (1994), \"Bez koní\" (1996), \"Prázdniny v Čechách\" (2006). Pravidelně vystavuje v českých i zahraničních galeriích a jeho dílo je zastoupeno ve veřejných i soukromých sbírkách. Žije a pracuje v Praze.\n\nOd začátku své tvorby je fascinován médiem malby. Patří k nejznámějším českým autorům. Svá díla představoval spolu s vrstevníky na neoficiálních přehlídkách mladého umění Konfrontace (od r. 1984). Tyto výstavy byly pořádány tajně jako konfrontace potlačovaného umění s panujícím režimem. Jeho obrazy Terče, jež byly představeny právě na Konfrontacích, jsou stylově blízké tehdy aktuální italské transavantgardě.\n\nV další fázi své tvorby, malbu začal pojímat jako hru a experimentoval s její vizuální řečí. Na přelomu osmdesátých a devadesátých let se začal věnovat obrazům s historickou tematikou. Obrazy s rozpomínáním se na světlé stránky české historie, bychom mohli klást do souvislosti s tehdejším rozpadem totalitního systému. Důležitý rozsáhlý cyklus obrazů z této doby nese název „Z deníku dědy legionáře“. Tento cyklus pojal jako splnění snu svého dědečka, který se chtěl stát malířem ale místo toho bojoval ve válce. Je pro něj typické doplnit příběh obrazu i textem. Od devadesátých let patřil Tomáš Císařovský ke spolupracovníkům pražské Galerie MXM. \nMalby z této doby jsou výřezy z fotografií novinových i rodinných.\n\nPoprvé své obrazy vystavoval již v prvním ročníku na střední škole. Pak následovalo mnoho dalších výstav, za zmínku stojí např. \"Viděno dvěma\", kterou připravil se svou ženou Erikou v roce 1993, \"Naty, přepni to\" kterou věnoval svým dcerám (1994) anebo \"Bez koní\" kde zpodobnil české šlechtice v dnešní době (1996). V roce 2000 ještě s dalšími kolegy připravil výstavu v GHMP s názvem \"Na co myslíš ty\". Zde se jeho figury snaží vyprávět svůj osobní příběh pouhými gesty, v obrazech rovněž promyšleně pracuje s účinkem výrazných barev.\nV roce 2008 poprvé spojil tematiku figurální kresby a krajinu. Vyjádřil se k tomu takto: Buď maluji lidi a jejich příběhy v abstraktním bezčasí, nebo přírodu. Spojení těchto dvou motivů mi přišlo až do této chvíle zastaralé, logický smysl mělo naposledy v 19. století, kdy lidé ještě žili spjatí s přírodou.\n\nV poslední době se proměnil především námětový okruh obrazů Tomáše Císařovského. Autor se pro inspiraci obrátil do období po druhé světové válce, prohloubil expresivní vyznění barvy v obraze a ještě více tak umocnil existenciální poselství své tvorby. Těžištěm jeho díla však stále zůstává figurální olejomalba a jen pro relaxaci odbíhá ke krajině a akvarelu. Snaží se o čitelnost obrazu a jeho jednoduchou formu, ale ne obsah. Tam se naopak Tomáš Císařovský snaží vnést nejistotu a dvojsmysl. Nejednoznačné čtení dává prý obrazům to správné napětí. Přes svůj úspěch vystupuje Tomáš Císařovský velice skromně a říká o své tvorbě, že je nejcennější, když si každý, kdo chce, najde svůj úhel pohledu.\n\n"}
{"id": "93510", "url": "https://cs.wikipedia.org/wiki?curid=93510", "title": "Idiofon", "text": "Idiofon\n\nIdiofon (z řeckého \"idios\": vlastní) je hudební nástroj, který vydává tóny a zvuky chvěním sebe sama, nikoliv chvěním membrány, struny nebo vzduchového sloupce. Většina bicích nástrojů, které nemají membránu, patří právě do této skupiny hudebních nástrojů. Tato skupina nástrojů je velice stará, hráli na ně lidé již v pravěku. Pro udávání hudebního rytmu se i dnes používají ve všech světových kulturách. Česky nazýváme tyto nástroje samozvučnými. Mezi největší a nejznámější představitele této skupiny patří zvony.\n"}
{"id": "93512", "url": "https://cs.wikipedia.org/wiki?curid=93512", "title": "Membranofon", "text": "Membranofon\n\nMembranofon je hudební nástroj, který vydává zvuk kmitáním napjaté membrány. Všechny typy bubnů patří právě do této skupiny.\n"}
{"id": "93515", "url": "https://cs.wikipedia.org/wiki?curid=93515", "title": "Strunný nástroj", "text": "Strunný nástroj\n\nStrunný nástroj (podle Sachs-Hornbostelovy klasifikace \"chordofon\") je typ hudebního nástroje, u kterého je zdrojem zvuku chvějící se struna, napnutá mezi dvěma body. Mezi nejrozšířenější strunné nástroje patří např. housle, kytara a klavír. Jedním z nejstarších strunných hudebních nástrojů je harfa.\n\n\nHornbostel a Sachs je rozdělují do dvou hlavních skupin. Rozdíl mezi nimi je, že po odstranění rezonátoru u jednoduchých chordofonů by ještě mohly vydávat zvuk (například odstranění desky u klavíru); zatímco odstraněním rezonátoru u složených chordofonů by se vydávání zvuku zcela znemožnilo (například odstraněním trupu houslí).\n\n"}
{"id": "93517", "url": "https://cs.wikipedia.org/wiki?curid=93517", "title": "Aerofon", "text": "Aerofon\n\nAerofon neboli \"dechový hudební nástroj\", je takový, který vydává zvuk chvěním vzduchového sloupce.\n\n"}
{"id": "93519", "url": "https://cs.wikipedia.org/wiki?curid=93519", "title": "Elektrofon", "text": "Elektrofon\n\nElektrofon je hudební nástroj, jehož zvuk je vytvářen elektricky. V původní klasifikaci Hornbostela a Sachse z roku 1914 ještě nebyly elektrofony obsaženy.\n\nMezi elektrofony nejsou obvykle zařazovány nástroje ozvučené, které jsou schopné hry i bez ozvučení a jejichž zvuk je pouze snímán, elektricky zesilován nebo pozměňován. Nástroje, u nichž je snímací element jejich součástí a u nichž je elektrické zesílení a zpracování signálu nedílnou součástí jejich zvuku, patří mezi elektroakustické elektrofony. Například akustická kytara snímaná mikrofonem se řadí mezi chordofony; elektrická kytara, která má zabudované snímače a jejíž zvuk spoluvytváří použitý zesilovač a reprosoustava, patří do skupiny elektroakustických elektrofonů.\n\nMezi elektrofony nepatří ani nástroje u nichž se elektřina používá pouze jako zdroj energie (např. píšťalové varhany s elektricky poháněným dmychadlem) nebo nástroje s elektricky řízeným ovládáním (např. některé mechanické klavíry).\n\nElektromechanické nástroje lze rozdělit podle typu snímání mechanických kmitů. Snímače mohou být elektromagnetické, elektrostatické, piezoelektrické či optické. Zvukové generátory mohou být kmitající nebo rotační.\n\nMezi elektromechanickými nástroji lze nalézt též samplery, přehrávající zaznamenané zvukové vzorky tradičních nástrojů - Mellotron, Chamberlin, Optigan, Orchestron atd.\n\nElektronické nástroje se dělí na analogové (pracující se spojitými změnami elektrických veličin), digitální (pracující se signály v číslicové podobě) a hybridní (kombinující oba principy).\n\nPodle způsobu generování zvuku lze elektronické nástroje rozdělit na syntetizéry, u kterých je hlavním režimem činnosti přetváření signálů, a samplery, jejichž základem je reprodukce zaznamenaných zvuků. U moderních nástrojů se většinou oba principy kombinují a uvedené tradiční dělení pozbývá původního významu.\n\n"}
{"id": "93521", "url": "https://cs.wikipedia.org/wiki?curid=93521", "title": "Reading FC", "text": "Reading FC\n\nReading FC (celým názvem: Reading Football Club) je anglický fotbalový klub, který sídlí ve městě Reading v nemetropolitním hrabství Berkshire. Je jedním z nejstarších týmů v Anglii, byl založen v roce 1871, ale i přesto se připojil k Football League až v roce 1920 a taktéž nikdy nehrál v horní úrovni anglického ligového systému až do sezony 2006/07. Od sezóny 2013/14 působí v EFL Championship (2. nejvyšší soutěž).\n\nReading je přezdíváno The Royals („Královští“) a to vzhledem k umístění Reading v Royal County of Berkshire, ačkoliv dříve byli známí jako The Biscuitmen („Sušenky“) díky společnosti Huntley & Palmers, vyrábějící sušenky a sídlící v Readingu.\n\nSvé domácí zápasy odehrává na stadionu Madejski s kapacitou 24 161 diváků.\n\nDne 25. prosince 1871 Joseph Edward Sydenham založil Reading FC\n\nV roce 1913 cestovali po Itálii a porazili Genoa CFC 4:0, AC Milan 5:0, těsně prohráli s Casale 1:2, poté porazili italské mistry Pro Vercelli 6:0 a celý Italská fotbalová reprezentace 2:0, což si vyžádalo, aby o Reading napsali tamní sportovní noviny Corriera della Sera „\"bez pochyb je Reading nejlepším zahraničním fotbalovým klubem, který kdy byl v Itálii.\"“\n\nReading byl zvolen do třetí divize v roce 1920, od této doby strávili většinu času na třetí a čtvrté úrovni ligy, s občasným koketováním s druhou úrovní.\n\nPoté, co byla liga po druhé světové válce obnovena, byl Reading pravidelně v první polovině třetí divize. V roce 1986 postoupili do druhé divize, bohužel jen na krátkou dobu dvou let. V roce 1988 se vrátili zpět do třetí divize.\n\nOsud se změnil pod vedením Marka McGhee, který je provázel celou cestu až do první divize, do které postoupili v roce 1994. Nicméně po několika úspěšných sezónách a play-off v roce 1998 sestoupil opět do druhé divize.\n\nV roce 1998 se Reading přestěhoval na nový Madejski Stadium s kapacitou 24 200 míst, stadion byl pojmenován po předsedovi Siru Johnu Madejskim. V roce 2001 se Reading stal prvním fotbalovým klubem registrující svoje fanoušky jako oficiální členy týmu. Dostali dres s číslem 13 jako fanoušci Reading. V sezóně 2002/03 se Reading vrátil do první divize, poté co vyhrál divizi druhou.\n\nS ligovým rekordem 106 bodů, 99 vstřelenými góly a pouze dvěma prohrami, vyhrál v sezóně 2005/06 Reading soutěž The Championship pod vedením Steve Coppella. Poprvé ve své historii tak Reading postoupil do nejvyšší anglické fotbalové ligy. Útočník Dave Kitson se stal prvním hráčem, který skóroval za Reading v Premier League, po výhře 3:2 s Middlesbrough FC. The Royals se vzepřeli předsezónní předpovědi o jejich sestupu a skončili na osmém místě s 55 body. Nejlepším klubovým střelcem v lize byl Kevin Doyle se 13 góly.\n\nDruhá sezóna v Premier League již nebyla tolik úspěšná a tak Reading opět sestoupil do Championship na základě ztráty formy v druhé polovině sezóny. A to i přesto že vyhráli 4:0 nad Derby County F.C. v posledním kole sezóny.\n\n7. ledna 2008 Reading oznámil, že podepsal tří a půl roční smlouvu s Markem Matějovským z FK Mladá Boleslav a to v nezveřejněné výši, přibližně však okolo 1.42 milionu liber. V této době byl Matějovský spojován s významnými evropskými kluby jako například Liverpool FC, Hamburger SV a Steaua Bukurešť.\n\nReading zahájil sezónu 2008/09 s 15 výhrami, prohrál až se Southamptonem. V druhé polovině sezóny znovu usilovali o získání formy, nakonec skončili čtvrtí a kvalifikovali se do play-off, kde nakonec prohráli s Burnley FC v semifinále. Reading nakonec skončil na 5. místě v Championship a kvalifikoval se do play-off divize. Po výhře nad Cardiff City FC v semifinále prohráli ve finále 2:4 se Swansea City AFC na Wembley Stadium.\n\nSezónu 2011/12 začal Reading prodejem kapitána Matta Millse a hráče sezóny Shane Longa. Zprvu se to zdálo jako špatný tah, po šesti hrách byl klub druhý od konce. Nicméně dobrá forma, do které se dostali v druhé polovině sezóny, v kombinaci s příchodem nových hráčů Adama Le Fondre, Kaspara Gorkšse a Jasona Robertse zajistili Readingu postup do Premier League a to 17. dubna 2012 po výhře 1:0 nad Nottingham Forest FC. V dalším zápase 21. dubna 2012 si Reading zajistil vítězství v Championship remízou 2:2 s Crystal Palace FC.\n\nDne 21. ledna 2012 bylo oznámeno, že Madejski plánuje prodat 51% klubu Thames Sport Investments v čele s Antonem Zingarevichem.\n\nReading má větší rivalitu s Oxford United a Swindon Town, kteří sousedí s Readingem. V době kdy všechny tyto tři týmy hrály ve stejné divizi, bylo jejich soupeření přezdíváno „Didcot Triangle“.\n\nJejich hlavním rivalem však byl Aldershot, do doby než v roce 1992 zanikl. Není známo zda rivalita s novým Aldershot Town je stejně velká.\n\nAž do roku 1878 hrál club na hřišti v Reading, poté se přestěhoval na kriketové hřiště v Reading, kde hráli v letech 1878–1882, dále pak Coley Park (1882–1889) a Cavershamské kriketové hřiště (1889–1896). Madejski Stadium, kde hrají dnes, nahradil stávající stadion Elm Park. I ragbyový klub London Irish zde hraje své domácí zápasy, ačkoliv Londýn je vzdálený přibližně 40 mil východně a Irsko asi 240 západně. Stadion je taktéž využíván při Readingskěm půlmaratonu.\n\nMadejski Stadium má v současné době kapacitu 24 161 míst, ale již má stavební povolení a chtějí zvýšit kapacitu na 36 900 míst a to v roce 2012.\n\n\nZdroj: \n\n\n\nZdroj: \n\n"}
{"id": "93523", "url": "https://cs.wikipedia.org/wiki?curid=93523", "title": "Hadítha", "text": "Hadítha\n\nHadítha (arabsky حديثة) je město v provincii Anbár na jihozápadě Iráku s asi 90 000 obyvateli. Leží asi 240 kilometrů na severozápad od Bagdádu. \n\nHadítha byla dobyta americkou armádou v dubnu 2003. Od té doby je považována za centrum iráckého odporu. \n\nV listopadu 2005 podle informací amerického časopisu z března 2006 chladnokrevně zavraždili vojáci americké námořní pěchoty 24  obyvatel. Čin se potom podle časopisu snažili zakrýt, Pentagon nabídl rodinným příslušníkům až 2 500 dolarů odškodného. Americký prezident George W. Bush přislíbil vyjasnění a prohlásil, že jde vedle mučení ve věznici Abú Ghrajb o další „vážnou chybu“.\n"}
{"id": "93524", "url": "https://cs.wikipedia.org/wiki?curid=93524", "title": "Sovětskaja (stanice metra v Samaře)", "text": "Sovětskaja (stanice metra v Samaře)\n\nSovětskaja ( ) je stanice samarského metra.\n\nSovětskaja je podzemní, pilířová, mělce založená stanice s dvěma výstupy (v provozu je pouze jeden, druhý nebyl dokončen a je proto uzavřený). Oba vedou do mělce založených podpovrchových vestibulů, spojení s nástupištěm je pak provedeno pomocí pevných schodišť. Obklad stanice je vzhledem k problémům s financováním na začátku 90. let velmi strohý; sloupy i stěny za nástupištěm jsou obložené bílým mramorem, v podzemních prostorech nejsou umístěny s výjimkou jednoho reliéfu nad vstupem žádné mozaiky či sochy, obvyklé právě v ruských stanicích podzemních drah.\n\nSamarský dopravní podnik otevřel \"Sovětskou\" jako součást úseku mezi stanicemi Poběda a Sovětskaja 31. prosince 1992.\n\n"}
{"id": "93527", "url": "https://cs.wikipedia.org/wiki?curid=93527", "title": "Sheffield United FC", "text": "Sheffield United FC\n\nSheffield United FC (celým názvem: Sheffield United Football Club) je anglický fotbalový klub, který sídlí ve městě Sheffield v metropolitním hrabství South Yorkshire. Založen byl v roce 1889. Od sezóny 2019/20 hraje v nejvyšší anglické soutěži Premier League. Klubové barvy jsou červená, černá a bílá.\n\nSvé domácí zápasy odehrává na stadionu Bramall Lane s kapacitou 32 702 diváků.\n\n\n\"Aktuální k datu: 28. května 2019\"\n\n\n\nZdroj: \n\n\n\nZdroj: \n\n\n"}
{"id": "93530", "url": "https://cs.wikipedia.org/wiki?curid=93530", "title": "Booleova logika", "text": "Booleova logika\n\nBooleova logika se zabývá logickými operacemi \"+\" (konjunkce, značená též \"AND\", & nebo formula_1), \"*\" (disjunkce, značena též \"OR\", \"|\", \".\" nebo formula_2) a \"\"NOT()\"\" (negace, značena též pruhem nad částí výrazu) na množině hodnot { 0, 1 }. Jejím rozšířením je pak Booleova algebra.\n\nID – vrací stejnou hodnotu, jako měl vstup. Platí:\n\nNOT – vrací opačnou hodnotu, než měl vstup. Platí:\n\nOR – vrací součet hodnot vstupů. Platí:\n\nAND – vrací součin hodnot vstupů. Platí:\n\nPárová pravidla platí i po vzájemné záměně \"+\" za \"*\", zde jsou tyto operace vzájemně symetrické.\n\n\n\n\n\n\nLogický součet a součin lze vyjádřit jeden pomocí druhého, při použití negace.\n\nDe Morganovy zákony tedy definují negace logického součtu a součinu:\n\nNOR – negace součtu vstupů:\n\nNAND – negace součinu vstupů:\n\nNOR – Buď při splněném předpokladu A vrací B, nebo z nesplněného předpokladu vyplývá cokoli a vrací 1:\n\nEQ – porovnává shodnost hodnot všech vstupů:\n\nXOR – porovnává unikátnost hodnoty každého vstupu:\n\nObecně jsou XOR a nonekvivalence rozdílné funkce, ale pro dvě dvouhodnotové proměnné dále platí:\nnebo jinak,\n\n"}
{"id": "93533", "url": "https://cs.wikipedia.org/wiki?curid=93533", "title": "Watford FC", "text": "Watford FC\n\nWatford FC (celým názvem: Watford Football Club) je anglický fotbalový klub, který sídlí ve městě Watford v nemetropolitním hrabství Hertfordshire. Založen byl v roce 1881 pod názvem názvem Watford Rovers FC. Svůj současný název nese od roku 1898. Od sezóny 2015/16 působí v Premier League (nejvyšší soutěž v Anglii).\n\nV roce 1886 hrál klub poprvé FA Cup, nejstarší organizovanou fotbalovou soutěž na světě. Od roku 1922 je domácím hřištěm stadion Vicarage Road. V sezóně 2014/15 se klubu povedlo získat druhé místo v The Championship a postoupit tím po několika letech zpět do Premier League. Největšími úspěchy jsou 2. místo ve First Division z roku 1983 a účast ve finále FA Cupu o rok později.\n\nVelikým fanouškem klubu je Sir Elton John, který klub v minulosti dokonce sám vlastnil a v současnosti je jeho doživotním čestným předsedou.\n\nSvé domácí zápasy odehrává na stadionu Vicarage Road s kapacitou 21 577 diváků.\n\nZdroj: \n\n\n\"Aktuální k datu: 28. září 2019\"\n\n\nZdroj: \n\n\n\nZdroj: \n\n"}
{"id": "93535", "url": "https://cs.wikipedia.org/wiki?curid=93535", "title": "Slatina (okres Nový Jičín)", "text": "Slatina (okres Nový Jičín)\n\nObec Slatina (německy \"Schlatten\") leží na úpatí Nízkého Jeseníku nedaleko města Bílovce v nadmořské výšce 415–464 m. Obec má obyvatel, je tvořena Slatinou a místní částí Nový Svět.\n\nObec náleží k nejstarším českým vsím na území někdejšího Opavského kraje. Její vznik spadá do období vnitřní slovanské kolonizace na sklonku 12. a počátku 13. století. První písemná zpráva o obci je doložena roku 1371. K Moravě byla připojena spolu s fulneckým panstvím teprve roku 1480 a stala se tak jednou z tzv. Moravských enkláv obklopenou slezským územím. Ve více jak šestisetleté doložené historii obce se v ní vystřídalo množství pánů, byla v držení různých vladyckých rodin, které měly až do 16. století manské povinnosti k fulneckému panství. Samostatnou se stala Slatina až roku 1592, kdy ji koupil Šalamoun Moš z Bittendorfu jako samostatný deskový statek. I nadále se v držení obce střídala celá řada majitelů. Roku 1910 chtělo majetek koupit město Opava, ale obětavostí a prozíravostí občanů ve Slatině bylo docíleno, že ji právě tohoto roku (vklad do desek 1911) koupila sama obec – její občané.\nObec má několik dominant. Kostel Nanebevzetí Panny Marie byl pravděpodobně postaven začátkem 14. století, první zmínka je doložena rokem 1461. Současná barokní podoba kostela pochází z poloviny 17. století. Dále je to barokní zámek z roku 1771, stojící v centru obce. Celý exteriér umocňuje romantický styl parkové úpravy okolí. Nelze zapomenout na školu z roku 1785, čtyři kapličky a z novodobé historie jsou to objekty kulturního domu, pošty a hasičské zbrojnice, požární nádrže a hřiště. V roce 1928 byla dokončena elektrifikace a v roce 1933 vystavěn vodovod. K zajímavostem například patří, že obce na své náklady postavila okresní silnici z Ohrady do staré Vsi. Slatina byla vždy česká, starousedlická.\n\nSlatina připadala už od roku 1960 pod okres Nový Jičín. Roku 1964 se od Slatiny oddělily Karlovice, které jsou od té doby součástí sousední obce Tísek. K 1. lednu 1979 byla Slatina s Ohradou a Novým Světem přičleněna k Bílovci. Obec se k 24. listopadu 1990 osamostatnila, zároveň se od jejího katastru oddělila místní část Ohrada, která se stala součástí katastrálního území Stará Ves u Bílovce, patřícího k městu Bílovci. Celkem obec hospodaří na 212 ha lesních pozemků. Nově zvolené devítičlenné zastupitelstvo mělo před sebou mnoho úkolů, obecní rada nebyla ustanovena, tuto funkci plní starosta obce. Bylo nutno řádně převzít všechen majetek, písemnosti, připravit nové vyhlášky a samozřejmě rozeběhnout nový úřad tak, aby mohl plnit sliby, které všichni očekávali od osamostatnění.\n\nNejdříve se podařilo vybudovat nové hřiště na kopanou, nově byla provedena oprava nízkého napětí spolu s veřejným osvětlením, byla zpracována studie čištění odpadních vod a provedena oprava kotelny na tuhá paliva. V roce 1995 byl ukončen pronájem obecních lesů a obec v nich začala hospodařit sama. Vinou kůrovcové kalamity, která se již vyskytla v obecních lesích kolem roku 1993, byla provedena těžba této hmoty a vše bylo intenzivně sledováno pracovníky ministerstva životního prostředí. Účinnou těžbou se podařilo zachránit jeho větší část a kůrovce zastavit. Vytěžené plochy se ihned uklízely a prováděla se nová výsadba. V obci se dále uskutečnila generální oprava střechy a pláště budovy školy včetně nátěru oken, postupně se vybudovaly chodníky kolem státní silnice včetně Nového Světa, upravil obecní rybník, opět na Novém Světě opravila společenská místnost pro využití volného času tamních občanů. Obec rovněž nabídla celkem 16 stavebních míst, ke kterým byla vybudována nová asfaltová komunikace, chodníky a všechny podzemní sítě. Požární nádrž byla vybavena novou čističkou a v létě slouží pro širokou veřejnost jako koupaliště. Náročnou akcí byla potom plynofikace celé obce i místní části. Tato se povedla realizovat za tři měsíce. Zámek, který byl v roce 1993 ve špatném stavu, prošel celkovou rekonstrukcí. Byly upraveny vnitřní interiéry a od roku 1997 slouží jako obecní úřad, knihovna a reprezentativní prostory obce se svatební síní.\n\nObec má rovněž svůj znak a prapor, který převzala od předsedy Poslanecké sněmovny v roce 1998. V roce 1996 byl zastupitelstvem obce schválen Program obnovy venkova a v roce 1997 se obec se přihlásila do soutěže Vesnice roku. V ostravském regionu obec získala první místo a postoupila do celorepublikového kola. Výsledkem bylo třetí místo v rámci České republiky. V červnu 2014 získala obec v rámci soutěže Vesnice roku v Programu obnovy venkova modrou stuhu za společenský život. Tato stuha se uděluje jako ocenění velkého počtu spolkových a společenských aktivit.\n\nSlatina je součástí sdružení obcí Mikroregion Bílovecko .\n\nV obci pracuje několik zájmových sdružení. Z hlediska vlivu na kulturní život v obci můžeme jmenovat např. hasičský sbor, recesistický spolek Jako Za Mlada nebo Dechovou hudbu Slatina.\n\nObecní úřad sídlí v místním zámku a tvoří ho starosta pan Luděk Míček, místostarosta a zaměstnanci obce zařazeni do obecního úřadu. V čele obecního úřadu stojí starosta, který plní některé úkoly rady obce, která ve Slatině není zřízena.\n\nNad obcí Slatina na vršku Okrouhlík s nadmořskou výškou 467 metrů stojí rozhledna Slatina.\nVýstavba byla zahájena v červenci 2018 a měla být dokončena v polovině listopadu – záviselo to však na povětrnostních a klimatických podmínkách. Celková cena rozhledny byla vyčíslena na 1 510 152 korun včetně DPH, zhruba polovinu měla uhradit Evropská unie v rámci projektu „Stezka rozhleden a vyhlídkových míst Euroregionu Silesia – II. etapa“ v programu INTERREG Česká republika – Polsko. Počátkem února 2019 prošla rozhledna úspěšně kolaudačním řízením a byla volně zpřístupněna veřejnosti.\n\n\n\n"}
{"id": "93537", "url": "https://cs.wikipedia.org/wiki?curid=93537", "title": "Motorika člověka", "text": "Motorika člověka\n\nMotorika člověka představuje souhrn lidských pohybových předpokladů a projevů zahrnující průběh a výsledek pohybové činnosti. Motorická činnost je pak cílevědomý a systematický proces řízený centrální nervovou soustavou, uskutečňovaný v interakci mezi člověkem a okolím za pomoci pohybové soustavy. S motorikou souvisí i termíny mobilita a motilita. Mobilita (také hybnost) znamená všechny pohybové funkce vykonávané kosterním a hladkým svalstvem, motilita je souhrn pohybů vegetativních systémů prováděných pouze hladkým svalstvem.\n\nTypickými znaky lidské motoriky jsou:\n\n\nU malých dětí je velmi důležité rozvíjet motoriku, tedy hybnost pohybových předpokladů a projevů. Pohybové schopnosti dítěte (motorické schopnosti, motorika) a řeč se vzájemně ovlivňují. Pokud u dítěte probíhá správný pohybový vývoj, nastupuje v odpovídajícím období i vývoj řeči. Při postižení pohybového ústrojí nebo opožděném motorickém vývoji bývá často opožděn i vývoj řeči. Neobratné děti mívají více nedostatků ve výslovnosti než děti pohybově průměrné. Proto je důležité u dětí rozvíjet hybnost celého těla (tzv. hrubou motoriku), hybnost ruky (jemnou motoriku), vztah oko – ruka, obratnost mluvidel (motoriku mluvních orgánů) apod.\n\n\n\nNa trhu lze zakoupit i spoustu hraček podporující motoriku, např.:\n\n"}
{"id": "93540", "url": "https://cs.wikipedia.org/wiki?curid=93540", "title": "Komplement (biologie)", "text": "Komplement (biologie)\n\nKomplement (komplementový soubor, zkratka C) je soubor asi 40 sérových a membránových glykoproteinů, které slouží jako humorální složka nespecifické imunity (spolu s interferony a dalšími plazmatickými proteiny).\n\nNejdůležitějšími proteiny komplementu jsou sérové proteiny C1–C9, které jsou syntetizovány hepatocyty a makrofágy. Podstatou aktivace jednotlivých složek komplementu je přeměna první neaktivní složky C1 na aktivní proteolytický enzym, který rozštěpí molekulu další složky na dva fragmenty (a a b), z nichž jeden má proteolytickou aktivitu (fragment b) tj. rozštěpí následující složku, a druhý (fragment a) má jinou biologickou aktivitu. Ústřední složkou je glykoprotein C3, jehož fragment C3b se kovalentně tj. pevně váže na povrch mikroorganismu. Meziprodukty této kaskádovité reakce mají různorodé biologické funkce (opsonizace, chemotaxe). Terminální produkt komplementové kaskády, komplex proteinů C5b, C6, C7, C8 a C9 (označovaný jako MAC: membrane attack complex) atakuje membrány vstupujícího mikroorganismu a působí jejich lýzi, a tedy zánik.\n\nKomplementový systém může být aktivován třemi způsoby: klasická cesta, alternativní cesta a lektinová cesta. Tyto dráhy se od sebe liší způsobem aktivace klíčové komponenty C3.\n\nProtein C3 obsahuje thioesterovou vazbu mezi molekulou cysteinu a γ-karboxylem aminokyselinového zbytku kyseliny glutamové. Tato vazba je štěpena buď samovolně (pomocí molekul vody), nebo je aktivována reaktivními skupina jako jsou např. sacharidové zbytky nacházející se na povrchu biologických membrán. V prvním případě se jedná o cestu alternativní, ve druhém o cestu klasickou příp. lektinovou.\n\n\nKomplement byl objeven koncem 19. století, kdy představoval určitou část krevního séra, které se muselo přidat k suspenzi bakterií spolu se specifickou protilátkou, aby došlo k usmrcení a lýzi oněch bakterií. Původním objevitelem byl Jules Bordet, belgický imunolog, jež roku 1896 nazval uvedenou část séra \"alexin\". Za tento objev získal roku 1919 Nobelovu cenu.\n\nNázev \"komplement\" pochází z pozdější doby. Jeho autorem je německý chemik Paul Ehrlich. Pojem komplement vyjadřuje fakt, že komplementuje schopnost protilátky lyzovat bakterie. Samotná protilátka tuto schopnost nemá.\n\nKomplement může být aktivován třemi cestami:\n\nTato cesta aktivace začíná na povrchu buněk (např. bakteriálních), na který jsou navázány protilátky. Na protilátku se váže glykoprotein C1, jež díky této vazbě změní svou konformaci, a tak nabude proteolytické aktivity. Následně C1 štěpí proteiny C4 a C2. Fragmenty C4b a C2a se naváží na povrch mikroorganismu a vytvoří tzv. klasickou C3-konvertázu (komplex C4bC2a), tj. enzym štěpící protein C3 na fragmenty C3a a C3b. Fragmenty C3a působí chemotakticky na fagocyty a C3b se zachycuje na povrchu tohoto enzymového komplexu a slouží jakou opsoniny. Posléze se vytváří další enzym tzv. klasická C5-konvertáza (C4bC3bC2a), jež štěpí protein C5 na C5a a C5b. Vznikem C5b začíná terminální tj. lytická fáze komplementové kaskády.\n\nKlasická cesta aktivace komplementu může být zahájena kromě protilátek i C-reaktivním proteinem či sérovým amyloidem P. Tyto sérové proteiny se váží na některé mikroorganismy a poté jsou schopny se vázat a následně aktivovat protein C1.\n\nAlternativní cesta aktivace komplementu je ryze nespecifickou částí imunitního systému. Složka komplementu C3 se s určitou pravděpodobností samovolně štěpí na fragmenty C3a a C3b. C3b se kovalentně váže na povrch bakteriálních buněk a tím zahajuje kaskádu dalších reakcí. K C3b se naváže sérový protein tzv. faktor B, jež je proteolyticky štěpen na fragmenty Ba a Bb. Vzniklý komplex C3bBb je stabilizován dalším faktorem (properdin) a funguje jako tzv. alternativní C3-konvertáza. Některé její molekuly vzájemně reagují za vzniku složitějších komplexů tzv. C5-konvertázy (C3bBbC3b), jež štěpí protein C5. Fragment C5b zahajuje lytickou fázi komplementové kaskády.\n\nTato cesta je obdobou klasické cesty aktivace komplementu s tím rozdílem, že jejím aktivátorem není protilátka, ale sérový lektin (lektin vážící manosu-MBL;mannose binding lectin). Ten se přímo váže na sacharidové zbytky na povrchu mikroorganismů a jelikož je strukturně podobný proteinu C1, tak také štěpí proteiny C4 a C2.\n\nFragment C5b, jež vznikl štěpením proteinu C5 C5-konvertázou, tvoří komplex s dalšími složkami komplementu-C6, C7, C8 a několika molekulami C9. Vzniklý komplex C5b678(9) tzv. MAC (membrane attack complex) se zanoří do lipidové membrány mikrobiální buňky a vytvoří tak póry, kterými do napadené buňky vnikají molekuly vody. Dochází k nabobtnání buňky a následně k jejímu prasknutí a lýzi.\n\n\n"}
{"id": "93545", "url": "https://cs.wikipedia.org/wiki?curid=93545", "title": "Message authentication code", "text": "Message authentication code\n\nMAC funkce (\"Message Authentication Code\") je kryptografická funkce podobná hašovacím funkcím.\nRozdíl je, že funkce není jen výsledkem zpracovávaných dat, ale i klíče.\nPlatí tedy:\n\nPoužití je pro symetrické digitální podpisy. Funkce zajišťuje jak integritu tak autentizaci přenášené zprávy.\n"}
{"id": "93546", "url": "https://cs.wikipedia.org/wiki?curid=93546", "title": "Asymetrická kryptografie", "text": "Asymetrická kryptografie\n\nAsymetrická kryptografie (kryptografie s veřejným klíčem) je skupina kryptografických metod, ve kterých se pro šifrování a dešifrování používají \"odlišné\" klíče, což je základní rozdíl oproti symetrické kryptografii, která používá k šifrování i dešifrování jediný klíč.\n\nAsymetrická kryptografie umožnila od poloviny 70. let 20. století zajistit nejen \"důvěrnost\" (znemožnit čtení nepovolané osobě), ale též zajistit \"autenticitu\" (identifikaci autora zprávy pomocí veřejného klíče, viz elektronický podpis) a \"nepopiratelnost\" zprávy (zprávu mohl vytvořit jen vlastník privátního klíče).\n\nŠifrovací klíč pro asymetrickou kryptografii sestává z dvou částí: jedna část se používá pro šifrování zpráv (a příjemce zprávy ani tuto část nemusí znát), druhá pro dešifrování (a odesilatel šifrovaných zpráv ji zpravidla nezná). Je vidět, že ten, kdo šifruje, nemusí s dešifrujícím příjemcem zprávy sdílet žádné tajemství, čímž eliminují potřebu výměny klíčů; tato vlastnost je základní výhodou asymetrické kryptografie.\n\nNejběžnější verzí asymetrické kryptografie je využívání tzv. veřejného a soukromého klíče: šifrovací klíč je veřejný, majitel klíče ho volně uveřejní, a kdokoli jím může šifrovat jemu určené zprávy; dešifrovací klíč je privátní (tj. soukromý), majitel jej drží v tajnosti a pomocí něj může tyto zprávy dešifrovat (existují i další metody asymetrické kryptografie, ve kterých je třeba i šifrovací klíč udržovat v tajnosti).\n\nJe zřejmé, že šifrovací klíč e a dešifrovací klíč d spolu musí být matematicky svázány, avšak nezbytnou podmínkou pro užitečnost šifry je praktická nemožnost ze znalosti šifrovacího klíče spočítat dešifrovací.\n\nMatematicky tedy asymetrická kryptografie postupuje následujícím způsobem:\nV principu se mohou šifrovací a dešifrovací funkce lišit, zpravidla jsou však matematicky přinejmenším velmi podobné.\n\nAsymetrická kryptografie je založena na tzv. jednocestných funkcích, což jsou operace, které lze snadno provést pouze v jednom směru: ze vstupu lze snadno spočítat výstup, z výstupu však je velmi obtížné nalézt vstup. Nejběžnějším příkladem je například násobení: je velmi snadné vynásobit dvě i velmi velká čísla, avšak rozklad součinu na činitele (tzv. faktorizace) je velmi obtížný. (Na tomto problému je založen např. algoritmus RSA.) Dalšími podobnými problémy jsou výpočet diskrétního logaritmu či problém batohu.\n\nNěkteré kryptografické metody mohou být označeny za bezpečné na základě složitosti matematického problému jako prvočíselný rozklad násobku dvou velkých prvočísel nebo počítání diskrétního logaritmu. Toto je pouze matematický smysl bezpečnosti a existuje více různých definicí, dle kterých se může kryptografická metoda označit za bezpečnou.\n\nNa rozdíl od Vernamovy šifry (která by používala neovlivnitelný dokonalý generátor náhodných čísel a nikoli generátor pseudonáhodných čísel) se žádná metoda asymetrické kryptografie neukázala jako bezpečná při použití nekonečného výpočetního výkonu. Důkazy bezpečnosti těchto metod tedy počítají s omezeným výpočetním výkonem a říkají například že „metoda je nerozluštitelná pomocí osobního počítače za 1000 let“, nebo „tento algoritmus je bezpečný, pokud nedojde k objevení lepší metody pro faktorizaci“.\n\nJednou z aplikací asymetrické kryptografie je elektronický podpis. Uživatel, který chce poslat zprávu, tak spočítá její digitální podpis a ten pošle spolu se zprávou příjemci. Digitální podpis může být spočítán jedině pomocí odesílatelova privátního klíče, ale pro ověření stačí pouze veřejný klíč. V některých případech (např. RSA) jsou metody elektronického podpisu velmi podobné kryptografickým metodám. V jiných případech (např. DSA) algoritmus nepřipomíná žádnou kryptografickou metodu.\n\nPro dosažení ověřitelnosti a utajení odesílatel zprávu podepíše svým privátním klíčem, potom ji zašifruje veřejným klíčem příjemce.\n\nAnalogie pro pochopení výhod asymetrického šifrování ve které si Alice a Bob posílají zprávy pomocí veřejné pošty. V tomto příkladu Alice posílá utajenou zprávu Bobovi a očekává utajenou odpověď od Boba.\n\nPři použití symetrické kryptografie Alice vloží zprávu do schránky a zamkne pomocí visacího zámku, ke kterému má klíč. Schránku poté pošle poštou Bobovi, ten ji otevře použitím kopie Alicina klíče a přečte si zprávu. Bob pak může použít stejný zámek pro odeslání jeho odpovědi.\n\nU asymetrické kryptografie má každý svůj visací zámek. Nejdříve Alice požádá Boba, aby jí poslal otevřený zámek bez klíče poštou. Poté jím Alice zamkne zprávu do schránky a tu pošle Bobovi. Bob potom může otevřít zámek svým klíčem a přečíst si zprávu od Alice. K poslání odpovědi musí mít Alicin otevřený zámek, kterým zamkne schránku a pošle ji zpátky Alici.\n\nNejvětší výhodou tak je, že Alice ani Bob nepotřebují posílat kopii jejich klíče. Tímto se zamezí vytvoření kopie klíče někým třetím během přenosu a odposlouchávání všech následně poslaných zpráv mezi Alicí a Bobem. Nepotřebují tedy věřit poště tolik jako v prvním případě. Navíc, pokud by Bob někomu dovolil si zkopírovat jeho klíč, tak by byly kompromitovány pouze zprávy pro Boba, ale všechny zprávy pro Alici by zůstaly utajené.\n\nV dalším případě mají Bob a Alice každý svůj zámek. Nejdříve Alice vloží zprávu do schránky a zamkne ji svým klíčem, který má jen ona. Potom schránku poštou pošle Bobovi. Ten schránku zamkne i svým zámkem a pošle ji zpátky Alici. Alice odebere svůj zámek a schránku s jedním zámkem pošle Bobovi, který tento svůj zámek otevře svým klíčem. Toto je ovšem možné pouze tehdy, pokud je použitá šifra komutativní, což je taková šifra, ve které můžeme zaměnit pořadí šifrování a dešifrování: codice_1. Například, nechť codice_2 a codice_2 jsou dvě šifrovací funkce a codice_4 je zpráva. Alice ji zašifruje použitím codice_2 a pošle codice_6 Bobovi. Bob pak zašifruje zprávu, vznikne codice_7 a výsledek pošle Alici. Nyní Alice dešifruje codice_7 použitím codice_2. Teď má codice_6, takže když toto pošle Bobovi, bude schopen to dešifrovat použitím codice_2 a výsledek bude codice_4. Tento protokol může být použit například pro zabezpečenou výměnu klíčů.\n\nNe všechny asymetrické klíčové algoritmy pracují přesně způsobem uvedeným výše v analogii. Nejčastěji mají tu vlastnost, že Alice i Bob vlastní dva klíče, jeden pro šifrování a jeden pro dešifrování. V bezpečném asymetrickém šifrovacím schématu by neměl být privátní klíč odvoditelný z veřejného klíče. Toto je známé jako šifrování veřejného klíče, protože šifrovací klíč může být publikován, aniž by byla ohrožena bezpečnost zpráv zašifrovaných tímto klíčem.\n\nV analogii výše Bob může zveřejnit pokyny jak vytvořit veřejný klíč. Nicméně je známo, že z pokynů je nemožné vyvodit, jakým způsobem přesně vytvořit privátní klíč. Ti, kteří chtějí posílat zprávy Bobovi, musí použít veřejný klíč k zašifrování zprávy. Poté může Bob použít svůj privátní klíč k rozšifrování této zprávy.\n\nJiná situace může nastat, pokud si Alice i Bob vygenerují klíč náhodně a poté se navzájem kontaktují a porovnávají „hloubky zářezů“ na jejich klíčích. Poté co zjistí rozdíly, se vytvoří „prostor“ se speciálním zámkem, který má každý pin uvnitř rozdělen na dva další piny, které odpovídají číslům jejich klíčů. Nyní může být tento „prostor“ odemčen kterýmkoli z těchto klíčů a Alice a Bob si mohou vzájemně posílat zprávy zabezpečeným způsobem v rámci tohoto „prostoru“.\n\nSamozřejmě, že je zde možnost, že by někdo mohl ukradnout Alici nebo Bobovi jejich privátní klíč. Mezi symetrickými klíčovými šifrovacími algoritmy je Vernamova šifra jediná, u které lze prokázat, že je bezpečná proti útočníkovi – bez ohledu na to, jak velký výpočetní výkon má k dispozici. Nicméně není zde žádné schéma veřejného klíče s touto vlastností, protože všechna schémata veřejných klíčů jsou náchylná k nalezení klíče pomocí útoku hrubou silou. Takovéto útoky jsou nepraktické, pokud množství výpočtů potřebných k úspěchu (jenž Claude Shannon nazval \"work factor\") je mimo dosah všech potenciálních útočníků. V mnoha případech může být \"work factor\" jednoduše zvětšen vybráním delšího klíče. Naproti tomu jiné algoritmy mohou mít mnohem menší \"work factor\", tudíž je odpor k útoku hrubou silou irelevantní. Některé speciální a specifické algoritmy byly vyvinuty jako obrana proti útokům na některé šifrovací algoritmy veřejných klíčů – jak RSA, tak ElGamal šifrování znají útoky, které jsou mnohem rychlejší než útoky hrubou silou. Tyto faktory se v posledních desetiletích dramaticky změnily, a to jak s klesající cenou výpočetního výkonu, tak s novými matematickými objevy.\n\nV praxi se lze často těmto rizikům vyhnout volbou dostatečně dlouhého klíče, aby doposud nejlepší algoritmus trval tak dlouho, aby neměl rozumnou šanci na úspěšné prolomení kódu.\n\nOvšem neexistuje matematický důkaz o bezpečnosti asymetrické kryptografie založené na faktorizaci či diskrétním logaritmu. Navíc existuje možnost, že šifry prolomí kvantový počítač. Proto se někteří odborníci obávají, že může přijít \"kryptokalypsa\" (náhlé zneplatnění digitálních podpisů, digitálních měn, odtajnění dokumentů). Tudíž se pozornost obrací k algoritmům s matematicky dokázanou bezpečností, které neprolomí ani kvantový počítač (\"post-quantum cryptography\"). Patří sem například kryptografie na celočíselných mřížích - např. algoritmy NTRU či GGH.\n\nKromě odolnosti proti útoku konkrétní dvojice klíčů musí být zvážena bezpečnost certifikační hierarchie při rozmisťování systémů veřejných klíčů. Některé certifikační autority, obvykle účelový program běžící na serveru, ručí za identity přidělené ke specifickým privátním klíčům poskytnutím digitálního certifikátu. Digitální certifikáty veřejných klíčů platí obvykle po dobu několika let, takže související privátní klíče musí být v průběhu této doby uchovány v bezpečí. Pokud je privátní klíč využitý k vytvoření certifikátu v PKI hierarchii serveru ohrožen nebo náhodně zveřejněn, pak je možný Man in the middle útok, čímž činí každý podřízený certifikát zcela nechráněný.\n\nHlavní slabiny byly odhaleny pro několik dříve slibných asymetrických klíčových algoritmů. U algoritmu Problém batohu bylo nedávno zjištěno, že může být prolomen (po vývoji nového útoku). Nedávno byly také některé útoky založené na pečlivém měření přesného množství času, za který určitý hardware zašifruje prostý text, který byl použit na zjednodušení hledání pravděpodobných dešifrovacích klíčů (viz útok postranním kanálem). Pouhé užívání asymetrických klíčových algoritmů nezajistí bezpečnost. Velká část aktivního výzkumu, který v současné době probíhá, se zabývá tím, jak objevit a jak se chránit před novými útočnými algoritmy.\n\nDalší potenciálně slabé místo zabezpečení při použití asymetrických klíčů je možnost Man in the middle útoku, při kterém je komunikace veřejných klíčů zachycena třetí osobou (prostředníkem), a poté upravena tak, aby místo nich produkovala odlišné veřejné klíče. Šifrované zprávy a odpovědi musí být také zachyceny, dešifrovány a znovu zašifrovány útočníkem, který ve všech případech používá správné veřejné klíče pro různé komunikační segmenty, aby se zamezilo podezření. Může se zdát být obtížné implementovat tento útok v praxi, ale není to nemožné, pokud používáte nezabezpečené médium (např. veřejné sítě, jako je Internet či bezdrátové formy komunikace). Útok může velice snadno provést například zlomyslný zaměstnanec u poskytovatele Internetu. V poštovní analogii by Alice znala způsob, kterým by se ujistila, že klíč na vráceném paketu skutečně patří Bobovi, než se odstraní její klíč a odešle paket. V odlišném případě by klíč vložený na paket mohl pocházet od zaměstnance poskytovatele internetu a mohl by předstírat, že je Bob, aby oklamal Alici.\n\nJedním ze způsobů, jak předejít takovýmto útokům, je použití certifikační autority. Tento orgán poskytuje uživatelům digitální certifikát, který je odolný proti násilnému otevření. Tyto certifikáty jsou podepsány datovými bloky tak, že veřejný klíč patří k určité osobě, společnosti, nebo jinému subjektu. Tento přístup má také své slabiny. Certifikační autoritě vydávající certifikát musíme věřit, že správně zkontrolovala identitu držitele klíče a zajistila správnost veřejného klíče v době vydání. Také musí být provedena opatření se všemi účastníky, aby zkontrolovali všechny své certifikáty před chráněným začátkem komunikace. Například webové prohlížeče jsou dodávány s dlouhým seznamem certifikátů, které jsou podepsané samy sebou od poskytovatelů PKI. Útočník, který by zkorumpoval byť jedinou z těchto certifikačních autorit do vydání certifikátu pod falešným veřejným klíčem, by pak mohl využít Man in the middle útok tak snadno, jako kdyby se certifikát nepoužil vůbec. Přes tyto teoretické a potenciální problémy je tento přístup široce používán. Například SSL protokol a jeho nástupce TLS protokol, které se běžně používají pro zajištění bezpečnosti pro webové prohlížeče tak, aby mohly být bezpečně odeslány podrobnosti o kreditní kartě do internetového obchodu.\n\nZnámé algoritmy pro asymetrické šifrování jsou poměrně náročnější než symetrické algoritmy podobné úrovně bezpečnosti. Hlavní rozdíl je užívání podstatně delších klíčů což má vážné důsledky pro jejich praktické užití. Většinou se z důvodu efektivnosti používají v Hybridním šifrování. V hybridním šifrování nejdříve jedna strana vygeneruje společný klíč a tento o poznání kratší klíč je zašifrován veřejným klíčem příjemce. Každý příjemce pak použije vlastní privátní klíč k rozšifrování společného klíče. Jakmile mají všechny strany společný klíč, pro šifrování a dešifrování zpráv mohou používat rychlejší symetrické algoritmy. \n\nPropojení veřejného klíče s jeho vlastníkem musí být korektní, jinak může dojít k tomu, že i kdyby algoritmus fungoval perfektně, není ve svém použití bezpečný. Jako ve většině užití šifrování, jsou kryptografické protokoly použité pro vytvoření a ověření tohoto propojení velice důležité. Propojení veřejného klíče s jeho majitelem je obvykle provedeno pomocí protokolu implementujícího PKI. Tyto protokoly umožňují, aby platnost propojení byla potvrzena důvěryhodnou třetí stranou a to ve formě hierarchie certifikačních autorit (např. X.509), místního modelu důvěry (např. SPKI) nebo sítě důvěry, jako té, která je původně použita v PGP a GPG a stále je s nimi do jisté míry použitelná. Nehledě na kryptografickou důvěru v protokoly samotné, propojení mezi veřejným klíčem a jeho majitelem je ve finále subjektivním hodnocením na straně důvěryhodné třetí strany, jelikož veřejný klíč je matematická entita a majitel a propojení mezi klíčem a majitelem matematické entity nejsou. Z tohoto důvodu, formalismus infrastruktury privátních klíčů musí jasně uvést protokoly použité pro toto hodnocení. Například komplexní standard X.509, který nebyl nikdy plně implementován, dovoluje certifikační autoritě identifikovat své protokoly pomocí identifikátoru objektů který pak slouží jako rejstřík katalogu protokolů. Protokoly mohou existovat z různých důvodů od anonymity až po vojenské utajení.\n\nVeřejný klíč bude znám velkému a v podstatě neznámému počtu uživatelů. Může tak trvat poměrně dlouho než všechny události vyžadující odvolání nebo nahrazení veřejného klíče dorazí ke všem uživatelům, kteří musí být informováni (tj. všem uživatelům vlastnícím již neplatný klíč). Z tohoto důvodu systémy, které musí reagovat na události v reálném čase (např. systémy zabývající se národní bezpečností), by neměly používat asymetrické šifrování bez důkladné údržby.\n\nChybné (nebo úmyslně škodlivé) odvolání několika (nebo všech) klíčů pravděpodobně (v druhém případě jistě) způsobí kompletní selhání systému. Toto se může stát, pokud mohou být klíče odvolány jednotlivě, ale existují přístupy, které mohou snížit reálnou šanci, že tento problém nastane. Například u certifikátů můžeme použít takzvaný \"princip sloučení\". Takový princip může být \"Alice a Bob mají možnost odvolat certifikát\". Teď jen Alice a Bob (společně) mohou certifikát odvolat, a ani Alice, ani Bob nemohou odvolat certifikát sami. Na druhou stranu, odvolání certifikátu teď vyžaduje, aby byli Alice i Bob k dispozici, což vytváří problém spolehlivosti. Z pohledu bezpečnosti to vytváří slabé místo v systému odvolání klíče. Úspěšný DoS útok na Alici nebo Boba (nebo oba) zablokuje možnost odvolání. Ve skutečnosti jakékoli rozdělení autority mezi Alici a Boba bude mít stejný účinek.\n\nProtože princip dovolující odvolání klíče je silný, mechanismus kontroly by měl mít zároveň co nejvíce účastníků (aby se bránil proti jakémukoli útoku) a zároveň co nejméně účastníků (aby mohl být klíč odvolán bez nebezpečných průtahů). Certifikáty s veřejným klíčem s dobou platnosti jsou nedostatečné z důvodu toho, že datum ukončení platnosti nemusí korespondovat s potřebou odvolání certifikátu kvůli událostem reálného světa, ale takovéto certifikáty není nutné shánět po celém systému a ani uživatelé nemusí být v neustálém kontaktu mezi sebou.  \n\n\n"}
{"id": "93552", "url": "https://cs.wikipedia.org/wiki?curid=93552", "title": "Tatra T6C5", "text": "Tatra T6C5\n\nTatra T6C5 (podtyp tramvaje T6) je model českého tramvajového vozu z 2. poloviny 90. let minulého století. Vyroben byl pouze jeden prototyp, který je provozován ve Strausbergu.\n\nT6C5 je poněkud atypická tramvaj. Jde o obousměrný čtyřnápravový motorový tramvajový vůz vyvinutý původně pro americké město New Orleans. Vozidlo je vybaveno čtyřmi dveřmi, vždy dvěma na jedné straně vozové skříně (po směru jízdy přední a prostřední dveře). Na obou koncích vozu jsou umístěny kabiny řidiče. Jinak konstrukčně vychází z osvědčených typů T6A2 a T6A5. Elektrická výzbroj je typu TV14.\n\nDo tohoto typu tramvaje je možno montovat podvozky jak pro normální rozchod kolejí 1435 mm, tak i pro jiné, nestandardní rozchody.\n\nVůz (bez evidenčního čísla) byl vyroben v roce 1998. Po krátkých zkušebních jízdách v Praze byl prototyp převezen do New Orleans (neobvyklý rozchod kolejí – 1587,5 mm), kde zkušebně jezdil od roku 1999. Zákazník byl s vozem spokojen, ale poté, co se dozvěděl o hospodářských potížích ČKD, ztratil zájem. V roce 2001 byla tramvaj přemístěna zpět do Prahy.\n\nZájem o atypický vůz projevil dopravní podnik z německého města Strausberg, který provozuje tramvajovou dopravu na 6 km dlouhé jednokolejné trati bez smyček. Pro noční provoz byly vozy Tatra KT8D5, které byly tehdy ve Strausbergu běžně v provozu, příliš velké, proto podnik zakoupil tramvaj T6C5. Po vybavení vozu podvozky o standardním rozchodu a (již druhých) zkušebních jízdách v pražské kolejové síti byl vůz převezen na místo určení, kde od roku 2003 jezdí pod evidenčním číslem 30.\n\nVůz nevykazoval velkou provozní spolehlivost a po dodávce nízkopodlažních tramvají Bombardier Flexity Berlin již není toto vysokopodlažní vozidlo příliš vypravováno.\n\n"}
{"id": "93553", "url": "https://cs.wikipedia.org/wiki?curid=93553", "title": "Esoterismus", "text": "Esoterismus\n\nEsoterismus, též západní esoterismus, je souhrnný termín pro různá duchovní hnutí a proudy v západní kultuře vycházející z gnosticismu, hermetismu a neoplatonismu pozdního starověku. Zahrnuje především renesanční magii, Paracelsovo učení, rosikruciánství, křesťanskou kabalu, svobodné zednářství, teosofii a New Age. Úzce souvisejícím a často zaměnitelným pojmem je okultismus odkazující na okultní, tedy skryté vlastnosti či síly, v přírodě.\n\nKromě této definice založené na výčtu historicky provázaných hnutí a učení lze esoterismus definovat také jako vyhrazení určitých tajných znalostí zasvěcencům bez ohledu na náboženský či duchovní směr. Obě tyto definice jsou často užívány zároveň, což vede zmatkům ohledně toho co esoterismus vlastně znamená, výše zmíněný termín západní esoterismus je z tohoto důvodu užíván pro první z definovaných fenoménů.\n\nExistují také pokusy západní esoterismus definovat na základě typických vlastností. Francouzský akademik Antoine Faivre mezi tyto základní znaky řadí koncept magických korespondencí – spojený s ideou makrokosmu a mikrokosmu, víra ve vesmír jako živoucí bytost, důraz na kreativní imaginaci a vnitřní proměnu esoterika skrze poznání, doprovázený často ideou souladu mezi duchovními proudy – \"prisca theologia\", a předávání zkušeností skrze zasvěcení. Někteří badatelé, například Kocku von Stuckrad nebo Hans Kippenberg, však poukazují na to že Faivreho koncept sice velice dobře odpovídá tradicím na které se specializuje, tedy renesanční magii, křesťanské teosofii a německé Naturphilosophii, ale hůře už je aplikovatelný židovský a islámský esoterismus nebo na vliv buddhismu v západním esoterismu.\n\nEsoterismus je často komercializován a příklady „esoterního průmyslu“ lze nalézt již ve starověku. Široká nabídka literatury, kyvadel, krystalů, věšteb či terapií představuje svého druhu obchodní odvětví. Esoterismus tohoto typu pak s „esoterickým věděním“ tohoto typu má pramálo společného.\n\nKromě výše uvedených zdrojů západního esoterismu, jako je neoplatonismus, hermetismus, gnosticismus a židovská kabala, jsou mezi esoterická řazena především následující hnutí, tradice a učení:\n\n\nPůvod západního esoterismu leží v interakci řecko-římského dědictví s judaismem a křesťanstvím, později ovlivněné též islámem. Vychází především z hélenistických filosofických škol a náboženství gnosticismu, alexandrijského hermetismu a novoplatonismu, jejichž myšlenky zůstávaly živé mezi zájemci o magii, alchymii a astrologii. V oficiální křesťanské teologii se však toto myšlenkové dědictví objevovalo jen sporadicky, například u Pseudo-Dionýsa v 6. století, a dobová scholastika vycházela pod vlivem arabského filosofa Averroa spíše z aristotelovské filosofie. Až renesanční učenci utvořili syntézu těchto helénistických učení ovlivněnou židovskou kabalou, často chápanou jako věčná filosofie - \"philosophia perennis\" – či jako odkaz pradávné teologie – \"theologia prisca\", jež odvozovali od postav jako Mojžíš, Zarathuštra, Hermés Trismegistos, Platón a Orfeus. Později, především od 19. století, začal kromě hélenistických, křesťanských, židovských a islámských vlivů v západním esoterismu sílit vliv východních a domorodých náboženských tradic.\n\nNicholas Goodrick-Clarke poukazuje na rozkvět esoterických myšlenek v dobách, kdy stávající světonázor procházel krizí, provázenou rozpadem náboženské ortodoxie a společenského řádu. Příkladem je právě řecko-římská kultura narušovaná v pozdní antice globalizací, urbanizací a multikulturalismem, renesační Itálie se svým ekonomickým a kulturním pokrokem či Evropa 19. století – se svou urbanizací, industrializací, úpadkem organizovaného náboženství a rozvojem moderní vědy.\n\nZápadní esoterismus je často kritizován příslušníky velkých náboženství, především křesťanství a islámu, a chápán jako praktikování černé magie a projev panteismu. \n\nProblematická je otázka, zda řadit samotný západní esoterismus mezi náboženství. Často jsou esoterická hnutí řazena mezi takzvaná implicitní náboženství, tedy taková, která se jako náboženství nechápou a odmítají takové označení. I tento koncept je však pro esoterismus problematický, protože implicitní náboženství se chápe jako ideologie vlastní určité skupině lidí, příznivci esoterických hnutí však často žádnou sociální skupinu netvoří a je těžké je označit jako vyznavače specifické ideologie.\n\nPočátky západního esoterismu v moderních českých dějinách jsou spojeny s martinistickou lóží U Modré hvězdy v Českých Budějovicích na konci 19. století. Brzy poté vznikla stejnojmenná lóže v Praze inklinující k teosofii, jejímiž členy byli například Gustav Meyrink, Karel Weinfurter, Julius Zeyer nebo Jiří Karásek ze Lvovic. Za první republiky působila hermetická Universalia, na niž navázal Horev klub, tyto společnosti jsou spojeny se jmény jako Pierre de Lasenic, Oldřich Eliáš, František Kabelák nebo Jan Kefer. Ve 40. letech 20. století působila také hermeticky a křesťansky orientovaná mystička Ludmila Macešková. Mezi další známé osobnosti konce 19. století a první poloviny 20. století spojené s esoterismem patří František Bardon, Otokar Březina, Josef Váchal nebo Alfons Mucha.\n\nPočátky sporadického akademického zájmu o západní esoterismus spadají až do počátku 20. století. Podobně jako byl tento fenomén odmítán církvemi jako kacířský, tak osvícenskou a pozdější vědou byl chápán jako iracionální pověra a přežitek a bylo poukazováno na jeho okrajovost. Badatelé zaobírající se západním esoterismem však poukazují na jeho zásadní vliv na změny ve filosofii, vědě a náboženství.\n\nVýznam esoterismu byl rozpoznán nejdříve u historiků zabývajících se antikou a renesancí, jejichž studium náboženství, mytologie, symbolů a ikonografie vyžadovalo i pochopení dobových představ a uvažování. Významným impulsem byl přesun knihovny židovského historika Aby Warburga z Hamburku na University of London ve 30. letech 20. století, který vedl k založení Warburgova institutu . Historikové renesance jako Paul Kristeller, Ernst Cassirer a Eugenio Garin také poukázali na vliv renesančního hermetismu na rozvoj moderní vědy. Na Warburgově institutu působil například Daniel Pickering Walker, který v roce 1958 vydal svou studii \"Spiritual and Demonic Magic: From Ficino to Campanella\" zaobírající se renesanční magií, nebo Frances Yatesová, která v roce 1964 publikovala studii \"Giordano Bruno a hermetická tradice\". Podle názoru Yatesové dokonce byly hlavní myšlenky hermetismu jako lidská duchovní nezávislost nebo potenciál dosáhnout v tvůrčím myšlení a jednání úrovně Boha příčinou poznání a ovládnutí přírody v západním světě.\n\nZápadní esoterismus je také oborem některých francouzských akademiků, mezi které patří orientalista Henry Corbin (1903–1978), který přispěl k zájmu o islámskou mystiku a Avicennovy esoterické interpretace, François Secret (1911–2003) se zaobíral tématem křesťanské kabaly a západním esoterismem obecně, především pak křesťanskou theosofií a iluminismem, se zabývá Antoine Faivre (*1934). Přes trvající předsudky části akademiků ke studiu tohoto tématu se západnímu esoterismu dále věnuje například britský badatel Nicholas Goodrick-Clarke, který v 80. letech publikoval historický přehled \"Západní esoterické tradice\" či do politologie přesahující díla týkající se ariosofie a esoterického nacismu jako \"Okultní kořeny nacismu\" nebo \"Černé slunce\".\n\nSlovo vychází z řeckého \"\", \"esoterikós\", „vnitřní“, „uzavřený“. Starší než pojem esoterický je protikladný termín \"exoterický\", použitý poprvé Aristotelem v opozici ke slovu \"akromatický\", odvozené z \"ákróama\" „ústní instrukce“. Termín esoterický se poté objevuje až v 2. století v Lukiánově satiře \"Vitarum Rustio\". Současný význam se pak rozvinul v dílech křesťanských učenců pozdní antiky, v díle \"Strómata\" Kléménse Alexandrijského z přelomu 2. a 3. století je jako esoterické již označováno tajné vědění, u Hippolyta Římského je míněno především tajné vědění pythagorejců, stejně jako u novoplatonika Iamblicha. Slovo esoterismus se objevilo mnohem později, lze jej nalézt až v díle \"Histoire critique du gnosticisme et de son influence\" teologa Jacqua Mattera z roku 1828 ve francouzské podobě \"l’esoterisme\". Použil jej pro pozdě starověký gnosticismus, který považoval za synkretické hnutí vzešlé z křesťanství na jedné straně a z orientálních, řeckých a židovských vlivů na straně druhé. Termín byl v druhé polovině 19. století popularizován především v díle francouzského mága Eliphase Léviho a anglickým teosofem Alfredem Percym Sinnettem a slovo se nakonec stalo sebeoznačením pro mnohá učení, která jej definovala různým způsobem.\n\nPojem okultní vychází z latinského \"occultus\" „skrytý, tajný“. Ve středověké scholastice se tímto adjektivem označovaly vlastnosti či kvality objektů, které byly považovány za nezjistitelné dobovými metodami logiky a přírodní filosofie. V renesanční neoplatonistické a hermetické magii označovalo vlastnosti objektů využívané v „magia naturalis“ – přirozené magii. Výraz okultní filosofie se poprvé objevuje v díle \"De Occulta Philosophia libri III\" – Tři knihy o okultní filosofii německého učence Agrippy z Nettesheimu. Tento termín užívá jako méně provokativní synonymum pro magii, kterou chápe jako dávnou teologii, \"prisca theologia\", starověkou tradici, která upadla v zapomnění a opovržení a musí být obnovena. Slovo \"okultismus\" - \"l’occultisme\", se poprvé objevilo ve francouzském slovníku \"Dictionnaire des mots nouveaux\" z roku 1842 v hesle o křesťanském esoterismu od Augustina de Lestrange a stejně jako slovo esoterismus bylo popularizováno Eliphasem Lévim, a to v jeho díle \"Dogma a rituál vysoké magie\" z roku 1856. Do angličtiny bylo toto slovo nejspíše zavedeno Helenou Petrovnou Blavatskou v roce 1875.\n\n"}
{"id": "93557", "url": "https://cs.wikipedia.org/wiki?curid=93557", "title": "Manipulační řád (vodohospodářství)", "text": "Manipulační řád (vodohospodářství)\n\nManipulační řád je soubor pravidel pro manipulaci a nakládání s vodou na vodních dílech. Povinnost vlastníka vodního díla mít schválený manipulační řád je dána zákonem č. 254/2001 Sb., o vodách (též vodní zákon). Manipulační řád schvaluje příslušný vodoprávní úřad.\n\nVyhláška Ministerstva zemědělství č. 216/2011 Sb., o náležitostech manipulačních řádů a provozních řádů vodních děl, definuje manipulační řád následovně: „soubor zásad a pokynů pro manipulaci s vodou k jejímu účelnému a hospodárnému využití podle povolení k nakládání s povrchovými nebo podzemními vodami a stavebního povolení k vodnímu dílu, ke snižování nepříznivých účinků povodní, sucha a ledových jevů, k ochraně a zlepšení jakosti vody, jakož i k zajištění bezpečnosti, stability a spolehlivosti vodního díla.“ Podle této vyhlášky se také zpracovává provozní řád vodního díla.\n\nPožadavek (povinnost) vypracovat manipulační řád ukládá investorské organizaci (u nových děl) nebo správci díla (u děl v provozu) vodoprávní úřad zpravidla v rámci povolení k nakládání s vodami, povolení k vodohospodářskému dílu popř. jiným rozhodnutím (při změnách popř. zvláštních opatřeních).\n\nManipulační řády se běžně zpracovávají:\n\n\nKomplexní manipulační řády vodohospodářských děl, pokud jejich účinek zasahuje více správních celků, schvaluje příslušný vyšší vodoprávní úřad. Vodoprávní úřad při schvalování stanoví i dobu platnosti manipulačního řádu a lhůty revizí. Maximální lhůta revizí manipulačního řádu je 5 let.\n\nPokud dojde k významným změnám podmínek provozu proti předpokladům, za nichž byl zpracován manipulační řád, je správce povinen neprodleně zpracovat a předložit návrh na změnu manipulačního řádu. Takovou změnou např. může být změna v oficiálních hydrologických údajích (ČHMÚ), změny v původně plánovaném vodohospodářském využití díla apod. \n\nSkladba a obsah manipulačního řádu jsou dány technickou normou TNV 752910. Manipulační řád obsahuje základní údaje o vodním díle, informace o správci díla, správci vodního toku, příslušném vodohospodářském orgánu, povodňových komisích a dalších dotčených orgánech a organizacích. Technický popis vodního díla je účelově zaměřený na schopnost manipulací s vodou.\n\nK základním manipulacím vodohospodářských děl s nádržemi patří vypouštění vody do toku pod nádrží, prázdnění, resp. plnění nádrže (včetně sledování stavu naplnění), popř. přímý odběr vody z nádrže. Opírají se zejména o podrobně zpracovanou čáru objemů (náplní) nádrže a o manipulační pomůcky k řízení odtoku, resp. odběru s využitím různých manipulačních zařízení (výpustných, odběrných, popř. i přelivných).\n\nS ohledem na mimořádné provozní situace (povodně, sucho, havárie) a také na zapojení vodních děl do vodohospodářských soustav je v manipulačním řádu nutno stanovit: \n\n\nJe–li vodní dílo rozděleno na ucelené, funkčně oddělené části a účastní–li se na manipulacích na vodním díle více vlastníků nebo uživatelů, může být v rámci manipulačního řádu vypracován pro každou ucelenou část vodního díla nebo pro každého jednotlivého vlastníka nebo uživatele příslušný oddíl manipulačního řádu v přiměřeném rozsahu samostatně.Pro vodní díla na vodním toku, která spolu provozně souvisí a vytvářejí tak soustavu vodních děl, může být vypracován jeden komplexní manipulační řád. Komplexním manipulačním řádem se rozumí soubor zásad a pokynů pro koordinaci manipulací s vodou v soustavě vodních děl.\n\n"}
{"id": "93559", "url": "https://cs.wikipedia.org/wiki?curid=93559", "title": "Mezuza", "text": "Mezuza\n\nMezuza ( , „rám dveří, veřej, zárubeň“, v množném čísle \"mezuzot\") je malá schránka obsahující svinutý pergamen s dvěma pasážemi z Tóry – a . Umísťuje se na rám dveří v židovských domech, bytech a obchodech vlastněných židy za účelem naplnění jednoho z 613 přikázání Tóry v judaismu.\n\nSlovo \"mezuza\" může mít jeden z následujících významů:\n\nSvitek, nejdůležitější součást mezuzy a esence samotné micvy, je podroben obdobným předpisům, jako svitek Tóry nebo svitky uložené v Tfilin. Pergamen musí být vyroben z kůže košer zvířete zabitého košer způsobem. Text je napsán kvalifikovaným písařem (\"soferem\") v kvadrátním hebrejském písmu, brkem a inkoustem vyrobeným z nesyntetických látek, tradičně ve dvaceti dvou řadách (podle počtu písmen hebrejské abecedy).\n\nPřipevnění mezuzy na dveřní rámy podléhá halachickým pravidlům. Mezuza by měla být připevněná na pravé straně dveří (z pohledu člověka, který stojí venku před dveřmi), ve spodní části horní třetiny dveří (v případě vysokých dveří, zhruba v úrovni ramen). Podrobně pravidla popisuje Šulchan Aruch. Vzhledem k tomu, že všechny židovské domácnosti mají mezuzu na dveřích, jedná se o jeden z tradičních poznávacích znaků v judaismu. V aškenázském prostředí je zvykem naklánět mezuzu horním koncem směrem do bytu. Schránku je možné upevnit hřebíky, šroubky, lepidlem nebo oboustrannou lepicí páskou. Je třeba dbát, aby nedošlo k porušení svitku pergamenu uvnitř schránky a tím k jeho zneplatnění.\n\nPřed vlastním připevněním se recituje požehnání, jehož překlad zní:\n\nPo tom, co je pronesena modlitba, se mezuza připevní. Pokud se instaluje více mezuz, modlitba se pronáší pouze jednou.\n\nOrtodoxní Židé připevňují mezuzy na všechny dveře svých domů s výjimkou malých prostor a místností, kde by umístění mezuzy bylo považováno za neuctivé (koupelny, toalety). V Izraeli jsou mezuzy připevňovány i na veřejné budovy a na brány. Velké mezuzy je možné najít např. na branách do Starého města Jeruzaléma. Současné mezuzy byly na brány upevněny až poté, co nad Starým městem získal během šestidenní války v roce 1967 kontrolu Izrael. V letech 1948–1967 totiž byly mezuzy, stejně jako další symboly židovské přítomnosti ve Starém městě zničeny.\n\nNejstarší důkaz plnění tohoto přikázání nacházíme v období Druhého Chrámu. Pergamen mezuzy s pasážemi z a o rozměrech 6,5×16 cm byl nalezen v Kumránu. Samaritáni dělali mezuzot z kamenů, které připevňovali do překladů dveří, na které ryli desatero. Podobnou praxi přejaly i některé skupiny karaitů, kteří rovněž nepřipevňují mezuzu ale pouze dvě prázdné desky ve tvaru desek Desatera.\n\nVe středověku se vlivem kabaly stále více objevovaly tendence k textu mezuzy přidávat různé symboly jako např. Davidovu hvězdu. Tato praxe se setkala s velkým nesouhlasem u Maimonida, který píše, že „tito blázni, kteří nezískají podíl na budoucím světě, změnili plnění Božího přikázání na amulet“. Maimonidův názor se ujal a tyto přídavky byly z mezuz odstraněny. Přesto máme důkazy již z talmudického období, že mezuza byla brána někdy jako amulet. Jako amulet s údajnou nadpřirozenou mocí ji chápali i někteří křesťanští panovníci, kteří nechávali na brány měst přitloukat mezuzy, neboť věřili v jejich zázračnou moc proti zlým silám.\n\nDíky Maimonidovi tak mezuza dodnes obsahuje pouze dvě výše zmíněné biblické pasáže. Přesné zákony ohledně mezuzy ještě upřesnili v průběhu 13. a 14. století Ašer ben Jechiel (Roš), jeho syn Ja'akov ben Ašer v díle Arba'a turim a nakonec Josef Karo v Šulchan aruchu.\n\nText obsažený ve svitku mezuzy zní v českém ekumenickém překladu takto:\n\nStarší svitek je velmi křehký a snadno se poškodí, písmena se mohou snadno smazat, porušit nebo zničit. Svitek s porušeným nebo chybějícím písmenem není platný. Halacha říká, že každý svitek musí být dvakrát za sedm let zkontrolován \"soferem\", který se ujistí, zda svitek není poškozen, případně zjedná nápravu.\n\nKdyž Židé procházejí dveřmi s mezuzou, dotknou se jí konečky prstů a ty poté políbí, stejně jako je tomu v případě Tóry nebo Tfilin. Tento zvyk má údajně původ v příběhu, který je popsán v Talmudu:\n\n"}
{"id": "93560", "url": "https://cs.wikipedia.org/wiki?curid=93560", "title": "Vodní dílo", "text": "Vodní dílo\n\nVodní dílo je v české a slovenské legislativě obecně používaný termín pro každou stavbu sloužící k zadržování, jímání, vedení, nebo jinému nakládání s povrchovou či podzemní vodou. Taková vodohospodářská stavba slouží také např. k zamezení záplav a jiných škodlivých účinků vod.\n\nZ hlediska práva je výraz \"vodní dílo\" definován ustanovením § 55 zákona č. 254/2001 Sb., o vodách (též vodní zákon). Odstavec 1 tohoto paragrafu definuje pojem a demonstrativně vyjmenovává stavby, které vodním dílem jsou. Odstavec 2 naopak říká, co vodní dílo není. Že ani zákonná definice a příkladný pozitivní a negativní výčet nestačí pro exaktní popis tohoto termínu, říká odstavec 3.\n\nUstanovení § 61 zákona č. 254/2001 Sb. ještě rozděluje vodní díla z hlediska technickobezpečnostního dohledu do I. až IV. kategorie v závislosti na nebezpečí ohrožení lidských životů, možných škod na majetku a dalších méně podstatných kritériích. Přesná kritéria pro rozdělení vodních děl do těchto kategorií jsou dána přílohou č. 1 vyhlášky Ministerstva zemědělství č. 471/2001 Sb., o technickobezpečnostním dohledu nad vodními díly.\n\nVodní díla jsou stavby speciálního druhu pro zajištění úkolů vodního hospodářství, což je soubor technických oborů, které se zabývají využíváním vodních zdrojů a jejich ochranou. Do vodního hospodářství patří například vodárenství, stokování a čištění odpadních vod, hydrotechnika, hydromeliorace, vodní doprava nebo rybníkářství. Při jejich navrhování se projektant musí zaobírat základními inženýrskými disciplínami (stavební mechanikou, pružností a pevností, mechanikou zemin, zakládáním staveb apod.) a speciálními inženýrskými disciplínami (hydraulika, hydrologie, hospodaření s vodou v nádržích). \n\nVodohospodářské stavby lze rozdělit na:\n\nDerivační vodní dílo je takové vodní dílo, které stojí mimo hlavní vodní tok. Vodu z tohoto hlavního toku odebírá v potřebném množství pomocí náhonu. Využitá voda je potom zpět do hlavního toku odváděna odpadním kanálem. Aby bylo dosaženo potřebného výškového rozdílu mezi hladinami náhonu a odpadního kanálu, je hlavní vodní tok přehražen jezem. Tím pádem, kromě jezu, není potřeba dělat na hlavním toku žádné zásahy. Na principu derivačního vodního díla byla již v minulosti stavěna převážná část vodních mlýnů, tj. malých vodních děl.\n\nKromě uvedeného základního principu je možno budovat i komplikovanější systémy, kdy např. jeden náhon s jedněmi česly slouží několika derivačním vodním dílům, řazených v kaskádě.\n\n§ 55 zákona č. 254/2001 Sb., o vodách:\n"}
{"id": "93565", "url": "https://cs.wikipedia.org/wiki?curid=93565", "title": "Glochidium", "text": "Glochidium\n\nGlochidium je larva velkých sladkovodních mlžů. Po vylíhnutí z vajíčka se přichycuje na žábry ryb. Poškozuje je mechanicky pomocí mohutně vyvinutých zubů na vnějším okraji schránky.\n\nPříklady mlžů, kteří mají glochidia: škeble říční, škeble rybničná, …\n\nDalšími typy larev mlžů jsou trochofora a veliger.\n\n"}
{"id": "93570", "url": "https://cs.wikipedia.org/wiki?curid=93570", "title": "Privativní opozice", "text": "Privativní opozice\n\nPrivativní opozice označuje základní druh protikladu, neboli opozice, mezi dvěma lingvistickými konstrukty. Jiné druhy lingvistického protikladu jsou \"ekvipolentní opozice\" a \"graduální opozice\".\nPrivativní opozici máme tehdy, když pouze jeden člen kontrastující dvojice se vyznačuje daným rysem - atributem. Může se jednat o atribut formální nebo významový. Člen, který se tímto rysem vyznačuje, je považován za příznakový člen (viz teorii příznakovosti). U druhého členu dvojice daný rys chybí, a proto je považován za bezpříznakový, respektive základní, člen dvojice. Privativní opozice je tudíž nesymetrický vztah.\n\nJako příklad privativní opozice lze uvést protiklad mezi krátkou a dlouhou samohláskou v češtině, který se vyskytuje v minimálním páru „kat“ versus „kát (se)“. Považujeme-li krátkou samohlásku za základní, bezpříznakový člen, pak daný atribut, kterým se oba členy dvojice budou lišit, je slabičná délka. Protiklady ve fonologii mají pochopitelně pouze formální stránku, neboť fonémy nejsou přímo nositeli významu.\n\nU významových jednotek přistupuje navíc stránka obsahová. Lze si to ukázat na kontrastu mezi dvojicí oslovení: „vážení přátelé“ a „vážené přítelkyně“. Ač by se zdálo, že protiklad mezi nimi je symetrický, a to ekvipolentní, tj. gramatický rod u prvního je mužský a u druhého ženský, jsou přesto obsahově ve vztahu privativní opozice. Nepříznakovým oslovením „vážení přátelé“ oslovujeme nejen skupinu, kde jsou samí muži, ale i skupinu zahrnující muže i ženy. Druhé oslovení je naopak vyhrazeno jen pro oslovování skupiny žen. Proto ho považujeme za příznakové, a opozici mezi těmito osloveními budeme označovat jako privativní.\n"}
{"id": "93572", "url": "https://cs.wikipedia.org/wiki?curid=93572", "title": "Brit mila", "text": "Brit mila\n\nBrit mila ( , doslova: „smlouva obřezání“), v aškenázské výslovnosti a v jidiš také bris mile nebo zkráceně bris je židovský náboženský obřad, který vítá narozené židovské chlapce do svazku mezi Bohem a Izraelem. Jeho podstatou je rituální obřízka provedená mohelem („tím, kdo provádí obřízku“), obvykle za přítomnosti rodiny a přátel. Provedení obřízky je jedním z nejdůležitějších příkazů Tóry. Po obřadu obvykle následuje slavnostní hostina (\"se'udat micva\").\n\nPodle Tóry v knize Genesis 17:1–14, byla obřízka nařízena, když Bůh řekl: „choď stále přede mnou, buď bezúhonný“ biblickému praotci Abrahámovi, aby byl následován svými potomky jako „symbol smlouvy“ uzavřené s ním a Bohem pro všechny generace. Jeho jméno se také změnilo z „Abram“ na „Abraham“.\nStejně tak je obřízka přikázána v : \"„Osmého dne bude obřezána jeho (dítěte) předkožka“\"\n\nPodle židovské tradice byl Adam, coby první člověk, stvořen jako obřezaný. Předkožka se na jeho pohlavním údu objevila teprve v důsledku spáchání hříchu. Bez předkožky se pak údajně v následujících generacích Adamových potomků narodilo nejméně dvanáct význačných starozákonních postav, a sice: Šét, Henoch, Noe, Šém, Terach, Jákob, Josef, Mojžíš, Samuel, David, Izajáš a Jeremjáš. Někteří vykladači tento seznam ještě rozšiřují o další jména – například o Zerubábela či Bileáma.\n\nOriginální podoba obřízky, praktikovaná Židy, tradičně existuje od časů Abrahama. Obřad \"mila\" se z počátku sestával jen z odstranění předkožky, která v dětství přesahuje žalud penisu. Značně rozsáhlejší forma, vyžadující \"peri'a\" (úplné odstranění předkožky), začala po darování Tóry na hoře Sinaj.\n\nDůraz na řádné provádění \"peri'a\" zesílil v době makabejského povstání v reakci na snahu helenizovaných Židů, kteří se chtěli začlenit do řecké společnosti a hledali způsob, jak odstranit tento „podpis“ smlouvy s Bohem a předkožku prodloužit, aby vypadali jako neobřezaní.\n\nTak jako při mnoha přikázáních, Tóra neposkytuje specifické vysvětlení, proč musí být smlouva připomínána obřízkou. Židovský filosof z 1. století o. l. Filón Alexandrijský tvrdil, že obřízka „znázorňuje odstranění potěšení ze sexu, které začarovává mysl“. Podobný názor zazněl ještě ve 12. století od židovského učence Maimonida, který tvrdil, že jeden z účelů obřízky je omezit přehnaný sexuální pud; tuto funkci \"brit mila\" považuje za srovnatelnou s jejím symbolickým významem přihlášení se k abrahámovskému monoteismu..\n\nSefer ha-chinuch uvádí jako primární důvod obřízky odlišení od pohanských národů nejen v duchovní rovině, ale i na úrovni fyzického těla. Obřízka nese rovněž poselství morální: tak jako Bůh stvořil naše fyzická těla, ale poslední krok k dokončení díla nechal v rukou lidských, stejně tak ponechává v našich rukou i poslední krok pro dokončení naší duše.\n\nMecica () znamená „sání“. Základ pro rituál \"mecica be-pe\" je v Mišně Šabat 19:2, kde figuruje \"mecica be-pe\" jako jeden ze 4 kroků týkajících se obřízky.\n\"Mecica be-pe\" („sání ústy“) je praktika, při které mohel po provedení obřízky odsává krev z rány a jejího okolí. Mohel potom vyplivne krev do nádobky. Poté je obřezaný penis obvázán a zákrok se považuje za hotový. Odsávání krve z ran ústy bylo až do novověku běžnou lékařskou praktikou, a to i v tomto případě. Mecica byla tímto způsobem prováděna až do 19. století, kdy došlo k prvnímu plošnému zákazu jejího vykonávání, a to ve Francii. Dále existovala obava, že tímto způsobem může dojít k přenesení nemoci z mohela na dítě (jako např. virus Herpes), což je dnes suplováno tím, že mohel používá k provedení mecicy buďto tampón nebo skleněnou trubičku s tampónem uvnitř a tak nedojde k přímému kontaktu úst mohela s ránou. V některých ultraortodoxních komunitách je ale mecica stále prováděna tradičním způsobem\nSpor se rozrostl v New York City, když zdravotní úředníci oznámili, že mají podezření, že 2 děti, které podstoupily tento zákrok v prosinci 2005, byly infikovány virem Herpes a jedno z nich následně zemřelo.\n\nSama lékařská obřízka při absenci mohela nesplňuje požadavky halachicky správné obřízky. V případě, že je Žid nebo konvertující obřezán bez asistence mohela, mohel při obřadu \"Hatafat dam brit\" ( „kapka krve [toho kdo podstoupí] smlouvu“) použije sterilní jehlu, kterou lehce bodne do penisu, aby vytekla alespoň kapka krve, kterou následně odsaje gázou.\n\nPokud je v rodině hemofilie, obřízka ani \"hatafa\" se neprovádí.\n\n\n"}
{"id": "93584", "url": "https://cs.wikipedia.org/wiki?curid=93584", "title": "Příznakovost", "text": "Příznakovost\n\nPříznakovost je sémiotický pojem, který popisuje asymetrické rozložení informace mezi členy jazykové opozice. Tato asymetrie je využívána především při signalizaci binárních protikladů. Považujeme-li jeden člen za základní, pak druhý člen se bude lišit tím, že má nějaký atribut (rys) navíc. Člen s přidaným rysem pak považujeme za příznakový. \n\nPříznakovost je podle funkcionální jazykovědy charakteristickou vlastností výstavby přirozeného jazyka. Základní člen nemusí být, a tudíž není explicitně signalizován, stačí signalizovat člen příznakový. V souladu s tímto principem je např. skutečnost, že kladná věta nemusí být zvlášť označena jako kladná, kdežto záporná věta ano. Záporná věta má alespoň jeden záporný výraz, popř. i jiné příznaky. Asymetrie příznakovosti je tak základem jazykové ekonomie. M. A. K. Halliday chápe příznakovost jako důsledek frekvenční asymetrie. Základní, tj. nepříznakový, člen se vyskytuje častěji. Důsledkem toho mívá kratší realizaci. \n\nTeorie příznakovosti je jedním z přínosů pražské školy (viz Pražský lingvistický kroužek). V generativistické literatuře je příznakovost formulována obecněji jako princip „úplné interpretace“ (Full Interpretation), \nkterý stanoví, že je nutno eliminovat přebytečné prvky.\n"}
{"id": "93589", "url": "https://cs.wikipedia.org/wiki?curid=93589", "title": "Repo sazba", "text": "Repo sazba\n\nRepo sazba je jedna ze tří úrokových sazeb stanovovaných Českou národní bankou. Dalšími jsou diskontní sazba a lombardní sazba.\n\nJe využívána při tzv. repo operacích, tedy finančních operacích na volném trhu, jejichž prostřednictvím např. Česká národní banka reguluje množství peněz v oběhu. Centrální banka od bank stahuje přebytečnou likviditu a naopak jsou jim předávány cenné papíry, které se později České národní bance vrací, a to za zapůjčené finanční prostředky navýšené o dohodnutý úrok. Repo sazba je pak stanovena jako maximální možná sazba tohoto úroku. Jedná se o dvoutýdenní úrokovou sazbu (\"2T repo sazba\"), protože základní doba trvání repo operací je 14 dní.\n\nOd výše repo sazby se také od 28. dubna 2005 odvíjí výše zákonných úroků z prodlení (do té doby se odvíjela od diskontní sazby). Ty byly totiž nastaveny tak, že odpovídaly repo sazbě stanovené pro poslední den kalendářního pololetí, které předchází kalendářnímu pololetí, v němž došlo k prodlení, zvýšené o sedm procentních bodů. S účinností od 1. ledna 2014 platí nařízení vlády č. 351/2013 Sb., které stanoví: „Výše úroku z prodlení odpovídá ročně výši repo sazby stanovené Českou národní bankou pro první den kalendářního pololetí, v němž došlo k prodlení, zvýšené o 8 procentních bodů.“\n\nVýše úroku pomocí repo sazby při vymáhání pohledávek (např. exekucí) se od 1. července 2010 nemění (úroková sazba je stanovena na začátku vymáhání a zůstává neměnná i při změně repo sazby ČNB).\n"}
{"id": "93590", "url": "https://cs.wikipedia.org/wiki?curid=93590", "title": "Diskontní sazba", "text": "Diskontní sazba\n\nDiskontní sazba je jedna ze tří úrokových sazeb stanovovaných Českou národní bankou. Dalšími jsou repo sazba a lombardní sazba. Je to jeden z nástrojů centrální banky. Říká se jí též Automatizovaná depozitní facilita.\n\nJde o úrokovou míru. ČNB poskytuje bankám možnost uložit u ní bez zajištění svou přebytečnou likviditu. Depozita jsou úročena diskontní sazbou. Pokud naopak ČNB poskytne finanční prostředky komerční bance, ČNB úročí lombardní sazbou.\n\n"}
{"id": "93592", "url": "https://cs.wikipedia.org/wiki?curid=93592", "title": "Lombardní úvěr", "text": "Lombardní úvěr\n\nLombardní úvěr je krátkodobý úvěr zajištěný zástavou movitých věcí (zejména cenných papírů, šperků, drahých kovů, nebo určitých komodit).\n\nV užším smyslu je tak označován lombardní úvěr poskytovaný centrální bankou komerčním bankám oproti zástavě cenných papírů (za lombardní sazbu).\n\nLombardní úvěr je pojmenovaný po Lombardii, odkud pochází Langobardi (Langobardi je český výraz, v angličtině \"Lombards\"), již byli ve středověku známí jako bankéři. Londýnská Lombard Street je pojmenovaná po langobardských bankéřích.\n\nV současné době se velmi široce používá lombardní úvěry zajištěné cennými papíry. \"Čistý\" lombardní úvěr je krátkodobý úvěr se splatností do jednoho roku (zejména je poskytován na dobu tří měsíců). Klienty si půjčuji oproti zástavě cenných papírů, obvykle když mají dočasnou potřebu úvěrových prostředků a nemají zájem o prodej svých cenných papírů ze svého portfolia na burze.\n\nPoskytnutí lombardní úvěru vyžaduje kromě podepsání mezi bankou a klientem (dlužníkem) smlouvy o úvěru (která určuje výši úvěru, úrokovou sazbu, splátky: jednou částkou nebo anuitně) a i smlouvy o převodu cenného papíru na nemovitost k zajištění pohledávek věřitele. Pokud banka poskytne úvěr na jakekoliv zajištění, obvykle obdrží zástavu od zákazníka, ve které klient poskytne banku zástavní právo na veškerý převedený a v budoucnu převedený majetek, právo požadovat dodatečné zajištění z něj, právo prodat zástavený majetek v případě nesplnění klienta své povinnosti, aniž by se učastnil soudu nebo rozhodého řízení, a aby použil výnosy na splacení dluhu klienta vůči bance. Tato smlouva stanoví, že banka může v případě, že klient nesplní svůj závazek, prodávat zastavený majetek za podmínek stanovených bankou, a vystoupit v rolí kupujícího při prodeji. Klient se zavazuje uhradit nejen částku dluhu s úroky, ale také veškeré náklady spojené se skladováním zajištění, inkasem dluhů atd. Současně je klient (zástavce) i nadále odpovědný za úhradu dluhů a jiných závazků, a to navzdory tomu, že banka zadržuje zajištění. Klient poskytuje bance zástavní právo na veškerý majetek, veškeré cennosti, všechna majetková práva, zůstatky na běžných a vkladových účtech a další částky držené bankou.\n\nJe-li hypoteční úvěr poskytnut proti cenným papírům (ne proti zboží), dlužník převede na věřitele nejen právo na cenné papíry, ale samotné cenné papíry. Současně při zadávání zaknihovaných cenných papírů do zástavní smlouvy jsou uvedeny podmínky a okamžik převodu vlastnictví těchto cenných papírů od dlužníka k věřiteli.\n\nBanky poskytují úvěry především na zajištění cenných papírů, které mají oficiální kotaci na burzách cenných papírů a / nebo které jsou akceptovány pro účetnictví nebo jako kolaterál v centrální bance. Je to především - státní cenné papíry a cenné papíry zajištěné státem, prvotřídní obchodní cenné papíry a bankovní akceptace (se splatností do tří měsíců), veřejně obchodovatelných akcií a dluhopisů velkých průmyslových podniků a bank, spořitelních a depozitní certifikáty, stejně jako certifikáty investičních fondů.\n\nVýše úvěru závisí na „kvalitě“ zástavy: druh cenných papírů, složitost jejich uvádění na trh, dobu splatnosti, možnost jejich reeskont nebo získání úvěru v rámci jejich zajištění u centrální banky. Například ve vztahu k státním cenným papírům a prvotřídním obchodním účtům může být lombardní půjčka poskytnuta až do výše 80% tržní (nebo nominální) hodnoty cenných papírů. Pokud jde o akcie a dluhopisy průmyslových společností a bank obchodovaných na burze, výše úvěru obvykle nepřesahuje 60% jejich tržní hodnoty; a pokud jde o spořicí certifikáty, půjčku lze poskytnout za celou částku jejich nominální hodnoty.\n\nRozdíl mezi hodnotou zajištění a částkou úvěru se nazývá marže. V případě snížení marže (v důsledku poklesu tržní hodnoty cenných papírů) se dlužník na žádost banky zaváže splácet část dluhu tak, aby se částka dluhu uvedla do souladu s novou tržní hodnotou cenných papírů nebo poskytla dodatečné zajištění. Pokud nejsou cenné papíry kótovány na burze, odhaduje se hodnota úvěru a výše poskytnutého úvěru (výše marží) samotnou bankou na základě zůstatků a zpráv zveřejněných v tisku; certifikáty se specializací na shromažďování takových informací organizacemi, včetně vlády; publikace v odborném tisku; hodnocení kvality řízení, vyhlídky na rozvoj společnosti atd. Většinou banky neposkytují půjčku zajištěnou nekótovanými cennými papíry.\n\nPokud jsou lombardní úvěry zajištěny proti směnkám, doba půjčky nesmí překročit splatnost směnky a zpravidla takový úvěr nepřesáhne roční období. Navíc banky ve většině případů stanovují úvěrový limit pro své klienty vůči směnkám (stejně jako jiné cenné papíry), protože čím větší je částka a termín faktury, tím větší je riziko, které bude banka nést při nákupu těchto směnek a poskytnutí půjčky.\n\nLombardní půjčky na zboží a doklady o vlastnictví jsou bankou obvykle poskytovány ve výši 50-70% tržní hodnoty zboží. Klient, který obdrží úvěr na doklady o převodu vlastnických práv, v případě neplacení půjčky může banka prodat zboží a uhradit půjčky (včetně úroků z půjčky). \n\nJe třeba poznamenat, že v současné době se v \"čisté\" podobě používá lombardní úvěr zřídka. V zásadě jsou cenné papíry přijaty jako zajištění při poskytování kontokorentního úvěru.\n\n"}
{"id": "93593", "url": "https://cs.wikipedia.org/wiki?curid=93593", "title": "Konstantní funkce", "text": "Konstantní funkce\n\nV matematice se pojmem konstantní funkce označuje taková funkce, jejíž funkční hodnota je v celém definičním oboru stejná, tedy konstantní. Například funkce \"f(x)\" = 4 je konstantní.\n\nFunkce formula_1 je konstantní, pokud formula_2\n\n\n"}
{"id": "93597", "url": "https://cs.wikipedia.org/wiki?curid=93597", "title": "Seniorát", "text": "Seniorát\n\nSeniorát neboli stařešinské právo je dědičné právo nejstaršího člena rodu na vládu. Po smrti dosavadního vládce tak získával nástupnické právo aktuálně nejstarší žijící člen vládnoucí dynastie – stařešina. V evropských středověkých monarchiích se často jednalo o původní tradiční princip vzešlý z kmenového zřízení, který byl postupně nahrazován různými typy primogenitury (upřednostnění potomků panovníka). \n\nV českých zemích bylo toto právo uplatňováno až do počátku 13. století, kdy Přemysl I. Otakar zavedl právo primogenitury, aby upřednostnil svého syna Václava před Děpoltem III. z vedlejší větve Přemyslovců. Václav I. tak byl roku 1228 jako první korunován českým králem na základě primogenitury.\n"}
{"id": "93599", "url": "https://cs.wikipedia.org/wiki?curid=93599", "title": "Polonéza", "text": "Polonéza\n\nPolonéza je svým původem vznešený polský procesní tanec, tančený páry dokola v tanečním sále, hudba je v trojdobém metru a mírném tempu.\n\nPodoba samotného tance je odvozena z \"taniec polski\" (Polský tanec) 18. století – tato forma byla postupně odvozena z tance \"chodzony\" (chozený), populárního v 17. století, kde byl znám především jako \"pieszy\" (\"pěšák\", \"pro pěší\") nebo i \"taniec chmielowy\" (\"poskočný\"). Pozdější forma měla také své kořeny ve folklórních svatebních tancích, ze kterých se následně vyčlenila a vstoupila do tanečního repertoáru šlechty. Polské jméno tance, \"polonez\", vychází zřejmě z francouzského termínu \"polonaise\", který se objevil v 17. století, rovněž přijatého v Anglii. Polský termín tak nahradil dřívější jméno taniec polski v 18. století. Nejstarší polský původní hudební pramen je pravděpodobně sbírka rukopisů 62 polonéz Josepha Sychry z roku 1772.\n\nPřed koncem 16. století byly polské folklórní tance, předchůdci polonézy, “adoptovány” nižšími vrstvami vyšší společenské třídy (venkovskou šlechtou a méně významnou aristokracií). Zpočátku si udržovaly pouze zpívaný doprovod, ale jak se tyto tance stávaly populárnějšími mezi lidmi s “vyšším” statutem, hudba byla postupně přenesena i hudebníkům doprovázejícím dvorské taneční zábavy. Dvorská polonéza byla tak posléze hrána hudebníky na galeriích rozlehlých uvítacích sálů, zatímco slavnostně oblečené shromáždění pod nimi tančilo v procesních figurách. V této formě byl tanec přenesen do nanejvýš urozeného projevu polského národního ducha a stal se postupem času nejreprezentativnějším polským tancem v Evropě.\n\nNejranější melodie polských folklórních tanců, z kterých byla polonéza odvozena, byly shromážděny Oskarem Kolbergem (* 1814, † 1890) v polovině 19. století. Skládají se zde z krátkých frází v třídobém metru bez zdvihové doby, často charakterizovanými dvoutaktovým úsekem zopakovaným uprostřed.\n\nJak polonéza přestávala být tanec s výhradně zpívaným doprovodem a stávala se převážně instrumentální záležitostí, došla záhy stylistických i formálních změn. Především melodie se stávaly širšího rozsahu a více ornamentální. Polonézy začaly být také někdy prováděny s kontrastním středním dílem – triem (“vypůjčeným” z formální stavby dvorského menuetu; takové trio se poprvé objevilo v polonézách Michała Kleofase Ogińskeho), nebo též sledující rozvrh ronda s vracejícím se refrénem a kontrastními epizodami.\nExistují v zásadě dva charakteristické rytmy, dle kterých lze polonézu lehce rozeznat: osmina následovaná dvěma šestnáctinami a poté čtyři osminky v ¾ taktu na začátku tance (vrchní obrázek), nebo kadenční formule čtyř šestnáctek a dvou čtvrťových not (obrázek dole).\n\nAbychom získali představu o všech charakteristikách klasické polonaise v ne-polské umělecké hudbě (mírné tempo, třídobé metrum, jednotlivé fráze bez zdvihů, opakovaná rytmická figura a závěrečná formule), lze mezi prvními příklady najít některá díla Johanna Sebastiana Bacha (Francouzská suita č. 6, Orchestrální suita č. 2). Němečtí skladatelé, pro které polonéza představovala “polský vkus a polský styl”, často uváděli polonézu jako jednu část svých rozsáhlejších kompozic – tanečních suit nebo sonát (např. Georg Philipp Telemann, Wilhelm Friedemann Bach, Johann Philipp Kirnberger, Johann Schobert, ale i W. A. Mozart). Po roce 1800 začala být instrumentální podoba polonézy v Polsku kultivována skladateli jako Michał Kleofas Ogiński (20 polonéz), Wojciech Żywny, Józef Elsner, Józef Kozłowski, nebo Karol Kurpiński. Popularita některých polonéz těchto skladatelů značně přispěla k rozšíření tohoto žánru napříč Evropou, zejména v jejich salonní podobě (za všechno lze jmenovat např. polonézy klavírní virtuozky Clary Schumannové). Obecně je za největšího skladatele polonéz v klasické hudbě považován právě Fryderyk Chopin, jehož skladby pro klavír učinily z tohoto tance hudební symbol Polska.\n\nPolonézy se také objevily v oblasti hudby komorní, v koncertech i operách, často s titulem Polacca. Je možná zajímavé zmínit se o tom, že během historických úseků, kdy Rusko okupovalo až jednu třetinu Polského území, byli někteří ruští skladatelé „lákáni“ hudební formou polonézy, jež nabývala významu „vznešenosti“ či „královské důstojnosti“ a byla často spojena s postavou cara, nebo obecně vládnoucích postav. V ruských operách se také objevila jako symbol polské aristokracie (např. Musorgského Boris Godunov, Čajkovského Evžen Oněgin), nebo např. nostalgické polonézy M. K. Ogińského (zejména v jeho Sbohem vlasti) se staly v Rusku velmi populární a byly i aranžovány a transkribovány pro množství instrumentálních obsazení.\n\nDlouhý a bohatý vývoj této hudební formy lze v dnešní době posuzovat jako velmi přínosný a obohacující pro celý hudební svět, kdy primární vnímání je stále v rovině polské noblesy a odkazu polské aristokracie. Proto se často hraje na velmi významných událostech, či například v tanečních kurzech na poslední lekci tzv. věnečku.\n"}
{"id": "93600", "url": "https://cs.wikipedia.org/wiki?curid=93600", "title": "Doubek (okres Praha-východ)", "text": "Doubek (okres Praha-východ)\n\nDoubek je vesnice v okrese Praha-východ, 7 km severovýchodně od Říčan v nadmořské výšce 406 m. V okolí se nachází několik lesů, které daly vesnici její jméno. Žije zde obyvatel.\n\nJméno obce Doubek se odvozuje od původního lesního porostu v oblasti. Nejstarší listina zmiňuje Doubek okolo roku 1330. Tehdy držel vesnici „Dubek“ či \"„czu der aichen“\" (u dubů) Menhart z pražského měšťanského rodu Olbramoviců, který vyměřil 14 lánů polí v plat. Před rokem 1348 přešla ves do majetku pražské Univerzity Karlovy a výnosy určeny pro vyživování medicínské a právnické fakulty. Později se zde usadil rod pánů z Doubku a Libomyšle, z nichž je roku 1417 připomínán Stach z Doubku, jeho manželka Margareta byla v roce 1454 již vdovou. Roku 1654 žilo v Doubku 7 sedláků, 1 chalupník. Doubek jako majetek univerzity spravoval statek Michle, při němž setrval do roku 1699. Tehdy Doubek prodali jezuité za 12 000 zl. Janu Rudolfu hraběti z Morzinu, který ves připojil ke kounickému panství. Hraběcí rod držel Doubek do roku 1760, kdy jej i s panstvím odprodali kněžně Marii Terezii Savojské z Liechtensteinu. Od roku 1850 je Doubek samostatnou katastrální i místní obcí s vlastním obecním úřadem. Farností Doubek vždy spadal pod blízký Hradešín.\n\nV okolí Doubku bylo ve dvacátých letech minulého století učiněno několik archeologických nálezů datovaných zhruba 2800 let nazpět (tj. do doby bronzové, kultury popelnicových polí). Jde o několik popelnic, kamenných sekerek a další části keramických výrobků.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV současnosti se obec rychle rozvíjí díky rostoucí zástavbě. V obci jsou aktivní organizace sbor dobrovolných hasičů (fungující více než 100 let) a fotbalový oddíl Čechie (založený 1921).\n\nDopravní síť\n\nVeřejná doprava 2011\n"}
{"id": "93606", "url": "https://cs.wikipedia.org/wiki?curid=93606", "title": "Kara-bogaz-gol", "text": "Kara-bogaz-gol\n\nKara-bogaz-gol ( , ) je záliv-lagunové jezero u východního pobřeží Kaspického moře v provincii Balkan v Turkmenistánu. Název je odvozen od turkických slov \"Kara\" - černý, \"Bogaz\" - hrdlo a \"Gol\" - jezero. Má rozlohu 12 000 km². Dosahuje maximální hloubky 3,5 m. Výška hladiny je 4,5 m pod úrovní \"Kaspického moře\".\n\nNa západě je laguna od moře oddělená stejnojmennou kosou, která je přerušena úzkým (200 m až 1 km) stejnojmenným průlivem dlouhým přibližně 11 km. Při ústí mořské řeky se vytvořila stále rostoucí delta.\n\nV důsledku nižší vodní hladiny v laguně oproti moři se průliv změnil ve stálou mořskou řeku (rychlost toku 1 až 3 m/s), která tak tvoří jediný přítok laguny. Laguna nemá žádný odtok a voda se z hladiny velmi silně odpařuje. V polovině 20. století přiteklo do laguny ročně 10 až 12 km³ vody z \"Kaspického moře\". V roce 1972 se uvažovalo o postavení přehradní hráze, která by regulovala mořskou řeku tekoucí do laguny. V roce 1980 byla laguna zcela oddělena od moře, z důvodu poklesu hladiny moře a postavení hráze. V roce 1983 laguna zcela vyschla. Od roku 1984 začala opět přivádět vodu mořská řeka přes propusť v hrázi a od roku 1992 již voda plně proudí průlivem a v laguně se odpařuje. Současný přítok činí přibližně 2 km³/rok.\n\nV důsledku silného odpařování je voda v laguně vysoce slaná (280 až 305 ‰) a místy se vytváří solný roztok (solanka). Z těženého roztoku se získává mirabilit.\n\nCentrem zpracování sulfátů je Bekdaš, který leží na mořské straně kosy. Největším přístavem je město Kara-Bogaz-Gol.\n\n"}
{"id": "93609", "url": "https://cs.wikipedia.org/wiki?curid=93609", "title": "Sarykamyšské jezero", "text": "Sarykamyšské jezero\n\nSarykamyšské jezero ( ) je hořkoslané jezero na hranici provincie Dašoguz v Turkmenistánu a v Karakalpakstánu v Uzbekistánu. Leží na hranici pouště Karakum a planiny Usťjurt v bezodtoké stejnojmenné propadlině ve Střední Asii. Má rozlohu cca 5000 km². Je 125 km dlouhé a maximálně 90 km široké. Dosahuje maximální hloubky 30 m. Jeho objem je 12 km³. Hladina leží 5m nad úrovní světového oceánu.\n\nJméno pochází z turkických slov sary= žlutý a gamyş=pokles, proláklina.\n\nDno má tvar ploché číše oválného tvaru. Pokud není jezero naplněno je vyschlá kotlina pokryta slanisky a písečnými dunami.\n\nJezero je periodicky naplňováno vodou Amudarji (rameno Darjalyk). Když se tok řeky otočí k Aralskému jezeru tak \"Sarykamyšské jezero\" vysychá a zůstávají pouze nevelká jezera na turkmenské straně. Ta leží v nadmořské výšce 25 až 40 m a jsou napájena podzemními vodami a povrchovým přítokem pouze na jaře. Jejich rozloha je do 100 km².\n\nJezero se v propadlině nacházelo na konci neogénu. Na konci čtvrtohor dosahovala hladina nadmořské výšky 58 m. Ve 14. až 16. století hladina kolísala mezi 50 až 62 m. Voda z \"Amudarji\" ramenem \"Darjalyk\" do jezera dotekla naposled v r 1878. Znova se do suchého ramena vrátila voda v r 1971 a znova začala jezero naplňovat.\n\n"}
{"id": "93611", "url": "https://cs.wikipedia.org/wiki?curid=93611", "title": "Znělá alveolární frikativa", "text": "Znělá alveolární frikativa\n\nZnělá alveolární frikativa je souhláska, která se vyskytuje v mnoha jazycích. V mezinárodní fonetické abecedě se označuje symbolem , číselné označení IPA je 133, ekvivalentním symbolem v SAMPA je z.\n\n\nV češtině se tato hláska zaznamenává písmenem Z, z.\n"}
{"id": "93614", "url": "https://cs.wikipedia.org/wiki?curid=93614", "title": "Neznělá alveolární frikativa", "text": "Neznělá alveolární frikativa\n\nNeznělá alveolární frikativa je souhláska, která se vyskytuje v mnoha jazycích. V mezinárodní fonetické abecedě se označuje symbolem , číselné označení IPA je 132, ekvivalentním symbolem v SAMPA je s.\n\n\nV češtině se tato hláska zaznamenává písmenem S, s.\n"}
{"id": "93616", "url": "https://cs.wikipedia.org/wiki?curid=93616", "title": "Znělá labiodentální frikativa", "text": "Znělá labiodentální frikativa\n\nZnělá labiodentální frikativa je souhláska, která se vyskytuje v mnoha jazycích. V mezinárodní fonetické abecedě se označuje symbolem , číselné označení IPA je 129, ekvivalentním symbolem v SAMPA je v.\n\n\nV češtině se tato hláska zaznamenává písmenem V, v, v cizích slovech pak také písmenem W, w.\n\nZajímavostí je, že psané /v/ se vlivem okolních souhlásek vylovuje nezněle, např. ve slově vsadit\" [fs-], samotné /v/ však znělost okolních souhlásek neovlivňuje, např. ve slově svět\" [sv-] zůstává /s/ znělé.\n"}
{"id": "93617", "url": "https://cs.wikipedia.org/wiki?curid=93617", "title": "Lineární funkce", "text": "Lineární funkce\n\nLineární funkce je taková funkce, jejíž hodnota na celém jejím definičním oboru rovnoměrně klesá nebo roste. Například funkce \"f(x) = 3x\" je lineární.\n\nFunkce \"f\" je lineární, pokud ji lze vyjádřit ve tvaru\nkde \"k\" i \"q\" jsou konstanty.\n\nParametr \"k\" je tzv. směrnice přímky, parametr \"q\" určuje její svislý \"posun\". Definiční obor lineární funkce je formula_2.\n\nLineární funkce formula_3 proměnných má tvar\n\n\n\n"}
{"id": "93619", "url": "https://cs.wikipedia.org/wiki?curid=93619", "title": "Primitivní funkce", "text": "Primitivní funkce\n\nPrimitivní funkce k funkci formula_1 na intervalu formula_2 je taková funkce formula_3, že pro každé formula_4 je formula_5.\n\nProcesu hledání primitivní funkce se často říká integrování nebo integrace (od slova „integrál“), jelikož primitivní funkce se používá při určování obsahu plochy pod křivkou (integrálu) podle základní věty matematické analýzy.\n\nKe každé funkci formula_1 spojité na intervalu formula_2 existuje na tomto intervalu funkce primitivní.\n\nMějme funkci formula_3, jejíž derivace je funkce formula_1. \"F\" je tedy primitivní k \"f\". Pokud by funkce \"F\" byla posunutá nahoru nebo dolů, její derivace bude pořád stejná. K funkci \"f\" tedy existuje nekonečně mnoho primitivních funkcí, které se liší pouze o reálnou konstantu. Tato množina primitivních funkcí se často nazývá neurčitý integrál a píšeme\n\nSymbol formula_11 je označován jako \"integrační znak\", funkce formula_12 se nazývá \"integrandem\" a symbol formula_13 slouží pouze k označení proměnné, podle které integrujeme, tzn. derivace primitivní funkce formula_3 podle této proměnné dá integrand formula_1. Proměnnou, podle které se integruje, v tomto případě formula_16, označujeme jako \"integrační proměnnou\". Konstantu formula_17 nazýváme \"integrační konstantou\".\n\nPlatí tedy\n\nIntegrace je opačný proces k určování derivace. Při výpočtu se vychází ze znalosti derivací vybraných funkcí, na jejichž základě je vytvořen seznam známých integrálů (tzv. tabulkové integrály). Při hledání integrálů složitějších funkcí se využívá např. linearita, metoda per partes, substituční metoda, popř. některé speciální metody.\n\nIntegrace per partes je jedna ze základních metod používaných při integraci součinu funkcí. Vychází z pravidla pro derivaci součinu.\n\nSubstituční metoda využívá skutečnosti, že přechodem k jiným proměnným lze v mnoha případech získat integrál, který je snáze řešitelný, např. metodou per partes nebo přímo některým ze základních integrálů.\n\nJde o integrály tvaru formula_19, kde formula_20 jsou polynomy. Racionální funkci formula_21 je vždy možné rozložit na součet polynomu a ryze racionální lomené funkce. Racionální lomenou funkci vyjádříme jako součet parciálních zlomků. Vzhledem k tomu, že integrace polynomu je triviální, zbývá řešit integraci lomené racionální funkce.\n\nIntegraci metodou derivování podle parametru lze využít tehdy, pokud integrujeme funkci formula_1, v níž vystupuje nějaký parametr formula_23, např. formula_24. V takovém případě můžeme tento parametr formálně považovat za proměnnou. O funkci \"f\" pak můžeme uvažovat jako o funkci dvou proměnných, tzn. formula_25. Integrací funkce \"f\" přes množinu \"M\" dostaneme funkci parametru \"a\" formula_26, tedy\n\nPokud jsou funkce \"f(x,a)\" a formula_28 spojité v daném oboru proměnných \"x\" a \"a\" (po řadě značme \"M\", \"N\") a zároveň existuje integrovatelná majoranta \"g(x)\" taková, že\n\nVýše uvedený postup se také nazývá \"záměna derivace a integrálu\".\n\nTento postup lze uplatnit při výpočtu neurčitých integrálů (za splnění příslušných podmínek) při volbě \"M\" = \"(0, x)\". Potom je\n\na záměnou derivace a integrálu\n\nNěkteré funkce je možné převést na integrály s racionálními integrandy. Říkáme pak, že integrál byl \"zracionalizován\".\n\nPři racionalizaci obvykle vyjádříme integrand jako racionální funkci dvou proměnných formula_35, přičemž za proměnnou formula_36 dosadíme nějakou funkci proměnné formula_37, tzn. formula_38. Racionalizaci pak provedeme vhodně zvolenou substitucí.\n\nRacionalizaci lze provést pouze pro některé typy integrandů.\n\nNapř. integrál typu\nkde formula_40 je přirozené číslo a determinant formula_41. Tento integrál lze zracionalizovat substitucí\n\nZvláštním případem integrandu z předchozího případu je formula_43, který opět řešíme uvedenou substitucí s formula_44.\n\nIntegrál typu\nlze pro formula_46 zracionalizovat substitucí\nnebo\n\nPro formula_49 lze uvedený integrál zracionalizovat substitucí\nnebo\n\nPro formula_52 a pro reálné kořeny formula_53 rovnice formula_54 lze pro racionalizaci použít substitucí\n\nTyto substituce bývají také označovány jako \"Eulerovy substituce\".\n\nK racionalizaci lze také využít goniometrických funkcí. Např. integrály typu\nlze řešit substitucí\nnebo\n\nPodobně lze integrály typu\nřešit substitucí\na integrály typu\nřešit substitucí\n\nPro integrály integrály typu\nlze v obecném případě (pro intervaly neobsahující body formula_64 pro celá \"k\") použít substituci\nVýrazy získané použitím substituce této bývají však obvykle složité, proto se obvykle snažíme použít některou z následujících substitucí.\n\nJe-li funkce formula_66 lichá v proměnné formula_67, pak je výhodnější použít substituci\nPokud je funkce formula_66 lichá v proměnné formula_70, pak můžeme použít substituci\nPokud je funkce formula_66 sudá v obou svých proměnných, tzn. formula_67 i formula_70, pak lze použít substituci\n\nK některým transcendentním funkcím je možné nalézt primitivní funkce.\n\nNapř. pokud je formula_76 racionální funkce proměnné formula_36, pak integrál typu formula_78 lze řešit substitucí formula_79.\n\nPodobně lze integrál typu formula_80 můžeme řešit substitucí formula_81.\n\nIntegrací racionální funkce nemusíme získat racionální funkci, ale může jít o funkci transcendentní. Také při integraci některých nižších transcendentních funkcí můžeme získat vyšší transcendentní funkce. Příkladem takových funkcí jsou formula_82 apod. K těmto funkcím sice existuje primitivní funkce, nelze ji však vyjádřit elementárními funkcemi v konečném tvaru.\n\nMezi takovéto často používané transcendentní funkce patří např.\n\n\nRektorys, K. a spol.: Přehled užité matematiky I.. Prometheus, Praha, 2003, 7. vydání. ISBN 80-7196-179-5\n"}
{"id": "93620", "url": "https://cs.wikipedia.org/wiki?curid=93620", "title": "Visla (město)", "text": "Visla (město)\n\nVisla ( Wisła, \"Weichsel\") je město v jižním Polsku ve Slezském vojvodství v okrese Těšín. Leží na území Těšínského Slezska ve Slezských Beskydech a k březnu 2011 čítalo 11 335 obyvatel.\n\nZ Visly pocházejí soudobý polský spisovatel Jerzy Pilch (nar. 1952) a skokan na lyžích Adam Małysz (nar. 1977).\nRozloha obce Visla činí 110,17 km², což je 5 % celého území Těšínska, přičemž až tři čtvrtiny zaujímají horské lesy. Uvnitř hranic města se nachází mimo jiné Beraní hora (\"Barania Góra\"), s 1220 metry druhý po Skrzyczném nejvyšší vrchol Slezských Beskyd a druhý po Lysé hoře nejvyšší vrchol Těšínska, a také východní svahy Velkého Sošova a Velkého Stožku. Na svazích Beraní hory pramení Černá a Bílá Viselka, které se u osady Czarne (Černé) spojují do Viselky a ta pak po spojení s potokem Malinka tvoří řeku Vislu, od niž také pochází název města. Na soutoku Černé a Bílé Viselky byla roku 1973 postavena přehrada \"Čerňanské jezero\".\n\nPůvodní vesnice a dnešní centrum města se nachází v údolí Visly mezi Cyrhlou (701 m) a Skalnitým vrchem (728 m). Na jejím hornějším toku se rozkládá \"Nowa Osada (Nová osada)\". Ostatní městské části leží většinou v úzkých údolích jednotlivých přítoků a nesou zpravidla název právě po těchto říčkách a potocích:\n\nPrvními osadníky na území dnešní Visly byli v 16. a 17. století dřevorubci ve službách těšínských knížat. Současně probíhala valašská kolonizace, v jejíž rámci byla založena vesnice zmiňovaná poprvé roku 1615. Třetí skupinou obyvatelstva osídlujícího tenkrát beskydská údolí byli luteránští uprchlíci utíkající před protireformačním útlakem z ostatních oblastí Těšínska. Hlavní zdroj obživy původních obyvatel Visly představovalo salašnické pastevectví. Dochovanou památkou tohoto období je budova hostince z roku 1794, ve které nyní sídlí Beskydské muzeum.\n\nVe druhé polovině 19. století byla Visla „objevena“ jakožto turistická a odpočinková lokalita. Za jejího „objevitele“ a prvního propagátora je považován polský etnograf Bogumił Hoff, který sem přijel v roce 1882 ze středopolské Radomi, když vyhledával vhodné místo pro zotavení se. O tři roky později postavil Hoff první dřevěnou vilu ve vesnici (\"Boží dar\") a roku 1892 se v ní usadil natrvalo. Druhým nadšeným propagátorem Visly byl varšavský psycholog Julian Ochorowicz, který zde zřídil několik penzionů a založil psychologickou laboratoř navštěvovanou mnoha osobnostmi tehdejšího polského literárního a uměleckého života, mj. Marií Konopnickou a Władysławem Reymontem. Hoffův syn Bogdan postavil těsně před první světovou válkou kromě dalších penzionů a vil i lázeňský dům s lázeňským parkem (dnešní park Stanisława Kopczyńského).\n\nPopularita Visly pokračovala po připojení obce k Polsku v roce 1920. V meziválečné době vznikla funkcionalistická zástavba kolem nově komponovaného hlavního náměstí (Hoffovo náměstí) a vesnice získala železniční spojení s Katovicemi (konečná stanice až v osadě Głębce). Roku 1927 byl dávný habsburský lovecký zámeček darován polskému prezidentovi Ignacymu Mościckému. Brzy poté však vyhořel a na jeho místě byla mezi lety 1929 až 1931 postavena nová prezidentská rezidence (tzv. \"Zámeček\") podle návrhu Adolfa Szyszko-Bohusze, kterou navštěvují hlavy státu i v současnosti.\n\nRoku 1962 získala Visla městská práva. Doba socialismu se vyznačovala dalším vývojem turistické infrastruktury, především hotelů a rekreačních středisek pro zaměstnance podniků v průmyslové části polského Slezska. Největším hotelovým objektem ve městě je od roku 2002 kontroverzní z hlediska architektonického a urbanistického hotel Gołębiewski s 564 pokoji.\nVe Visle se nachází pět větších lyžařských středisek – \"Szoszów\", \"Stożek\", \"Cieńków\", \"Nowa Osada\" a \"Klepki\" – a tři komplexy skokanských můstků: \"Centrum\", \"Łabajów\" a \"Malinka\", z nichž je Malinka největší a nejslavnější. Po rekonstrukci dokončené roku 2008 se na něm konají i mezinárodní závody včetně Světového poháru.\n\nVisla je jediné město v Polsku (a také na celém Těšínsku), kde převládá protestantské náboženství. 57,3 % obyvatel se hlásí k evangelické církvi augsburského vyznání a 6,2 % k ostatním evangelikálním církvím, přičemž v roce 1900 tvořili luteráni až 94,4 % obyvatelstva. Poměrně hojně jsou zastoupeni také Svědkové Jehovovi – 4,5 % obyvatel.\n\n\n"}
{"id": "93622", "url": "https://cs.wikipedia.org/wiki?curid=93622", "title": "Neznělá labiodentální frikativa", "text": "Neznělá labiodentální frikativa\n\nNeznělá labiodentální frikativa je souhláska, která se vyskytuje v mnoha jazycích. V mezinárodní fonetické abecedě se označuje symbolem , číselné označení IPA je 128, ekvivalentním symbolem v SAMPA je f.\n\n\nV češtině se tato hláska zaznamenává písmenem F, f.\n\nJako samostatný foném se /f/ v domácích slovech využívá zcela výjimečně, hlavně v citoslovcích (\"uf, haf\"), příp. ve slovech jako \"foukat, doufat, zoufat\". Vyslovované je v češtině obvykle neznělou realizací (alofonem) psaného /v/, např. \"lev [-f], vsadit\" [f-].\n"}
{"id": "93632", "url": "https://cs.wikipedia.org/wiki?curid=93632", "title": "Dům U Hybernů", "text": "Dům U Hybernů\n\nDům U Hybernů vznikl na začátku 19. století empírovou přestavbou původně barokního kostela Neposkvrněného početí Panny Marie z let 1652–1659 postaveného u kláštera irských františkánů. Irští františkáni byli nazýváni \"hyberny\" podle latinského názvu pro Irsko: \"Hibernia\" či \"Hybernia\". V místech tohoto kláštera byl už za Karla IV. založen klášter s gotickým kostelem svatého Ambrože. Poslední přestavba na muzikálové divadlo skončila v roce 2006.\n\nNachází se v Praze 1 na nároží ulice Hybernská a náměstí Republiky, v ose ulice Na příkopě, naproti Obecnímu domu, budově České národní banky a Prašné bráně.\n\nKlášter irských františkánů byl zrušen v rámci josefínských reforem v roce 1785. Od roku 1792 zde vystupovalo divadlo Bouda. O přestavbě na celnici bylo rozhodnuto v roce 1803. Projekty vypracovali pražští architekti Josef Zobel a Georg Fischer a vídeňský Louis Montoyer. Přestavba probíhala v letech 1811–1813 po přestavbě přilehlého kláštera. Provedl ji Josef Zobel pod vedením Georga Fischera. Sochařská výzdoba je dílem F. X. Lederera.\nPři této přestavbě získalo průčelí bývalého klášterního kostela charakteristickou empírovou fasádu. Ta je volnou replikou Gentzovy fasády berlínské mincovny z let 1798–1800 a pohledově uzavírá ulici Na Příkopě.\n\nObjekt po dlouhá léta sloužil jako velká výstavní síň, kde se pořádaly různé tematické výstavy a přidružené kulturní akce. Např. v roce 1986 se zde konala velká výstava \"40 let československého znárodněného filmu\", na níž byla mj. vystavena socha Golema z filmu \"Císařův pekař a Pekařův císař\". V kulisách této výstavy byla natočena bláznivá komedie \"Velká filmová loupež\" (režie Oldřich Lipský, po jeho smrti Zdeněk Podskalský).\n\nV letech 2005–2006 byl dům přestavěn na muzikálovou scénu (Divadlo Hybernia). Na střeše domu byla vytvořena turistům přístupná terasa s vyhlídkou. Vnější vzhled budovy zůstal zachován, stejně jako původní klenba stropu uvnitř. Nová pískovcová barva fasády je výsledkem detailního restaurátorského průzkumu. Autorem projektu přestavby je architekt Michael Klang. Kolaudace rekonstruovaného domu proběhla 27. září 2006. Ve čtvrtek 23. listopadu 2006 zde měl premiéru český muzikál \"Golem\".\n\nV okolí domu u Hybernů se nacházejí další významné instituce:\n\n\n"}
{"id": "93633", "url": "https://cs.wikipedia.org/wiki?curid=93633", "title": "Nikolajka", "text": "Nikolajka\n\nNikolajka je pražská usedlost nacházející se na Smíchově. Na místě tehdejší vinice ji nechal na konci 17. století postavit JUDr. Antonín František Nikolai – adjunkt finančních úřadů, lichtenštejnský, eggenberský a schwarzenberský rada a zemský advokát.\nUsedlost byla v 18. století radikálně přestavěna. V roce 1860 získala pozdně klasicistní vzhled, který si uchovala dodnes. Budova, jež byla zvýšena po stranách o jedno patro, má valbovou střechu a v průčelí balkon na hranolových pilířích. Místnosti v přízemí jsou valeně zaklenuty. V zahradě stojí kaplička s plechovou stříškou, v jejímž výklenku stojí dřevěná socha Panny Marie.\n\nNikolajka je od roku 1964 památkově chráněna. V současné době je opravena a slouží bytovým účelům. Podle usedlosti se jmenuje ulice U Nikolajky.\n\nV prosinci 2013 začala vlna protestů občanů Smíchova proti záměru Central Group postavit v ulici v místech zeleně developerský projekt Nová Nikolajka. Předimenzované bytové domy s cca 110 byty na 6 nadzemních podlažích. Projekt od začátku doprovází mnoho nejasností a závažných pochybení. V místě zahájené stavby byly zahrady, které magistrát hlavního města prodal developerovi Central Group. Na konci r. 2013 Central Group nechal vykácet přes 4.000 m² zeleně (cca 400 stromů). Podle místních byla vykácená oblast biotopu zákony EU chráněného roháče obecného, největšího evropského brouka a slepýše křehkého. Obyvatelům Smíchova vadí, že stavba zhorší životní prostředí a dopravní situaci. Projektované stavby výškou i délkou fasád nerespektují charakter lokality. O situaci v ulici U Nikolajky informovala veřejnoprávní média. Během jednoho týdne se podepsalo téměř 2000 občanů pod Petici proti stavbě komplexu \"Nová Nikolajka\" společnosti Central Group. Výsledek petice ukazuje na zájem lidí o zachování zelených míst v Praze a zároveň přesycení developerskými projekty. Občané založili občanské sdružení Za zelenou Nikolajku.\n\n\n"}
{"id": "93636", "url": "https://cs.wikipedia.org/wiki?curid=93636", "title": "Seznam členů Poslanecké sněmovny Parlamentu České republiky po volbách 2006", "text": "Seznam členů Poslanecké sněmovny Parlamentu České republiky po volbách 2006\n\nPoslanecká sněmovna Parlamentu České republiky má 200 poslanců. Po volbách do dolní komory v červnu 2006 se přes 5% kvórum dostalo pět stran – ODS, ČSSD, KSČM, KDU-ČSL a Strana zelených. Přestupem poslankyně Olgy Zubové ze Strany zelených do Demokratické strany zelených se zvýšil počet politických subjektů na šest, vystoupením čtyř lidoveckých poslanců z poslaneckého klubu i strany a vstupem do nové strany TOP 09 vzrostl počet subjektů na sedm a přestupem poslance Kosty Dimitrova z ČSSD do Strany práv občanů v lednu 2010 na osm. \n\n\n\n\n\n\n\nK únoru 2010 vystoupilo z poslaneckých klubů 13 poslanců, a to 4 z ČSSD, 4 z KDU-ČSL, 3 z ODS a 2 ze Strany zelených.\n\n"}
{"id": "93637", "url": "https://cs.wikipedia.org/wiki?curid=93637", "title": "Geta (obuv)", "text": "Geta (obuv)\n\nGeta (下駄) je druh tradiční japonské obuvi, která připomíná kombinaci dřeváků a sandálů. Dřevěná podešev je vyvýšena pomocí dvou „zubů“ (歯; \"ha\"), které jsou při chůzi zdrojem charakteristického klapavého zvuku \"karankoron\" (カランコロン). Malá děvčátka také občas nosí geta, které mají v podrážce zabudovanou rolničku. Geta je k noze připevněna dvěma pásky, které procházejí mezerou mezi palcem a ostatními prsty. Často se nosí v kombinaci s tabi a tradičním japonským oblečením (kimono, jukata ap.). Na rozdíl od zóri patří k méně formální obuvi a dnes se nosí nejčastěji na různé letní slavnosti. \n\n"}
{"id": "93638", "url": "https://cs.wikipedia.org/wiki?curid=93638", "title": "Povinné minimální rezervy", "text": "Povinné minimální rezervy\n\nPovinné minimální rezervy (PMR) jsou stanovená část primárních zdrojů (vkladů nebankovních subjektů) bank, kterou banky musí mít uloženu na účtě u centrální banky (určité procento ze závazků vůči všem osobám s výjimkou bank, které banka musí držet jako rezervu v podobě vkladu na účtě u centrální banky).\n\nPovinné minimální rezervy jsou jedním z klíčových nástrojů měnové politiky centrální banky. Ve srovnání se změnami úrokových sazeb účinnějším. Pokud chce centrální banka vytvořit tlak na snižování množství peněz v oběhu, zvýší rezervní požadavky a naopak. Centrální banka Číny kupříkladu používala rezervní požadavky jako zbraň proti inflaci, když v průběhu roku 2007 celkem devětkrát zvýšila jejich úroveň.\n\nAktuálně účinná míra povinných minimálních rezerv v Česku je 2 %. K poslední změně povinných minimálních rezerv došlo 7. 10. 1999.\nK tomuto dni dosáhla výše sazby PMR hodnoty stanovené Evropskou centrální bankou pro banky v Hospodářské a měnové unii (EMU).\n\nPovinné minimální rezervy jsou důležitou částí pro mezibankovní platební styk, který v ČR probíhá přes tzv. clearingové centrum, které spravuje právě Česká národní banka. Český clearingový systém se jmenuje CERTIS a je založen na brutto principu - tzv. RTGS (real time gross settlement system), což znamená, že každá platba mezi různými bankami je vypořádána v okamžiku kdy banka dá příkaz k jejímu vypořádání. Naopak při použití netto systému by byly příkazy k platbě shromažďovány v clearingovém centru a prováděny v určitých intervalech (např. 1× denně).\n\nBanky nemusí držet povinné minimální rezervy v předepsané výši v každém okamžiku. Může se stát, že v jeden okamžik dne budou na účtě některé banky u ČNB nulový zůstatek. Je totiž důležité aby měsíční průměr zůstatku na účtě splňoval předepsanou hladinu povinných minimálních rezerv.\n\n\n"}
{"id": "93649", "url": "https://cs.wikipedia.org/wiki?curid=93649", "title": "František Kautman", "text": "František Kautman\n\nFrantišek Kautman (8. ledna 1927 České Budějovice – 18. června 2016 Praha) byl český literární historik, rusista a spisovatel.\n\nNarodil se v rodině učitele, jeho matka byla spisovatelka Stanislava Kautmanová (1902-1982). Po studiu na reálném gymnáziu v Českých Budějovicích (maturita 1945) vystudoval v letech 1945 až 1949 Vysokou školu politickou a sociální v Praze. Od roku 1952 do roku 1956 studoval na Literárním institutu v Moskvě a tato studia ukončil vědeckou aspiranturou (C.Sc. v roce 1957).\n\nPo návratu do Československa pracoval v nakladatelství Československý spisovatel, v časopise Kultura a v ČSAV. V roce 1971 byl propuštěn, nejprve se živil jako prodavač v n. p. Klenoty, od roku 1974 byl invalidní důchodce.\n\nV období normalizace nesměl publikovat a pracovat ve svém oboru. Psal tedy v rámci samizdatu a v 70. letech přispíval i do exilových časopisů. Byl jedním ze signatářů Charty 77. \n\nPo roce 1989 pracoval a přednášel také pro Masarykovo demokratické hnutí (na výstavách MDH \"Český malíř Herbert Masaryk\" a \"Tomáš Garrigue Masaryk \" - člověk a umění).\n\n\n"}
{"id": "93656", "url": "https://cs.wikipedia.org/wiki?curid=93656", "title": "Leena Krohnová", "text": "Leena Krohnová\n\nLeena Krohnová, v nepřechýlené podobě Krohn, (* 28. února 1947) je finská spisovatelka, autorka románů, povídek, knížek pro děti a esejí. V jejích dílech jsou častá ekologická témata, vztah člověka ke světu a různé podoby umělé inteligence. V roce 1992 získala Cenu Finlandia.\n\n\n\n\n"}
{"id": "93668", "url": "https://cs.wikipedia.org/wiki?curid=93668", "title": "Cena Finlandia", "text": "Cena Finlandia\n\nCena Finlandia (finsky \"Finlandia-palkinto\"), je velmi významné finské literární ocenění. Uděluje se každoročně autorům nejlepších finských románů (do roku 1992 i za jiné žánry). Vedle hlavní ceny za román existuje od roku 1989 i cena Tieto-Finlandia za literaturu faktu a od roku 1997 cena Finlandia Junior za literaturu pro děti a mládež. Se všemi třemi kategoriemi je spojená finanční odměna ve výší 30 000 eur (od 2008; původně 100 000 finských marek a posléze 26 000 eur).\n\nDo roku 2010 mohl cenu obdržet jen finský občan, ale v tomto roce se po nominaci slovensko-finské spisovatelky Alexandry Salmely pravidla změnila. Cena se od té doby uděluje za finský román bez ohledu na národnost autora.\n\n"}
{"id": "93671", "url": "https://cs.wikipedia.org/wiki?curid=93671", "title": "Vírník", "text": "Vírník\n\nVírník (také autogyra, autogyro) je, stejně jako vrtulník, letadlo těžší vzduchu, které je opatřeno rotujícími nosnými plochami, které se nazývají rotor. Na rozdíl od vrtulníků však vírník nemá rotor poháněný vlastním motorem; místo toho je opatřen vrtulí (ta může být jak tažná, tak tlačná) poháněnou motorem, jejíž rotace způsobí dopředný pohyb vírníku. Při dopředném pohybu vznikají aerodynamické síly, které rotor roztáčejí.\n\nPrvní vírník sestrojil roku 1923 Španěl Juan de la Cierva. Před druhou světovou válkou byly vírníky oblíbené jako pozorovací a spojovací letadla. Jejich předností byla zejména nízká minimální rychlost a velmi krátká startovací i přistávací dráha. Například během druhé světové války byly vírníky taženy německými ponorkami a používány k pozorování. Po válce byly nahrazeny vrtulníky, které mají zcela kolmý vzlet i přistání a dokáží viset ve vzduchu, takže jsou pro pozorování nebo záchranné služby mnohem vhodnější. Dnes jsou vírníky používány zejména leteckými nadšenci, kteří touží po něčem neobvyklém a cenově mnohem dostupnějším než vrtulník. Z podobných důvodů jsou také oblíbenou předlohou pro letecké modeláře.\n\n"}
{"id": "93679", "url": "https://cs.wikipedia.org/wiki?curid=93679", "title": "Saturnin (román)", "text": "Saturnin (román)\n\nSaturnin je humoristický román Zdeňka Jirotky z roku 1942 s postavami vypravěče, nepředvídatelného sluhy Saturnina, tety Kateřiny, jejího syna Milouše, krásné slečny Barbory, strýce Františka, doktora Vlacha a vypravěčova dědečka. Jde o nejúspěšnější Jirotkův román, který značně vyniká nad ostatní autorova díla. Podle literárních kritiků se Jirotka inspiroval anglickou literaturou, mj. dílem Jeroma Klapky Jeromeho a romány a povídkami anglického spisovatele Pelhama Grenvilla Wodehouseho, v nichž vystupuje sluha Jeeves.\n\nZdeněk Jirotka se v roce 1940 stal díky Janu Drdovi spolupracovníkem Lidových novin. Ve společnosti Drdy, Jiřího Brdečky a dalších vyprávěl Jirotka historky ze života a Drda jej vyzval, aby do Lidových novin napsal povídku. Krátká povídka pod názvem \"Můj sluha Saturnin\" vyšla v Lidových novinách 24. srpna 1940. Velkou část románu psal Jirotka v koupelně svého pražského bytu, protože v období Protektorátu bylo kvůli náletům nařízeno zatemnění oken a v koupelně okno nebylo. Kniha je členěna do 26 kapitol. Každá je označena římskou číslicí, za níž následuje krátký odstavec s informací o ději dané kapitoly. Celkem má přes 55 600 slov. Román byl přeložen do angličtiny, němčiny, španělštiny, italštiny, polštiny a lotyštiny. V roce 2009 román vyhrál čtenářskou anketu Kniha mého srdce, a roku 2018 cenu Magnesia Litera v kategorii Knihy století podle široké veřejnosti.\nNa motivy románu natočil roku 1994 režisér Jiří Věrčák čtyřdílný seriál Saturnin, který byl později sestříhán i do podoby celovečerního filmu. V roce 2017 bylo nakladatelstvím XYZ vydáno volné pokračování knihy pod názvem \"Saturnin se vrací\" z pera Miroslava Macka, které bylo vydáno i jako audiokniha načtená Miroslavem Vladykou.\n\nV roce 1942 vyšla dvě sešitová vydání knihy v Nakladatelství Lidové noviny, v edici Knihovna Lidových novin. V letech 1943, 1946 a 1948 knihu vydal nakladatel František Borový a prvním ilustrátorem románu se stal karikaturista Otakar Mrkvička. V roce 1949 román vydalo nakladatelství Práce s úvodní ilustrací Josefa Hochmana. V letech 1954–1991 uskutečnilo nakladatelství Československý spisovatel 9 vydání. V roce 1954 knihu ilustroval Václav Pátek, 1959 Svatopluk Pitra a 1964 Vratislav Hlavatý. Následovalo 6 vydání s ilustracemi Stanislava Dudy (1968, 1970, 1985, 1990, 1991 a v nakladatelství Český spisovatel v roce 1994). Bez ilustrací knihu v roce 1994 vydalo nakladatelství Soft design. Od roku 1999 ji vydávalo nakladatelství Šulc s kresbami karikaturisty Michala Hrdého (1999, 2004, 2005, 2007, 2008, 2009 a 2012). Zatím poslední 24. vydání z roku 2014 od stejného nakladatelství ilustroval Adolf Born. S jeho ilustracemi vyšla už dříve cizojazyčná vydání.\n\nKniha byla nejméně šestkrát načtena jako audiokniha. V roce 1970 román načetl Miloš Vavruška, v roce 1990 Jan Hartl pro Československý rozhlas, v září 1990 Svatopluk Beneš pro Supraphon, 1991 Jiří Samek, 1992 Ondřej Havelka a 2010 Oldřich Vízner.\n\nV roce 2010 byl Saturnin uveden jako divadelní hra v režii Ondřeje Havelky v Divadle ABC. Tutéž hru uvedlo v roce 2015 Národní divadlo Brno v režii Jakuba Nvoty. V režii Petra Vacka uvede v roce 2018 hru Saturnin Divadlo Na Jezerce.\n\nDěj se odehrává v Praze a na venkově v blízkosti malého městečka. Příběh probíhá nejspíš přímo v době, kdy byla kniha napsána, tedy kolem roku 1942. (I když děj působí jako z období první republiky, je v příběhu z Moravy dvakrát zmíněno zatemnění oken, které bylo v Protektorátu zavedeno 1. září 1939. Dalšími vodítka představují dvě částečně datované události, z nichž lze odhadovat, že vloupání do vily prof. Ludy se odehrálo nejspíše v neděli 6. srpna 1939, nástup Saturnina do služeb vypravěče asi roku 1941 a vlastní děj v červenci až září roku 1943, s tím, že výprava na Bílé sedlo byla zahájena ve čtvrtek 26. srpna. Nicméně v knize se vedle celé řady reálií z druhé poloviny třicátých let vyskytuje také legendární parník Praha, který byl ovšem ve skutečnosti již roku 1921 prodán do Polska.)\n\nVtipný vypravěč, pražský úředník, který žije klidným životem, najme sluhu Saturnina. Netuší však, že ten mu v příštích dnech změní podstatně život. Sluha je pracovitý, má uhlazené způsoby a je vzdělaný. Začne však nenápadně mezi známými svého pána roznášet zvěsti o pánových dobrodružných cestách na safari a byt vybaví trofejemi. Vypravěč nikomu sluhovy fabulace nevyvrací. Jednoho dne se od Saturnina dozví, že již nebydlí v bytě, ale na hausbótu.\n\nNa hausbót se nezvána přistěhuje teta Kateřina – s argumentem, že její syn Milouš potřebuje zdravý vzduch – a vyšoupne vypravěče z jeho kabiny. Saturnin neváhá a jedná. Varuje tetu s Miloušem před hlodavci, kteří v noci přebíhají lidem přes obličej, a předá jim na ochranu maškarní masky. Teta nevrle vyklidí pole.\n\nVětšina děje románu se odehrává na dědečkově venkovském sídle během vypravěčovy třítýdenní dovolené. Pozván byl také doktor Vlach, rodinný přítel. V prvním týdnu se neděje nic zvláštního; vypravěč se těší na příjezd krásné slečny Barbory. Zná se s ní z tenisového klubu, kde na ni však příliš velký dojem neudělal. Opět se sem však vmísí teta Kateřina s Miloušem a kazí ostatním jinak příjemné dny. Saturnin se okamžitě sblíží s dědečkem a naučí ho džiu-džitsu, to má však neblahé následky, protože v bleskovém jednostranném „souboji“ si vypravěč vyvrtne kotník a musí jet do nemocnice. Zpět ho již odváží slečna Barbora. Řeka, která odděluje dědečkův dům od městečka, se rozvodnila a jakmile přejeli mostek, strhla ho. Zmizela tak jediná přístupová cesta do městečka, a tedy i na nákupy. Navíc je v domě z neznámého důvodu přerušen přívod elektrického proudu. Společnost tak prožívá malé dobrodružství. Po večerech si vyprávějí příběhy a dny tráví vařením na ohni, procházkami a odpočinkem. Vypravěč se sbližuje se slečnou Barborou, je však otráven chováním osmnáctiletého Milouše, neuctivého ke slečně Barboře. Dohodne se proto se Saturninem, že společně povedou proti Miloušovi skrytou válku. Tomu se od té chvíle stávají „náhodné“ nehody a jeho umělý obraz nonšalantního světáka se rozplývá.\n\nJelikož docházejí zásoby, rozhodne se společnost, že se vydá do městečka pěšky a obejde pramen řeky, noc stráví ve srubu doktora Vlacha. Cesta je příjemná až do chvíle, kdy se dědeček zraní a nezbývá než druhou noc přenocovat pod širým nebem. Když dojdou k místu strženého mostu, uvidí stát most nový.\n\nTeta Kateřina se vnutila ošetřovat dědečka, ač měl pouze bolavá záda, a nepustila k němu ani doktora Vlacha. Dědeček však byl z jejího strašného podlézání, nucení, proseb, hraných hysterických záchvatů a vyhrožování natolik otráven, že začal předstírat šílenství. Tím dostal tetu ze své blízkosti. Dědeček fingovaně sepsal závěť, ve které všechen svůj majetek odkázal na dobročinné účely. Když se to teta Kateřina dozvěděla, prohlásila o něm, že se zbláznil a že to požene k soudu, načež odjela. Později se ukázalo, že i tato finta byl Saturninův rafinovaný nápad.\n\nPříběh končí tím, že všichni odjíždějí domů a vracejí se do života, na který byli zvyklí. Vypravěč pozve slečnu Barboru na schůzku a z dopisu od Saturnina se dozvídá, že Saturnin zůstává ve službách dědečka, že houseboat ve skutečnosti patří Saturninovi a že bude rád, když na něm jeho bývalý pán zůstane. Dědeček si se Saturninem otevřeli kancelář pro napravování nepravostí v románech a začali ve jménu pravdy přepracovávat přehnané scény z literárních děl do reálnější podoby. Teta Kateřina se bohatě vdala.\n\n\n"}
{"id": "93680", "url": "https://cs.wikipedia.org/wiki?curid=93680", "title": "Soběslav", "text": "Soběslav\n\nSoběslav () je historické město v okrese Tábor v Jihočeském kraji, 18 km jižně od Tábora, na soutoku Lužnice a Černovického potoka. Žije zde obyvatel. Město je přirozeným regionálním centrem Soběslavských blat. Leží na dálnici D3 z Prahy do Českých Budějovic a Lince, městem prochází Čtvrtý železniční koridor. Na jihozápadním okraji města je veřejné vnitrostátní letiště. Soběslav si zachovala svůj historický půdorys, včetně středověkých valů městského opevnění i přes několik tvrdých architektonických zásahů do zástavby městské památkové rezervace. \n\nArcheologické nálezy z okolí města a z blízkého hradiště Svákov dokládají, že toto místo a blízké okolí bylo osídleno již v raném středověku. První nepřímá písemná zmínka pochází z roku 1293, kdy hrad a okolní obec byla v majetku rodu Rožmberků. Městská práva obdržela Soběslav v roce 1390. O čtyři roky později byl na místním hradě vězněn král Václav IV. V průběhu husitských válek bylo město v letech 1421 a 1435 vypáleno. V 16. století byla Soběslav sídelním městem Petra Voka z Rožberka a jedním z nejvýznamnějších měst rožmberského panství. Představovala hospodářské centrum jižních Čech s vazbami na Bavorsko a Rakousko. Ve městě byla založena Rožmberská škola, které Petr Vok v závěti odkázal významnou Rožmberskou knihovnu. K přenesení knihovny do Soběslavi ale nikdy nedošlo. Tato nejvýznamnější etapa v historii města je patrná v četných historických stavbách na území města dodnes. Po smrti Petra Voka z Rožmberka získávají město Švamberkové.\n\nMěsto znovu utrpělo za třicetileté války i za válek napoleonských. Pošta zde byla zřízena dne 9. 1. 1850. V roce 1871 byla otevřena železniční trať vedoucí přes Soběslav, a to úsek Dráhy císaře Františka Josefa (KFJB) z Českých Velenic do Prahy. Roku 1900 měla Soběslav 442 domů a 3800 obyvatel, byly zde tkalcovny hedvábí, pivovar a další. Po vzniku Československa vznikla v Soběslavi společnost Lada, která se stala významným světovým výrobcem šicích strojů. Mezi zavedené a dodnes existující společnosti patří Jitona nebo Rašelina Soběslav. Historické jádro města je navzdory vážnému narušení severní strany náměstí novou zástavbou (mezi Smrčkovým domem a obchodním domem) městskou památkovou zónou. \n\nPo komunálních volbách na podzim 2018 pokračuje ve funkci dlouholetého starosty města Jindřich Bláha (ODS), místostarostou je Pavel Lintner.\n\n\n\n\n\n\n\n"}
{"id": "93684", "url": "https://cs.wikipedia.org/wiki?curid=93684", "title": "Walden", "text": "Walden\n\nWalden (známý také jako Walden aneb Život v lesích) je kniha amerického filozofa Henryho Davida Thoreaua, jednoho z hlavních představitelů transcendentalismu.\n\nPoprvé byla vydána v roce 1854 bostonským nakladatelstvím Ticknor and Fields. Zobrazuje Thoreaův život po dva roky, dva měsíce a dva dny v lese na břehu rybníka Walden, nedaleko jeho přátel a rodiny v Concordu, Massachusetts. Walden byl napsán tak, aby dával dojem, že pobyt trval jeden rok, s jasně oddělenými ročními obdobími. Thoreau nazval svůj pobyt experiment v prostém žití.\n\nWalden byl parodován v komiksu \"Doonesbury\" a napodoben v knize \"Walden Dvě\" od amerického psychologa B. F. Skinnera. Nezisková nadace pojmenovaná \"Walden Tři\" prosazuje udržitelné společnosti.\n\nRybník, u kterého Thoreau žil, je turistickou atrakcí a jeho okolí je místem sporů o to, do jaké míry má být stavebně rozvíjeno.\n\n\n\n\n"}
{"id": "93690", "url": "https://cs.wikipedia.org/wiki?curid=93690", "title": "Stadion Evžena Rošického", "text": "Stadion Evžena Rošického\n\nStadion Evžena Rošického je multifunkční stadion v Praze na Strahově v České republice. Je pojmenován po atletovi Evženovi Rošickém, který byl popraven během 2. světové války. S kapacitou 19 032 míst je to druhý největší fotbalový stadion v zemi.\n\nStadion byl postaven jako rezerva pro sokolské sletiště již v roce 1926 a později několikrát přestavován, čímž se jeho kapacita značně zmenšila, avšak všechna místa jsou již k sezení. Při Svatováclavském miléniu v roce 1929 se tam konala veřejná vystoupení orelských jednot, kterých se 5. července 1929 zúčastnil osobně prezident republiky T. G. Masaryk.\n\nNejvětší návštěvu zaznamenal původní stadion při fotbalovém pražském derby Sparta versus Slavia v roce 1962 (2:2), kdy jej zaplnilo bezmála 60 tisíc platících diváků a při přátelském zápase Československo - Uruguay 3:1. V novém tisicíletí byl využíván na fotbalové zápasy klubu FK Bohemians Praha, menší lehkoatletické závody a trénink. Konaly se zde i všesokolské slety (XIII. v roce 2000 a XIV. v roce 2006, s využitím umělého osvětlení). V letech 2000 až 2008 byl také domovským hřištěm fotbalového klubu SK Slavia Praha. Na jediný zápas se sem Slavia vrátila ještě v roce 2017, a to na poslední ligové kolo proti Brnu, které se nemohlo odehrát v Edenu kvůli koncertu Depeche Mode. Výhrou nad Brnem 4:0 si Slavia zajistila titul a mistrovskými oslavami se tak se strahovským stadionem definitivně rozloučila.\n\nV roce 1978 zde proběhlo Mistrovství Evropy v atletice. Z tohoto důvodu prošel tento stadion na počátku 70. let 20. století náročnou rekonstrukcí a rozsáhlou modernizací. Později se zde pravidelně konaly známé atletické mítinky Memoriál Josefa Odložila a Praga Academica.dne 4. července 1999 na stadionu vytvořil Tomáš Dvořák světový rekord v desetiboji 8994 bodů.\n\nVe dnech 9. až 16. června 2013 se na stadionu konalo 9. mistrovství světa v atletice mentálně postižených sportovců.\n\n\n"}
{"id": "93692", "url": "https://cs.wikipedia.org/wiki?curid=93692", "title": "Abraham Maslow", "text": "Abraham Maslow\n\nAbraham Harold Maslow (1. dubna 1908 Brooklyn, New York, USA – 8. června 1970 Menlo Park, Kalifornie, USA) byl americký psycholog, jeden ze zakladatelů humanistického proudu v psychologii, 10. nejcitovanější psycholog ve 20. století. Nejčastěji bývá uváděn jako autor Maslowovy pyramidy lidských potřeb.\n\nAbraham se narodil jako nejstarší ze sedmi dětí. Jeho rodiče byli chudí židé z tehdejšího Ruského impéria, kteří emigrovali do USA, aby unikli carským perzekucím na počátku 20. století. Sami nebyli intelektuálně orientovaní, ale vzdělání přikládali význam. Maslow jako dítě zažíval v newyorském Brooklynu těžké časy, stal se terčem antisemitismu některých učitelů i dětí z okolí. Prožíval také komplikovaný vztah ke své matce, který přerostl do silného odporu. Kromě svého bratrance Willa měl málo přátel, a tak trávil mnoho času čtením.\n\nAbsolvoval City College a poté studoval psychologii na University of Wisconsin. V roce 1928 se oženil se svou sestřenicí Berthou, která v té době ještě studovala střední školu. Narodily se jim dvě děti. V letech 1951 až 1969 byl profesorem na Brandeis University v Massachusetts. Roku 1967 prodělal silný infarkt. O tři roky později, ve věku 62 let, dostal při běhání další infarkt, který se stal příčinou jeho smrti.\n\nK nejvýznamnějším příspěvkům Abrahama Maslowa v psychologii patří hierarchie lidských potřeb, kterou obvykle zobrazoval jako pyramidu:\n\n\nNejzákladnější potřeby (fyziologická, bezpečí, sounáležitost a úcta) Maslow označuje jako \"potřeby nedostatkové\" (potřeby deficience), pátou kategorii (seberealizace) pak jako \"potřeby růstové\". Obecně platí, že níže položené potřeby jsou významnější a jejich alespoň částečné uspokojení je podmínkou pro vznik méně naléhavých a vývojově vyšších potřeb. Toto však nelze říci zcela bezvýhradně a je doloženo, že uspokojování vyšších potřeb (estetických, duchovních) může napomoci v mezních situacích lidského života, ve kterých je možnost uspokojování nižších potřeb omezena (např. v prostředí koncentračních táborů, o čemž referovali mj. Viktor Frankl nebo Konrad Lorenz). Za nejvyšší považuje Maslow potřebu seberealizace, jíž označuje lidskou snahu naplnit své schopnosti a záměry.\n\nNa konci svého života Maslow změnil své známé schéma hierarchie potřeb a na vrchol pyramidy namísto potřeby seberealizace umístil potřebu dosažení životního štěstí, uspokojení a přispění následující generaci, již nazval potřebou sebetranscendence.\n\n\n"}
{"id": "93695", "url": "https://cs.wikipedia.org/wiki?curid=93695", "title": "Kryptoanalýza", "text": "Kryptoanalýza\n\nKryptoanalýza (z řeckého \"kryptós\" – „skrytý“ a \"analýein\" – „uvolnit“ či „rozvázat“) je věda zabývající se metodami získávání obsahu šifrovaných informací bez přístupu k tajným informacím, které jsou za normálních okolností potřeba, tzn. především k tajnému klíči.\n\nKryptoanalýza je vlastně opakem kryptografie, která šifry vytváří. Člověk zabývající se kryptoanalýzou se nazývá kryptoanalytik.\n\nV netechnickém kontextu je používán tento termín obecně pro \"prolamování kódu\" neboli \"kryptografický útok\".\n\nBezpečnost kryptografického systému je možno prolomit využitím nedokonalosti použité šifry, kryptografického protokolu, nebo key management schématu.\n\n"}
{"id": "93698", "url": "https://cs.wikipedia.org/wiki?curid=93698", "title": "Óda na radost", "text": "Óda na radost\n\nÓda na radost (v němčině Ode an die Freude) je původně báseň napsaná Friedrichem Schillerem v létě 1785 oslavující přátelství mezi lidmi (vznikla jako hold Schillerovu příteli a nakladateli). Její zřejmě známější forma je ale upravená verze, která byla zhudebněna Ludwigem van Beethovenem roku 1824 jako čtvrtá a závěrečná věta jeho Deváté symfonie.\n\nMnohem méně známé jsou zhudebněné verze Franze Schuberta z roku 1815 nebo Petra Iljiče Čajkovského z roku 1865 (a dalších).\n\nV roce 1955 navrhl Radě Evropy Richard Nikolaus Coudenhove-Kalergi, aby se Óda na radost stala evropskou hymnou. V roce 1972 byla skladba oficiálně uznána za hymnu Rady Evropy a v roce 1985 se stala oficiální hymnou Evropské unie. Jako hymna se používá pouze instrumentální verze. Instrumentální kompozice nové evropské hymny se ujal Herbert von Karajan, jeden z nejvýznamnějších dirigentů 20. století. Navrhl tři instrumentální verze - pro klavír, pro dechové nástroje a pro orchestr.\nV letech 1956 až 1968 startovalo na olympijských hrách Společné německé družstvo, které jako hymnu používalo Ódu na radost.\n\n\n"}
{"id": "93701", "url": "https://cs.wikipedia.org/wiki?curid=93701", "title": "Bábur", "text": "Bábur\n\nZáhir ud-Dín Muhammad Bábur (persky:ظهیرالدین محمد بابُر)\n\n(14. února 1483 – 26. prosince 1530) byl indický vládce a zakladatel Mughalské říše.\n\n\"Bábur\" nebo \"Babr\" je turkické jméno, které v překladu znamená levhart nebo přesněji irbis. Někdy bývá překládáno i jako tygr, to však není přesné ani správné.\n\nNarodil se v pevnosti Anidžánu, středisku Ferganské kotliny, na východě dnešního Uzbekistánu. byl synem ferganského chána Umara Šajcha. Z otcovy strany byl přímým potomkem turkického dobyvatele Timura Lenka a jeho rodokmen z matčiny strany sahal až k Čingischánovi, Právě pro tento mongolský původ, na nějž byl velmi hrdý, později přijal titul \"Velký Mughal\" (méně přesně \"Velký Mogul\", tj. Mongol, který později používali i jeho potomci,\n\nRoku 1495 jeho otec nešťastnou náhodou zahynul, když při kontrole svého holubníku spadl do hradního příkopu. Tím se stal mladičký Bábur chánem Fergany, faktickou vládu ale vykonávala regentská rada za účasti Báburovy matky a babičky z otcovy strany. O rok později mu jeho bezdětný strýc odkázal město Samarkand, ale další příbuzní se ho o toto dědictví pokusili připravit. Proto už ve věku 14 let vytáhl proti Samarkandu a podařilo se mu jej dobýt. Již tehdy prokazoval velkou osobní statečnost, až ztřeštěnost, ale také velkorysost k poraženým nepřátelům. Tato velkorysost se mu však nevyplatila, zrádní příbuzní ho totiž připravili o trůny v Samarkandu i v rodné Ferganě. Část svého mládí proto prožil v horách jako zbojník a psanec. Na čas se mu sice podařilo dobýt Ferganu i Samarkand zpět, ale kolem roku 1500 byl opakovaně poražen uzbeckým chánem Šejbánim a donucen k útěku do Persie. Šejbání se zmocnil dokonce i Báburovy sestry Chánzády, z níž učinil svou konkubínu.\n\nV Persii byl přijat u dvora šáha Ismá'ila z rodu Safíjovců a stal se jeho spojencem. Musel však přijmout šíitský islám (předtím byl, stejně jako jeho předkové sunnita). Roku 1510 šáh Ismá'il v bitvě u Mervu porazil Báburova nenáviděného protivníka Šejbáního, který v bitvě padl. Bábur dokázal využít příležitosti, která se mu smrtí Šejbáního otevřela a podařilo se mu dobýt Kábul. Zde vytvořil novou vojenskou základnu pro své výboje. Zatímco rodnou Fergánu ani Samarkand dobýt nedokázal, na jihovýchodě byla jeho expanze úspěšná.\n\nKolem roku 1520 získal Bábur od Osmanských Turků palné zbraně - děla a arkebuzy, jejichž použití mu zajistilo úspěch v dalších bitvách. Jeho výboje nyní směřovaly do Indie, nejprve do pohraniční oblasti Paňdžábu, který roku 1525 dobyl. V následujícím roce vytáhl proti Dillí a v bitvě u Pánípatu porazil jeho vládce, sultána Ibrahima Lódího. Ibrahim v bitvě padl a jeho armáda byla zničena. Po smrti Ibrahima bojoval proti hinduistickým kmenům Rádžputů a v březnu 1527 porazil spojené armády jejich knížat v bitvě Síkrí. Další výboje chtěl směřovat do východní Indie, kde leželo bohaté Bengálsko, kvůli zdravotním problémům je však už neuskutečnil. Přesto pod svou vládu fakticky sjednotil většinu severní Indie a položil základ budoucí Mughalské říši. Byl první, kdo přijal titul Velký Mughal, který se pak stal dědičným v jeho dynastii. Provedl také reorganizaci státní správy, především okleštil moc rodové šlechty tím, že prohlásil půdu za své vlastnictví, které šlechticům a statkářům propůjčoval za stanovenou rentu.\n\nRoku 1527 byl Bábur otráven na rozkaz královny Búvy, matky zabitého sultána Ibrahíma Lódího. Otravu se mu podařilo přežít, ale její následky trvale podlomily jeho zdraví. Svým následníkem ustanovil prvnorozeného syna Humájúna. Zemřel o tři roky později, v roce 1530 v Ágře, patrně na malárii, pohřben je však podle svého přání v Kábulu. Jeho hrobka s přilehlými zahradami je součástí světového kulturního dědictví UNESCO. Roku 2002 byla téměř zničena v důsledku válečných operací, ale v současnosti je zrestaurována.\n\nBábur byl povahově nevyrovnaná osobnost. Předčasně dospěl a po celý život trvale trpěl pocitem křivd, kterých se na něm dopustili příbuzní v mládí. Nepotrpěl si na ceremonie a dvorskou etiketu, ani od svých dvořanů nevyžadoval zvláštní pocty. Byl impulzivní, ale zároveň velmi čestný a velkorysý. Měl mimořádně silný cit pro rodinu a oddaně miloval svou matku. Nábožensky byl tolerantní a islám prý nebral příliš vážně, je o něm známo, že značně holdoval vínu a hašiši. Jeho oblíbeným jídlem byly žluté melouny. Proslul svým zájmem o zahradnictví, malířství a literaturu. Je autorem zajímavých pamětí, známých jako \"Bábur-náme\" (Báburova kniha), které mají vysokou literární hodnotu. O jeho smyslu pro humor svědčí tento citát: \"\"Někteří lidé pijí alkohol, litují toho a dávají si předsevzetí, že s tím přestanou. Já si dal předsevzetí, že s pitím přestanu, a lituji toho.\"\"\n\n\n"}
{"id": "93702", "url": "https://cs.wikipedia.org/wiki?curid=93702", "title": "Chissové", "text": "Chissové\n\nChissové jsou fiktivní národ ze Star Wars, pocházející z Neznámých oblastí. Patřil mezi ně i velkoadmirál Thrawn. Chissové mají modrou pleť, černé vlasy a rudé žhnoucí oči. Jsou prosti většiny emocí. Jejich státním zřízením je oligarchie - veškerou moc mají vládnoucí rody. Chissové se zapsali do dějin mimo jiné zničením Mezigalaktické výpravy, na jejíž palubě bylo i několik mistrů Jedi a tisíce lidí. Dokázali vylepšit hypermotory. Byli silní a měli i dobré lodě, díky tomu byli obávanými protivníky. Na konci ságy už nevystupují.\n"}
{"id": "93711", "url": "https://cs.wikipedia.org/wiki?curid=93711", "title": "Hon (rozcestník)", "text": "Hon (rozcestník)\n\nSlovo hon může být:\n\n\n\n\n\n\n"}
{"id": "93712", "url": "https://cs.wikipedia.org/wiki?curid=93712", "title": ".pr", "text": ".pr\n\n.pr je internetová národní doména nejvyššího řádu pro Portoriko (podle ).\n\n\n"}
{"id": "93720", "url": "https://cs.wikipedia.org/wiki?curid=93720", "title": ".mn", "text": ".mn\n\n.mn je internetová národní doména nejvyššího řádu pro Mongolsko (podle ).\n\nRegistrace některých domén je omezena, a to:\n\n"}
{"id": "93721", "url": "https://cs.wikipedia.org/wiki?curid=93721", "title": "Oldřich Vízner", "text": "Oldřich Vízner\n\nOldřich Vízner (* 6. května 1947 Praha) je český herec.\n\nOldřich Vízner pochází ze 4 dětí. Jeho v 60. letech daleko známější bratr Jaroslav Vízner začal hereckou kariéru v divadle na Kladně a pak přešel do Divadla na zábradlí. První z filmů natočil v roce 1962. Třetí bratr Vladimír zemřel na upálení po manipulaci s ohřívákem v roce 1985 a čtvrtý bratr Vlastimil zemřel v mladém věku na záškrt. Po absolvování DAMU (1969) působil v letech 1969–1977 v Divadle J. Průchy Kladno – Mladá Boleslav, poté v pražském Činoherním klubu (1977–1998).\nV současné době hraje v Divadle ABC, které spadá pod Městská divadla pražská. Do povědomí televizních diváků se patrně ponejvíce zapsal svojí rolí sluhy Saturnina ve filmu \"Saturnin\". Jedná se o velmi výrazného herce s velkým komediálním talentem. Se svojí bývalou manželkou herečkou Janou Šulcovou má dvě dcery. Se svou současnou partnerkou herečkou Vendulkou Křížovou má tři děti.\n\n\n\n"}
{"id": "93725", "url": "https://cs.wikipedia.org/wiki?curid=93725", "title": "Mongolové", "text": "Mongolové\n\nMongolové jsou etnikum žijící zejména v Mongolsku, v Čínské lidové republice a Rusku.\n\nMongolové nebyli pospolitý národ, spíše roztroušené kočovnické kmeny, sjednotit je se podařilo až Čingischánovi v 13. století. Mongolské kmeny pasoucí svá stáda po stepích se musely často přesouvat, tudíž nemohli žít ve stálém domově. Proto žili v kulatých stanech – jurtách. Jurty se daly rychle rozložit a složit. Uspořádané v kruhu, připomínaly malé město.\n\nMongolové převzali písmo od Ujgurů - jejich vlastní písmo vytvořené bogdgegénem Zanabazarem se neujalo. Ve 40. letech 20. století Mongolové žijící ve Státě Mongolsko začali pod sovětským vlivem používat cyrilici.\n\nPo dobytí Číny Mongolové převzali část čínské kultury. Svoji kočovnickou identitu si však zachovali.\n\nMongolové nebyli ani příliš zdatní řemeslníci, ale vyráběli výborné koberce a textilní výrobky z velbloudí nebo kozí srsti. Obsahovaly zvířecí i geometrické motivy, které z části sloužily k náboženským účelům.\n\nMongolové byli animisté, uctívali Nebe a Zemi a také bohy v stromech, ohni, vodě a kamenech. Každá rodina měla svého vlastního boha, který bydlel v jurtě a střežil jim majetek a děti. Kočovníci věřili, že každý klan má svého strážce – ducha. Tento strážce měl ve vesnici kůl s koňskými žíněmi, ke kterému kmen nosil při významných událostech (úmrtí náčelníka) obětované koně nebo lidi. Mongolští šamané provozovali magii a věštění z ovčích lopatek.\n\nMezi Mongoly bylo velké množství nestoriánských křesťanů, kteří se do střední Asie dostali poté, co bylo jejich učení prohlášeno Byzantinci za herezi a pronásledováno. Nestoriáni, protože na dlouhou dobu ztratili kontakty s vyspělými křesťanskými civilizacemi, měli jen velmi primitivní kulturu a provozovali primitivní formu křesťanstých rituálů. Křesťanští a animističtí Mongolové běžně uzavírali manželství, včetně mongolských vládců. Ačkoliv byli nestoriáni mezi Mongoly velmi vlivní, mongolský národ nestoriánství jako celek nikdy nepřijal. Později se do mongolské říše dostali evropští křesťanští misionáři, ovšem obrátit na křesťanskou víru se jim Mongoly nepodařilo.\n\nByli to hlavně výborní válečníci, kteří obsadili přes půl Asie a část Evropy. Jezdili na rychlých a malých koních, které dokázali výborně ovládat a přitom střílet z luku. Vojsko bylo přísně organizováno, vládla zde železná kázeň. Středověcí Mongolové jsou obviňováni z krutosti k dobývaným a dobytým národům.\n\nNejvýznamnějším českým mongolistou byl PhDr. Pavel Poucha (1905–1986).\n\n\n\n"}
