{"id": "96374", "url": "https://cs.wikipedia.org/wiki?curid=96374", "title": "Leasing", "text": "Leasing\n\nLeasing [ˈliːsɪŋ] je smluvní dohoda zavazující nájemce zaplatit pronajímateli pro užívání aktiva. Leasing je běžně aplikován na vozidla a nemovitosti, nicméně výrobní stroje jsou rovněž oblíbeným aktivem.\n\nV podstatě je to smlouva mezi dvěma stranami, pronajímatelem a nájemcem. Dokud nájemce nezaplatí všechny splátky (většinou měsíčně), zákonným vlastníkem aktiva je stále pronajímatel. Nájemce musí rovněž dodržovat různé smluvní podmínky o nakládání s majetkem nebo náčiním. Například nájemce, jenž splácí na leasing vozidlo, musí souhlasit, že bude vozidlo používat pouze k osobnímu užití.\n\nJako leasing je v českém prostředí označován finanční produkt, kterým je možné financovat pořízení většinou movité věci. Je charakterizován především vazbou na financovaný předmět. Je to produkt, který se objevil v Česku teprve po roce 1989 a má za sebou několik let poměrně rychlého rozvoje. Existuje několik druhů leasingu, v základu rozlišujeme finanční a operativní leasing.\n\nKromě leasingu nabízejí v poslední době leasingové společnosti i další produkty jako spotřebitelský (zákaznický) úvěr, splátkový prodej apod. Pro leasingovou společnost tyto produkty představují vyšší riziko a jsou proto většinou dražší než finanční leasing.\n\nVětšina leasingových společností v Česku je členem České leasingové a finanční asociace.\n\nZákladním typem je \"finanční leasing\", kdy financovaný předmět je po celou dobu majetkem financující (leasingové) společnosti a teprve na konci leasingu přechází vlastnictví na zákazníka. Vlastnictví předmětu financování významně snižuje riziko leasingové společnosti. Ta má v případě nedobytnosti pohledávky v ruce silný nástroj, umožňující využít §207 trestního zákoníku o „neoprávněném užívání cizí věci“. Riziko odcizení nebo zničení při havárii je kryto havarijním pojištěním. Toto pojištění může mít nižší sazby než individuální pojištění, protože leasingová společnost může s pojišťovnou sjednat lepší sazby. Kromě pojištění předmětu je možné rovněž pojistit riziko nesplácení z důvodu ztráty pracovní schopnosti, ztráty zaměstnání apod. Naše zákony (o dani z příjmu, dani z přidané hodnoty) pojem „leasing“ přímo neobsahují, ale mluví o něm jako o „finančním pronájmu s následnou koupí najaté věci“. Při dodržení minimální délky (leasingové) smlouvy je možné leasingové splátky započítat přímo do daňově uznatelných nákladů, délka smlouvy je přitom většinou kratší než doba odepisování předmětu při jeho vlastnictví.\n\nSpeciální formou finančního leasingu je tzv. zpětný leasing, při kterém majitel nějaké věci (dopravního prostředku, výrobního stroje, nemovitosti atp.) tuto věc nejprve prodá leasingové společnosti, která mu následně na tuto věc poskytne finanční leasing, takže původní majitel věc i nadále užívá jako nájemce a průběžně splácí. Po řádném splacení se pak stává majitelem věci zpět. Účelem zpětného leasingu je získat aktuálně potřebnou hotovost.\n\nZpětný leasing může být používán i jako ochrana majetku před hrozícími exekucemi a věřiteli. Pokud totiž dlužník převede svůj majetek na třetí subjekt, věřitelé se obtížněji domáhají úhrady svých dluhů. \n\nPoskytovatelé zpětného leasingu v Česku:\n\nOperativní leasing (dále jen OL) se od finančního leasingu (dále jen FL) liší zejména tím, že předmět nájmu (nejčastěji vozidlo) zůstává ve vlastnictví leasingové společnosti i po skončení smlouvy. To umožňuje leasingovým společnostem započítat do splátek pouze rozdíl mezi pořizovací a zůstatkovou hodnotou předmětu nájmu. Díky tomu klient během leasingu zaplatí pouze reálně amortizovanou část ceny předmětu nájmu. V Česku je OL využíván většinou živnostníky nebo společnostmi – běžní spotřebitelé OL využívají v omezené míře a většinou pouze na vozidla.\n\nMinimální délka OL u vozidel není limitována, většinou však 6 měsíců, maximální je 60 měsíců. Nejčastěji volená délka je 36 měsíců. Pro výpočet přesné výše splátky je důležitý i počet km, které klient s vozem během leasingu najezdí. Většina nabídek OL obsahuje roční nájezd v rozpětí 20 – 35 tis. km s tím, že je možné individuálně sjednat vyšší limity nájezdu. Pro období delší jak 12 měsíců se nájezdy sčítají a není podstatné rozdělení nájezdu mezi jednotlivé roky (tzn., že roční limity nemusí být v jednotlivých letech dodrženy, důležité je dodržet celkový stav na konci období OL).\n\nOL se dále dělí na Full service leasing – Otevřená kalkulace (FSL-OK) a Full service leasing – Uzavřená kalkulace (FSL-UK). Při variantě FSL-UK je v ceně splátky (spolu se silniční daní, sdruženým pojištěním a administrativním poplatkem) většinou zahrnut kompletní servis, pneuservis a náhradní vozidlo formou předem pevně definovaných nákladů (paušál). Při variantě FSL-OK jsou technické služby (kompletní servis, pneuservis a náhradní vozidlo) do splátky zahrnuty pouze formou záloh na budoucí reálné výdaje. V průběhu několika posledních let je z hlediska uzavřených smluv u klientů oblíbenější varianta FSL-OK. Pravdou ovšem také je, že výhodnost, popř. nevýhodnost jednotlivých variant je do značné míry závislá na individuálním využívání vozů.\n\nAmerický leasing je forma operativního leasingu většinou užitkových nákladních vozidel, při které se poskytuje vozidlo obvykle včetně paliva a je zahrnut kompletní servis. Při této variantě je zákazníkovi účtována ujetá vzdálenost (km, míle). Vozidlo je vybaveno systémem sledování nebo zvláštním počítadlem kilometrů. V zahraniční tuto formu využívají největší poskytovatelé operativního leasingu ve spolupráci s distributory pohonných hmot. Jedná se tak vlastně o formu vertikální spolupráce: \"leasingová společnost – dodavatel paliva – provozovatel vozidla\". Palivo je obvykle poskytováno formou kreditní „palivové“ karty, která umožňuje tankování pouze na vybraných čerpacích stanicích.\n\nPoskytovatelé operativního leasingu v Česku:\n\nZ hlediska finanční zátěže je pro společnosti s více vozy (3 a více) téměř vždy výhodnější OL. Důvodem jsou jednak flotilové slevy, které leasingové společnosti nabízejí (a které u FL nejsou velmi často aplikovány) a také daňové zvýhodnění (OL se považuje za službu a v současné daňové úpravě je možné, na rozdíl od FL, dávat do daňových odpisů celou splátku OL). U OL vozidel, která jsou poskytována zaměstnancům k soukromému použití, platí také povinnost zúčtovat soukromé kilometry a odvádět daň za soukromé účely užití. U OL většinou není požadována akontace (tj. vázání fin. prostředků do neziskového majetku společnosti formou zvýšené úvodní splátky). Díky tomu, že vozidlo je v majetku leasingové společnosti a nikoliv klienta, je možné ušetřit na zaměstnávání lidí, kteří se ve společnostech o tyto věci starají (vyřizování pojistných událostí, STK, hlídání servisu, zajišťování náhradních vozů, odprodej ojetých vozů atd.). Tato výhoda silně závisí na počtu vozidel ve fleetu, OL je v tomto výhodnější až od většího počtu vozidel, přičemž na tyto velké vozové parky se soustředí i širší celková nabídka služeb spojených s OL (nejen poskytnutí vozidla a servisního plánu, ale i tankovacích karet, asistenčních služeb a telematiky pro vedení knihy jízd např.).\n\nDíky poslední daňové reformě (ale nejen díky ní) je pro všechny podnikající subjekty většinou výhodnější OL (s výjimkou společností, které chtějí vozy využívat déle než 5 let), zatímco FL je vhodnějším řešením pro soukromé osoby.\n\nCelkový rozdíl ve výhodnosti OL vůči FL je dán:\n"}
{"id": "96375", "url": "https://cs.wikipedia.org/wiki?curid=96375", "title": "David Odonkor", "text": "David Odonkor\n\nDavid Odonkor (* 21. února 1984 v Bünde) je fotbalista německé reprezentace ghansko-německého původu, hrající v sezóně 2006/07 v mužstvu Real Betis Sevilla.\n\nOdonkor hrál za mužstvo B a mužstvo A juniorů a amatérů klubu, brzy se však dostal do prvoligového mužstva BV Borussia Dortmund. Vysoce ceněna je zejména jeho rychlost (100 metrů za 10,7 sekundy). Odonkor byl pro mnohé překvapivě povolán do německé reprezentace pro zápasy mistrovství světa ve fotbale 2006.\n\nV létě 2006 přestoupil z Borussie do španělského týmu Real Betis Sevilla.\n\n"}
{"id": "96376", "url": "https://cs.wikipedia.org/wiki?curid=96376", "title": "Sférická aberace", "text": "Sférická aberace\n\nSférická aberace je optická vada zobrazení dalekohledů, kdy se světelné paprsky na okraji čočky lámou víc, než \npoblíž optické osy.\n\n"}
{"id": "96377", "url": "https://cs.wikipedia.org/wiki?curid=96377", "title": "Arne Friedrich", "text": "Arne Friedrich\n\nArne Friedrich (* 29. května 1979, Bad Oeynhausen, Spolková republika Německo) je německý fotbalista, který je momentálně bez angažmá. V posledních letech je součástí německé reprezentace. Jeho posledním klubovým působištěm byl VfL Wolfsburg.\n\nFriedrich začal svou kariéru v druhé lize v Bielefeldu. Od sezóny 2002/2003 hrál v Berlíně za místní Herthu, kde se roku 2004 stal kapitánem mužstva. V zápase 21. prosince 2004 v Bangkoku v Thajsku byl poprvé kapitánem německé reprezentace. V německém výběru hrál i během Eura 2004 a 2008 a také během mistrovství světa 2006.\n\nV sezóně 2009/2010 se Herthě Berlín nedařilo a tým sestoupil do druhé německé ligy. Arne Friedrich přestoupil do klubu VfL Wolfsburg.\n\n"}
{"id": "96378", "url": "https://cs.wikipedia.org/wiki?curid=96378", "title": "Regent (rozcestník)", "text": "Regent (rozcestník)\n\nRegent může znamenat:\n\n"}
{"id": "96390", "url": "https://cs.wikipedia.org/wiki?curid=96390", "title": "Bombardér", "text": "Bombardér\n\nBombardér či bombardovací letoun je vojenský letoun určený k ničení pozemních cílů, \nobvykle shazováním bomb – bombardováním – nebo odpalováním střel vzduch–země.\nSlovo bombardace pochází od jména Bombard. Bombard byl český salnitrník (výrobce střelného prachu).\n\nNa počátku první světové války se jako strategické bombardéry používaly vzducholodě. Německé vzducholodě prováděly nálety na Londýn, Varšavu a další města daleko od frontových linií. Během krátké doby ale tuto úlohu převzala letadla těžší vzduchu, jejichž výkony postupně rostly. První bombardér těžší vzduchu byl ruský Ilja Muromec, který byl vyráběn od roku 1913.\n\nBěhem 2. světové války byly používány bombardovací svazy o velikosti mnoha stovek letadel, schopné zcela zpustošit rozsáhlá území měst či průmyslových aglomerací. \n\n\n\n\n\n\n\n\n\n"}
{"id": "96394", "url": "https://cs.wikipedia.org/wiki?curid=96394", "title": "Sufoze", "text": "Sufoze\n\nSufoze (z lat. \"suffodio\" – podrývat) je mechanický odnos drobných půdních či horninových částic podzemní vodou, což má za následek sesedání povrchu, vznik podzemních výdutí či tzv. sufózních studní (trychtýřovité sníženiny).\n\nSufoze patří mezi základní fluviální svahové pochody.\n"}
{"id": "96396", "url": "https://cs.wikipedia.org/wiki?curid=96396", "title": "Trolejbusová doprava v Pardubicích", "text": "Trolejbusová doprava v Pardubicích\n\nDopravní podnik města Pardubic a. s. provozuje v krajském městě Pardubice síť městské hromadné dopravy, jejíž součástí je i trolejbusová doprava. \n\nJiž v časech první československé republiky existovaly plány na vytvoření trolejbusového nebo dokonce i tramvajového provozu na území města Pardubic. K realizaci se přistoupilo ale až po válce v roce 1949. Na jaře roku následujícího získal \"Komunální dopravní podnik Pardubic\" již značně pokročile provedenou přípravu. Výstavba prvního úseku trvala méně než dva roky; 20. ledna roku 1952 již vyjely první trolejbusy s cestujícími. Šlo o úsek Pardubice – Lázně Bohdaneč; trať vedla od starého nádraží přes starý most u zdymadla, a dále přes Semtín do Bohdanče. Ve městě pak byla ukončena velkou blokovou smyčkou. Další tratě přibyly roku 1953; jednalo se o úseky na Jesničánky a k městské nemocnici. O rok později se mohli místní obyvatelé svézt i na Slovany. Roku 1954 dosáhla délka všech tratí 19 km a základ celého systému byl v podstatě dobudován.\n\nJeště roku 1958 byla část trati na staré nádraží zrušena a nahrazena úsekem k nádraží novému; tam byl provoz zahájen 9. května roku 1959. Další změnou byla i přeložka trati vedená na dnešní most Pavla Wonky vybudovaná na podzim roku 1960. Trať na starém mostě byla pak následně uzavřena a zrušena. \n\nV 60. letech se pokračovalo dále v přestavbách; trať vedoucí k nemocnici musela být vzhledem k výstavbě nového nadjezdu dočasně uzavřena, zároveň byla zavedena i zcela nová manipulační trať v ulici \"Ke Kamenci\". \n\nKoncem této dekády se začaly objevovat i komplikace u trati vedené do Lázní Bohdaneč. Přestože již byla přeložena na novou moderní komunikaci, vzhledem k elektrifikaci jedné železniční trati, která přes tu trolejbusovou procházela, nemohlo dojít ke křížení trolejového vedení a tak se objevil problém. Uvažovalo se dokonce i o zrušení celé této trolejbusové trati, nakonec však byl železniční úsek přemostěn. V souvislosti se stavbou silničního mostu vznikla jako součást přeložky také trať do Ohrazenic. Ta však nevydržela dlouho, ukázala se jako nadbytečná a roku 1967 se rozhodlo o jejím zrušení. Mezitím vznikly dva úseky nové na druhé straně města; na Židov a na dnešní zastávku \"Dukla, točna\" na stejnojmenném sídlišti. \n\nCelá sedmdesátá léta nedocházelo téměř k žádným změnám, trolejbusová doprava se dostala v celé ČSSR obecně do útlumu a nejinak tomu bylo i v Pardubicích. Opravovaly se pouze některé úseky, žádné tratě však nepřibývaly, ale ani nebyly rušeny. Roku 1979 se po dlouhé době začalo s výstavbou trati na Polabiny, celá akce se však velmi vlekla; dokončení stavby částečně záviselo i na jiných projektech. Ke konci 80. let přibyla ještě druhá trať do Polabin, vedoucí od nádraží a sloužící de facto jako objížďka Wonkova mostu. \n\nVelmi známou se stala na začátku 90. let akce zprovoznění krátkého úseku na hranicích Polabin a Rosic na smyčku Sluneční. Provoz zde měl být zahájen podle plánu do konce roku 1991, dokončeno však bylo jen trolejové vedení a nikoliv vozovka. Trolejbus, který na silvestra roku 1991 po nově vybudované konečné projel při zkušební jízdě, tak musel jet po trávě. Pravidelný provoz sem byl zahájen až po dokončení vozovky 11. dubna 1992.\n\nNa začátku 21. století došlo krátce po sobě ke zprovoznění tří nových tratí. První nově postavený úsek vede Sukovou třídou, paralelně s třídou Míru, jednou z nejdůležitějších ulic ve městě. Druhá trať vznikla na sídlišti Dubina, propojená je i s tratí na Židov. Třetí prodloužení bylo postaveno ulicí Demokratické mládeže na sídliště Dukla v roce 2003. Podle některých názorů měla být trať po třídě Míru, kde je pěší zóna, zrušena. K tomu však nedošlo a po velké rekonstrukci ulice v letech 2014 a 2015 se trolejbusy na třídu vrátily.\n\nDne 4. března 2018 byly otevřeny další dva nové úseky trolejbusových tratí. První z nich vede ze sídliště Polabiny ulicemi Jiřího Potůčka, Bohdanečskou, Trnovskou a Semtínskou do Ohrazenic, kam se trolejbusy vrátily po 51 letech. Druhá trať tvoří prodloužení stávající dráhy do Pardubiček a vede ulicí Průmyslovou k Zámečku.\n\nTrolejbusovou dopravu v Pardubicích zahajovaly v roce 1952 vozy Škoda 7Tr (celkem dodáno 12 těchto trolejbusů, dalších 20 bylo zakoupeno z jiných měst). Dalším provozovaným typem se staly třínápravové trolejbusy Tatra 86 (čtyři vozy zakoupené v roce 1956 z Prahy). Vozy Škoda 8Tr (14 kusů) byly dodávány od roku 1957. Následoval je legendární typ Škoda 9Tr (v letech 1962 až 1981 zakoupeno 79 těchto vozů). Od roku 1983 pak byl dodáván již současný typ trolejbusu Škoda 14Tr (od poloviny 90. let v modernizované verzi Škoda 14TrM). Na začátku 21. století se v Pardubicích objevily i nízkopodlažní vozy Škoda 21Tr. V současnosti je vozový park obnovován nízkopodlažními trolejbusy Škoda 24Tr Irisbus. V létě 2008 byl v Plzni vyroben první patnáctimetrový, třínápravový trolejbus Škoda 28Tr Solaris, který je určen právě pro Pardubice. Do zkušebního provozu s cestujícími vyrazil ve svém působišti 25. října 2008. V září 2012 byly do Pardubic dodány spolu se dvěma trolejbusy typu 28Tr také 2 kusy kratší verze Škoda 26Tr Solaris. Do roku 2014 bylo dodáno celkem 10 kusů tohoto typu. V roce 2016 byly dodány tři vozy Škoda 30Tr SOR. V roce 2018 bylo dodáno dalších 19 vozů tohoto typu. V listopadu roku 2019 bylo dodáno 5 kusů trolejbusů Škoda 32Tr SOR.\n\nV Pardubicích jsou do provozu nasazena vozidla osobní trolejbusové dopravy těchto typů (celkem 60 trolejbusů):\n\nKromě těchto vozů disponuje dopravní podnik historickými trolejbusy Škoda 8Tr, Škoda 9Tr a Škoda 14Tr. Občanské sdružení Pardubický spolek historie železniční dopravy vlastní navíc i vozy Škoda 9Tr a kloubový Škoda-Sanos 200Tr.\n\nStav k lednu 2020.\n\n\n\n"}
{"id": "96398", "url": "https://cs.wikipedia.org/wiki?curid=96398", "title": "Flettner Fl 282", "text": "Flettner Fl 282\n\nFlettner Fl 282 Kolibri (\"Kolibřík\") byl německý jednomístný vrtulník s otevřeným kokpitem a dvěma prolínajícími se protiběžnými rotory. Jeho konstruktérem byl vrtulníkový průkopník Anton Flettner.\n\nKolibri byl jednou z prvních helikoptér, které byly použity v boji. Během druhé světové války testovalo nacistické Německo tento typ na bojištích v oblasti Středozemního moře. Plány na stavbu tisíců Kolibříků byly opuštěny, když Spojenci vybombardovali Flettnerovy továrny. Válku přežily pouze tři Fl 282; zbylé byly zničeny, aby nepadly do rukou nepříteli.\n\n\n"}
{"id": "96407", "url": "https://cs.wikipedia.org/wiki?curid=96407", "title": "Oslavany", "text": "Oslavany\n\nOslavany jsou město v okrese Brno-venkov v Jihomoravském kraji. Leží na řece Oslavě, asi 25 km jihozápadně od Brna a 3 km severozápadně od Ivančic, na okraji Boskovické brázdy. Žije zde obyvatel. Částí města je též vesnice Padochov. Město Oslavany je členským městem Mikroregionu Ivančicko a sousedí s obcemi Čučice, Zakřany, Lukovany, Ivančice, Neslovice, Zbýšov a Nová Ves.\n\nOsídlení městského území je archeology datováno už od neolitu. První písemná zmínka o Oslavanech pochází z roku 1104.\n\nV roce 1225 zde moravská markraběnka Heilwida založila nejstarší ženský klášter na Moravě.\n\nOslavany byly původně zemědělskou a vinařskou obcí. V letech 1783–1973 se v jejich okolí těžilo černé uhlí, takže měly spíš hornický charakter a byly jedním z center Rosicko-oslavanského revíru. Severovýchodně od města se nachází areál bývalého dolu Kukla, po ním ústí u řeky Oslavy dědičná štola.\n\nV letech 1913–1993 zde pracovala uhelná Elektrárna Oslavany o výkonu 115 MW. Havířské město dodnes připomíná černá barva ve znaku a vlajce a také dále činžovní bytové domy. Vzhledem k těžbě mělo město průmyslový charakter, zdejší ovzduší bylo plné prachu a smogu, což se postupně změnilo po ukončení těžby.\n\nOd roku 1912 končí v Oslavanech železniční trať z Moravských Bránic.\n\nV zámku fungoval v letech 1949–1951 tábor nucených prací, určený pro převýchovu protikomunistických vězňů, který byl zřízen na žádost rosických a jihomoravských dolů.\n\nV roce 1964 byly Oslavany povýšeny na město. V šedesátých letech také vzniklo hornické sídliště a spousta nových domů.\n\nNa začátku 17. století měla obec 71 domů, po třicetileté válce z nich byly obydlených pouze 37. V roce 1790 měla obec 142 domů a 784 obyvatel, v roce 1834 pak 192 domů a 1162 obyvatel.\n\n\nNáměstí 13. prosince se nachází v centru Oslavan. Nachází se zde městský úřad a v sousedství několik málo obchodů. Na protější straně kdysi taktéž bývaly domy, ty však byly kvůli zbouráním starého a výstavbě nového mostu zdemolovány. Dnes je zde nová část náměstí, na jehož území stojí obchod s potravinami, který byl postaven na začátku 21. století. Naproti němu vyrostly ve stejné době tři bytové domy, v jejichž přízemí jsou obchody. Na náměstí se nachází také socha.\n\nNáměstí Republiky se nachází poblíž zámku. Na náměstí, které je tvořeno činžovními domy postavenými po polovině 20. století, se nachází večerka, vinotéka, řeznictví a hotel Horník.\n\nŘímskokatolická farnost Oslavany působí na území města Oslavany (včetně jeho části Padochov) a sousední obce Nová Ves.\n\nFarním kostelem je oslavanský chrám sv. Mikuláše. Filiálním kostelem je kostel Matky Boží na zámku.\n\nMěsto leží na rozhraní Českomoravské vrchoviny a Brněnské vrchoviny, na okraji přírodního parku Oslava. Na katastru Padochova se nachází přírodní památka Rybičková skála.\n\nNaučná stezka permokarbonu Boskovické brázdy začíná u městského úřadu, má 9 zastavení a končí u druhého mostu přes Oslavu.\n\n\nOd roku 1998 je starostou města Vít Aldorf (ODS). Na ustavujícím zasedání zastupitelstva 5. listopadu 2014 byl do této funkce zvolen opětovně. Místostarostou města je Svatopluk Staněk, zvolený za ČSNS2005 (Česká strana národně socialistická 2005). Do roku 2010 tuto funkci zastával Miloš Musil (ČSNS2005).\n\nZastupitelstvo města má celkem 21 členů.\n\n\n"}
{"id": "96410", "url": "https://cs.wikipedia.org/wiki?curid=96410", "title": "Dub v Jetřichovicích", "text": "Dub v Jetřichovicích\n\nV obci Jetřichovice v okrese Děčín nedaleko od hotelu Pražská vyhlídka rostl památný dub letní (\"Quercus robur\"). Památný strom. Když byl 23. března 2011 pokácen, byl vysoký asi 25 m a starý odhadem více než 150 let. Dub byl chráněn pro svůj vzrůst.\n"}
{"id": "96420", "url": "https://cs.wikipedia.org/wiki?curid=96420", "title": ".ad", "text": ".ad\n\n.ad je internetová Národní doména nejvyššího řádu pro Andorru (podle ). Doménu spravuje Servei de Telecommunications d'Andorra.\n\nProtože ad je také zkratka pro word advirstment (světová reklama) nebo advert (reklama), je .ad zároveň za neobvyklých podmínek používána také jako hack domény několika reklamními společnostmi.\n\n\n"}
{"id": "96422", "url": "https://cs.wikipedia.org/wiki?curid=96422", "title": "Johnny Cash", "text": "Johnny Cash\n\nJ. R. Cash (26. února 1932 Kingsland, Arkansas – 12. září 2003 Nashville) byl americký zpěvák, kytarista a skladatel. Proslul především díky country, ale svým rozsahem patřil i do dalších žánrů. Podle mnoha hudebních kritiků se stal jedním z nejvýznamnějších amerických zpěváků dvacátého století.\n\nByl dobře znám nejen svým černým oblečením a skromným pozdravem při zahajování svých koncertů „Hello, I'm Johnny Cash...“, ale je držitelem mnoha ocenění. Má hvězdu na Hollywoodském chodníku slávy a stal se nejmladším umělcem, který byl uveden do Country Music Hall of Fame.\n\nMezi nejznámější písně, které nesou jeho rukopis, patří jeho prvotiny ve stylu country a rockabilly, „Hey Porter“ nebo „Cry, Cry, Cry“, „Folsom Prison Blues“ tvořící jeho image desperáta, hity „I Walk the Line“, „Ring of Fire“ a „Man in Black“, žertovná „A Boy Named Sue“, „Jackson“, duet s jeho druhou ženou, June Carter Cash z Carter Family, ale také cover verze rockových písní jako „Hurt“, nebo „Personal Jesus“. Tématy mnoha Cashových písní, především pak těch z konce kariéry, jsou smutek a bolest, ale také naděje a vykoupení.\n\nNarodil se jako J. R. Cash v Kingslandu v Arkansasu manželům Rayovi a Carrie (rozené Riversové) Cashovým a vyrůstal v Dyess v Arkansasu, měl šest sourozenců.\n\nRodiče mu dali jméno „J.R.“, protože se prý nemohli na žádném jménu shodnout, pouze na iniciálách. Během služby u Letectva Spojených států nemohla armáda přijmout J.R. jako jméno, přijal proto jméno John R. Cash. V roce 1955 si zvolil pseudonym Johnny Cash.\n\nJako dítě musel pracovat na bavlníkové plantáži, která byla několikrát zatopena. Osobní a sociální problémy jeho rodiny za hospodářské krize se projevily v některých jeho písňových textech. Povodeň na farmě jej inspirovala k napsání „Five Feet High And Rising“. Roku 1944 byl jeho bratr Jack stažen kotoučem cirkulárky, se kterou pracoval, a ta ho téměř rozřízla na dvě části. Než zemřel, trpěl více než týden, během kterého měl prý zjevení andělů a nebe. Johnny si bratrovu smrt dával často za vinu a říkal, že se mu bratr zjevuje ve snech.\n\nUž jako velmi malý začal zpívat. Byl ovlivněn především irskou muzikou z rádia, a také gospelovou muzikou.\n\nNa střední škole zpíval v rozhlasové stanici KLCNV, po střední škole ve studiu nepokračoval, místo toho začal pracovat v detroitské automobilce. V roce 1950 nastoupil do armády, k bezpečnostní složce Letectva Spojených států. Seznámil se také s katoličkou Vivian Liberto, záhy však byl armádou povolán do německého Landsbergu, kde měl za úkol dekódovat ruské vysílání z Morseovy abecedy. S Vivian si tak mohl jen dopisovat.\n\nPo návratu z Německa, v roce 1954 se Johnny a Vivian vzali. Měli spolu čtyři dcery: Rosanne (1955), Kathleen (1956), Cindy (1959) a Taru (1961).\n\nPoté, co se Johnn Cash s manželkou Vivian roku 1954 přestěhoval do Memphisu v Tennessee, živil se jako podomní obchodník. Po večerech však začal hrát spolu se skupinou \"The Tennessee Two\" (později přejmenovanou na The Tennessee Three). V roce 1955 vydal producent Sam Phillips v Sun Records jeho první nahrávky „Hey Porter“ a „Cry, Cry, Cry“, které se setkaly s takovým úspěchem, že se Cash mohl začít naplno věnovat kariéře zpěváka.\n\nNahrávka „Folsom Prison Blues“ se umístila mezi Top 5 v country hitparádě, a jeho velký hit „I Walk the Line“ dosáhl v roce 1956 prvního místa v žebříčku country. Roku 1957 následovala píseň „Home of the Blues“. Cashova kariéra začala strmě růst. Ještě téhož roku se stal prvním umělcem Sun Records, který nahrál dlouhohrající desku, vystupoval v Grand Ole Opry, show Eda Sullivana i v Carnegie Hall. V roce 1958 opustil malou nahrávací společnost Sun a uzavřel lukrativní smlouvu s Columbia Records, která mu za podpis slíbila 50 000 dolarů. Tam se také jeho singl „Don't Take Your Guns to Town“ stal jedním z jeho dalších hitů.\n\nNa počátku šedesátých let koncertoval s Carter Family, v níž byly také Anita, June a Helen Carterovy.\n\nS jeho stoupající popularitou v šedesátých letech začaly i jeho problémy s drogami. Propadl alkoholu a stal se závislý na amfetaminech a barbiturátech. Krátce sdílel byt s Waylonem Jenningsem, který byl na amfetaminech silně závislý. Během koncertování užíval stimulanty, aby vydržel vzhůru. Drogy měly negativní dopad na jeho chování. Často byl nervózní a reagoval nevypočitatelně. Sám později přiznal, že vyzkoušel snad každou drogu.\n\nVzrůstající závislost zatím ale nepoznamenala Cashovu tvořivost. Jeho provedení hitu „Ring of Fire“ dosáhlo úspěchu jak v country žebříčcích, tak i v popových hitparádách.\n\nRoku 1965 v Los Padres National Forest v Kalifornii začalo jeho auto hořet od přehřátého ložiska, což způsobilo lesní požár. Když se soudce Cashe ptal, proč požár způsobil, odpověděl: „Já to nebyl, ale moje auto, to je mrtvé, takže ho vyslechnout nemůžete.“ Požár zachvátil 2,06 km, zničil porost na třech horách a zabil 49 z 53 hnízdících ohrožených kondorů. Cash na to reagoval: „Nestarám se o vaše zatracený žlutý káňata.“ Měl nejprve zaplatit 125 127 dolarů, ale nakonec musel zaplatit jen 82 001 dolarů.\n\nI přes občasné problémy se zákonem a image desperáta Cash nikdy nebyl odsouzen k odnětí svobody. Sedmkrát byl sice zadržen, ale vždy byl internován nejdéle na jednu noc. Roku 1965 byl dokonce v El Pasu v Texasu zadržen protidrogovým oddílem. Ten ho podezíral z pašování heroinu z Mexika. Policie nalezla v jeho kytarovém pouzdře narkotika, ale jednalo se pouze o léky na předpis, nikoli o nepovolené drogy. Cash nakonec vyvázl s podmínkou. Téhož roku byl jedné noci zadržen v Starkville v Mississippi za vniknutí na cizí pozemek, kde chtěl trhat květiny.\n\nV polovině šedesátých let vydal několik konceptuálních alb jako \"Bitter Tears\" (1964) a \"Ballads of the True West\" (1965), zároveň ale jeho drogová závislost dosáhla vrcholu, což vedlo k rušení některých koncertů, ale také k rozvodu s jeho první ženou v roce 1967.\n\nCash koncertoval již dříve s Carter Family, v roce 1967 pak s June Carterovou nazpíval duet „Jackson“, ten byl oceněn cenou Grammy.\n\nCash skončil s užíváním drog v roce 1968 po spirituálním prožitku v Nickajack Cave, velkém, polozatopeném jeskynním komplexu v okrese Marion v Tennessee. June, matka Maybelle a otec Ezra Carterovi se odstěhovali na měsíc na jeho sídlo, aby mu pomohli bojovat se závislostí. 22. ledna Johnny požádal June na pódiu o ruku, ta souhlasila a 1. března byli oddáni. Cash také obnovil svoji víru v malé evangelikální církvi Evangel Tempel.\n\nNa konci šedesátých let Cash začal koncertovat ve věznicích, tyto koncerty byly zaznamenány na živých albech \"At Folsom Prison\" (1968) a \"At San Quentin\" (1969). Nahrávka ze San Quentin obsahuje hit „A Boy Named Sue“ od Shela Silversteina. Kromě věznic v USA navštívil Cash roku 1972 vězení v Österåker ve Švédsku. V roce 1973 byl vydán záznam \"På Österåker\" (\"V Österåker\"), mezi písněmi zde Cash mluví švédsky.\n\nV letech 1969 až 1971, měl Cash svůj televizní pořad \"The Johnny Cash Show\" na stanici ABC. Každý díl otevírali The Statler Brothers, nedílnou součástí byla také Carter Family a Carl Perkins. Jeho hosty byli například Neil Young, Louis Armstrong, James Taylor, Ray Charles, Eric Clapton nebo Bob Dylan. Dylana poznal Cash v polovině šedesátých let a později se stali přáteli a nazpívali spolu duet na Dylanově countryovém albu \"Nashville Skyline\". Dalším umělcem, kterému \"The Johnny Cash Show\" pomohla v kariéře, byl začínající textař Kris Kristofferson. Cash odmítl změnit text Kristoffersonovy písně \"Sunday Mornin' Comin' Down\", jak to po něm chtělo vedení televize kvůli narážce na marihuanu.\n\nProlínání rock and rollu, rocku, folku, country a soulu, ke kterému v show docházelo, významně ovlivnilo další vývoj populární hudby.\n\nV roce 1976 zazněl v jeho písni \"One Piece at a Time\" poprvé termín Psychobilly, pozdější název žánru hudby.\n\nV roce 1971 vysvětlil v písni \"Man in Black\" (\"Muž v černém\"), proč pořád nosí pro něj typické černé oblečení:\n<poem>\n\n</poem>\n\nCash a jeho kapela původně nosili černou, protože to byla jediná shodná barva, kterou měly jejich kostýmy. Z počátku kariéry nosil i barevné oblečení, ale černou si oblíbil jak na pódiu, tak i mimo něj. Kromě politických důvodů byla černá vždy jeho oblíbenou barvou . Tmavé uniformy jsou dodnes mezi americkými námořníky, jejichž košile, kravata a kalhoty jsou úplně černé, známy jako „Johnny Cashes“.\n\nV polovině sedmdesátých let začala Cashova popularita upadat, přesto se prodalo 1,3 milionů kusů jeho první autobiografie nazvané \"Man in Black\", která vyšla roku 1975. Druhá autobiografie s názvem \"Cash: The Autobiography\" vyšla v roce 1997.\n\nJeho přátelství s kazatelem Billy Grahamem vedlo ke spolupráci na filmu o životě Ježíše Krista \"The Gospel Road\". Cash byl spolutvůrcem textu a také vypravěčem. V průběhu sedmdesátých let se také objevoval například v každoročním vánočním speciálu stanice CBS. Zahrál si v seriálu \"Columbo\" (epizoda Labutí píseň) a se svou ženou se objevil i v jednom z dílů seriálu \"Little House on the Prairie\". V miniseriálu \"North and South\" si zase zahrál bojovníka proti otroctví Johna Browna.\n\nCash se přátelil se všemi prezidenty Spojených států, počínaje Richardem Nixonem, a zvláště pak s Jimmy Carterem. Nixonem byl roce 1972 pozván do Bílého domu. Prezidentská kancelář požadovala, aby zahrál \"Okie from Muskogee\" (původně satirickou píseň Merle Haggarda o lidech opovrhujících těmi, kteří berou drogy a protestují proti válce) a \"Welfare Cadillac\" (píseň zpochybňující poctivost příjemců sociálních dávek). Cash ale politické objednávce nevyhověl a zahrál \"The Ballad of Ira Hayes\" (o domorodém veteránovi z druhé světové války, který byl po válce v Arizoně špatně přijat), \"What is Truth?\" a \"Man in Black\". Podle něj nebyly za odmítnutím Nixonových písní politické důvody, ale fakt, že písně neznal a nedokázal by je nacvičit.\n\nPřestože v osmdesátých letech jeho nahrávky nedosahovaly takové popularity, stal se nejmladším členem Country Music Hall of Fame. V polovině osmdesátých let koncertoval s Waylonem Jeningsem, Willie Nelsonem, a Krisem Kristoffersonem jako skupina The Highwaymen. Z této doby pocházejí dvě hitová alba (\"Highwayman\" a \"Highwayman 2\").\n\nCash se objevil v několika televizních filmech. V roce 1981, to byl \"The Pride of Jesse Hallam\" zabývající se negramotností dospělých. V roce 1983 se objevil jako šerif v \"Murder In Coweta County\" spolu s Andy Griffithem – film byl natočen podle skutečného kriminálního případu.\n\nKrátce se znovu stal závislým na lécích, což způsobily léky proti bolesti, které bral, když ho v roce 1983 na jeho farmě kopl pštros a vážně ho zranil.\n\nCash nebyl spokojen s marketingem Columbia Records, proto nazpíval záměrně „příšernou“ píseň „Chicken in Black“ o slepici, které je implantován mozek Johnnyho Cashe a začne zpívat jeho písně, a Cash naproti tomu dostane mozek bankovního lupiče a s kytarou přepadá banky. Píseň se paradoxně stala komerčně úspěšnější než jeho ostatní tehdejší písně. Nakonec u Columbia Records skončil a vrátil se do Sun Studios.\n\nV roce 1986, po návratu do Sun Studios v Memphisu, se spojil s Royem Orbinsonem, Jerry Lee Lewisem a Carlem Perkinsem, aby vytvořil album \"Class of '55\".\n\nTéhož roku vydal svůj jediný román \"Man in White\", knihu o apoštolu Pavlovi. V roce 1988 navštívil v nemocnici Waylona Jenningse, zotavujícího se tam z infarktu. Jennings mu navrhl, aby se nechal také vyšetřit. Doktor mu po vyšetření doporučil bypass. Po operaci odmítal jakékoli léky proti bolesti v obavě, že se stane znovu závislým. Během operace měl zážitek blízké smrti – říkal, že měl tak krásnou vizi nebe, že byl naštvaný, když se probudil živý.\n\nRoku 1990 namluvil \"Johnny Cash Reads The Complete New Testament\" (\"Johnny Cash čte Úplný Nový zákon\").\n\nKdyž Cash odešel od Columbia Records, měl mezi lety 1987 a 1991 smlouvu s Mercury Records. V roce 1991 zpíval vedoucí vokály pro křesťanskou punkovou skupinu One Bad Pig v cover verzi jeho písně „Man in Black“ na albu \"I Scream Sunday\" a stal se čestným členem skupiny, ale jeho comeback přišel v devadesátých letech. Tehdy se stal populární také mezi mladšími posluchači, kteří se o country nezajímali, když se v roce 1993 objevil v „The Wanderer“, písni z alba \"Zooropa\" irské rockové skupiny U2.\n\nStárnoucího zpěváka, který nebyl u žádné nahrávací společnosti, kontaktoval producent Rick Rubin (Danzig, Slayer nebo Beastie Boys) a nabídl mu smlouvu se svou společností American Recordings. V roce 1994 nahrál Cash ve svém obývacím pokoji pod Rubinovým vedením album \"American Recordings\" za doprovodu své kytary. Album obsahovalo cover verze soudobých umělců vybraných Rubinem (mj. Glenna Danziga nebo Toma Waitse) a setkalo se s příznivou kritikou i komerčním úspěchem. Cash za ně získal Grammy za nejlepší soudobé folkové album (Grammy Award for Best Contemporary Folk Album). Roku 1996 na úspěch nahrávky \"American Recordings\" navázal albem \"Unchained\", kde ho doprovázeli Tom Petty and the Heartbreakers. Album získalo Grammy za nejlepší country album.\n\nCash se objevil se svou ženou v několika seriálech – například \"Doktorka Quinnová\". Propůjčil svůj hlas také mluvícímu kojotovi v 9. dílu 8. řady seriálu Simpsonovi (Homerova mystická cesta). V roce 1997 vydal také další autobiografii \"Cash: The Autobiography\".\n\nV roce 1997 těžce onemocněl, jeho zdravotní potíže byly způsobeny cukrovkou. Z důvodu nemoci musel redukovat vystoupení. V roce 1998 dostal zápal plic a byl hospitalizován. Nemoc výrazně ovlivnila jeho poslední alba \"\" (2000) a \"\" (2002), která mají temnější nádech než první dvě alba u American Recordings. Video k písni „Hurt“ z alba \"American IV\", cover verze písně Trenta Reznora z Nine Inch Nails, bývá označováno za Cashův epitaf. V písni se dívá zpět za svým životem a vyjadřuje pocity lítosti.\n\nCashova žena June Carter Cash zemřela 15. května 2003 ve věku sedmdesát tři let. June manželovi řekla, ať pokračuje v práci, a tak i nadále koncertoval. Na posledním koncertě se objevil 5. července 2003.\n\nJohnny Cash zemřel méně než čtyři měsíce po své ženě, 12. září 2003, v nemocnici Baptist Hospital v Nashvillu v Tennessee, následkem těžkých komplikací cukrovky. Byl pochován vedle svojí ženy v Hendersonville v Tennessee.\n\n24. května 2005 zemřela Vivian Libertová, Cashova první žena, při operaci rakoviny plic.\n\nV lednu 2006 byl Cashův dům u jezera v Hendersonville v Tennessee prodán zpěvákovi skupiny Bee Gees Barry Gibbovi a jeho ženě Lindě za cenu 2,3 milionu dolarů, dům ale 10. dubna 2007 shořel.\n\n4. července 2006 vyšlo album \"\", na kterém se objevily písně nahrané těsně před Cashovou smrtí. Posmrtně vydané album se dostalo na vrchol hitparády Billboard Top 200. Zájem o hudbu zesnulého zpěváka se pokusili využít hudebníci v čele s raperem Snoop Doggem, když v roce 2009 vydali album remixů \"Johnny Cash Remixed\", to ale u kritiky propadlo. Vydání alba \"\", poslední desky ze série American Recordings, naplánoval Rick Rubin na konec února 2010.\n\nPodle mnoha hudebních kritiků se stal jedním z nejvýznamnějších amerických zpěváků dvacátého století, v žebříčku časopisu Rolling Stone \"100 Greatest Artists of All Time\" se umístil na 31. místě. V žebříčku \"The RS 500 Greatest Songs of All Time\" se umístilo hned několik Cashových písní, v první stovce to byly „I Walk the Line“ (30.) a „Ring of Fire“ (87.).\nV roce 2004 byl o jeho životě natočen film \"Walk the Line\", ve kterém ho ztvárnil herec Joaquin Phoenix.\n\nCash je několikanásobným držitelem Grammy. Tuto cenu získal mimo jiné za celoživotní dílo, v kategorii country pak sbíral ceny za nejlepší písně, alba i nejlepší mužský hlas. Poslední Grammy mu získal posmrtně vydaný videoklip k písni „God's Gonna Cut You Down“.\n\nMá hvězdu na Hollywoodském chodníku slávy.\n\n\nTuto legendu si mohli na čtyřech koncertech během dvou dnů poslechnout i čeští fanoušci v roce 1978. Koncerty (pořádané agenturou Pragokoncert) se konaly v tehdejší Sportovní hale v Holešovicích, Cashe doprovázela jeho kapela \"Trojka z Tennessee\" (The Tennessee Three) i jeho žena June Carter Cash. Komentář obstaral Pavel Bobek. Z jednoho z koncertů vznikl i záznam, odvysílaný nedlouho poté v Československé televizi pod názvem \"Johnny Cash v Praze\" (režie: Ivo Paukert).\n\n"}
{"id": "96431", "url": "https://cs.wikipedia.org/wiki?curid=96431", "title": "Vestec", "text": "Vestec\n\nNázev Vestec má více míst:\n\n\n\n\n\n"}
{"id": "96435", "url": "https://cs.wikipedia.org/wiki?curid=96435", "title": "30 St Mary Axe", "text": "30 St Mary Axe\n\n30 St Mary Axe je budova stojící v Londýnské City. Neformálně je známá jako Gherkin (okurka) nebo také \"Swiss Re Tower\", \"Swiss Re Building\" nebo \"Swiss Re Centre\", což je označení vztahující se k bývalému vlastníku budovy. Dosahuje výšky 180 m. Stavba je slavná svým tvarem, jehož autory jsou sir Norman Foster a Ken Shuttleworth.\n\nBudova stojí na místě původní Baltické burzy, sídla vedení společnosti prodeje lodí a poskytování lodních informací. Ta byla 10. dubna 1992 vážně poškozena výbuchem bomby, kterou zde umístila IRA.\n\nSpolečnost ochrany národních památek \"English Heritage\" a Corporation of London trvaly na tom, aby rekonstrukce budovy zachovala původní vzhled průčelí. Společnost Baltická burza nebyla schopna financovat tak rozsáhlou obnovu, a tak prodala pozemek v roce 1995 společnosti \"Trafalgar House\". \"English Heritage\" však zjistila, že poškození budovy je rozsáhlejší, než se původně předpokládalo, takže netrvala na plné obnově stavby.\n\nV roce 1996 společnost \"Trafalgar House\" zveřejnila plán na výstavbu 370 m vysoké stavby s plochou více než 90 000 m² kancelářských prostor, s vyhlídkovou terasou ve výšce 305 m (1 000 stop). Návrh tvaru budovy byl velmi neobvyklý a připomínal tvarem okurku, z čehož vznikla její přezdívka \"Gherkin\" (anglicky malá nakládaná okurka). Ačkoli společnost \"Trafalgar House\" nakonec ustoupila od tohoto plánu, přezdívka zůstala.\n\n23. srpna 2000 bylo vydáno povolení ke stavbě daleko vyšší, než byla původní Baltická burza. Jedním z důvodů vydání povolení ke stavbě tak vysoké budovy byl i přesun sídel mnoha významných společností ze City do Canary Wharf, protože v City se projevoval nedostatek rozlehlých kancelářských prostor.\n\nArchitektonický návrh \"Foster and Partners\" vytvořil strukturu podobnou tvarem šišce, aby minimalizoval vzduchovou turbulenci v okolí budovy. Stavba byla dokončena 28. dubna 2004.\n\nNávrh obdržel prestižní cenu Královské britské společnosti architektů jako nejlepší nová budova roku 2004 a také \"Emporis Skyscraper Award\" za rok 2003, jako nejlepší mrakodrap světa dokončený v tomto roce.\n\nStavba je navržena jako energeticky úsporná stavba a vyžaduje pouze polovinu energie obdobných staveb. Mezery v každém poschodí vytvářejí šest šachet, které slouží jako přirozený ventilační systém. Šachty vytvářejí efekt dvouvrstvého skla a vzduchová vrstva izoluje vnitřní prostory.\nArchitekti omezují dvojité zasklení u obytných budov, aby se vyhnuli neúčinnému proudění tepla, ale u této stavby je tento efekt využit. Šachty odvádějí v horkých dnech nadbytek tepla z budovy a v zimě je vnitřek budovy ohříván pasívní solární energií. Sklo také dovoluje využít sluneční svit pro osvětlení kanceláří.\n\nNavzdory celkově oválnému skleněnému tvaru je jediný kousek zaobleného skla použit pouze na vrcholovou část budovy.\n\nPrvním vlastníkem této budovy byla švýcarská zajišťovna \"Swiss Re\", která zde má centrálu pro operace v rámci Velké Británie. Jméno této společnosti se také občas používá pro označení této stavby – \"Swiss Re Tower\". Swiss Re budovu v roce 2007 prodala konsorciu složenému z firem IVG Immobilien AG (Německo) a Evans Randall (Británie) (Financial Times, 5. února 2007). Swiss Re v budově nadále sídlí.\n\nVe 40. nejvyšším patře je bar pro zaměstnance pracující ve firmách sídlících v budově a pro jejich hosty, který umožňuje nádherný panoramatický výhled na Londýn. Ve 39. poschodí je umístěna exkluzivní restaurace a ve 38. soukromé jídelny.\n\nZatímco většina výškových budov mívá na střeše zařízení pro výtahy, u Okurky to kvůli vyhlídkové kupoli baru na vrcholu budovy není možné, a tak dosahují hlavní výtahy v Gherkinu jen do 34. patra a pro dosažení 39. patra je potřeba přestoupit do jiného výtahu, jehož kabina není tažena svrchu, ale tlačena zespoda.\n\nV září roku 2004 u příležitosti \"Open House Day\", kdy jsou zpřístupněny veřejnosti jinak nedostupné budovy, byli někteří návštěvníci nuceni čekat až pět hodin na to, aby se dostali dovnitř. To byl rekord v počtu návštěvníků v jedné budově u příležitosti \"Open House Day\".\n\nDopravní spojení - metro - Aldgate, Bank; DLR - Bank.\n\n"}
{"id": "96437", "url": "https://cs.wikipedia.org/wiki?curid=96437", "title": "Bank of England", "text": "Bank of England\n\nBank of England (do češtiny přeložitelné jako \"Banka Anglie\") je centrální banka Velké Británie známá také jako \"Stará dáma z Threadneedle Street\" nebo jen \"Stará dáma\".\n\nVykonává všechny funkce centrální banky: Spravuje měnu státu libru šterlinků, sleduje a upravuje množství peněz v oběhu. Vykonává dohled nad ostatními bankami a poskytuje jim úvěry. Spravuje rezervy státu.\n\nBanka má výhradní právo na emisi bankovek v Anglii a Walesu. Zastává funkci bankéře pro vládu i pro ostatní banky. Spravuje zlatou rezervu a v minulosti plnila kontrolní funkce v bankovním sektoru. Výbor pro monetární politiku od roku 1997 určoval oficiální úrokovou míru. S rozhodnutím posílit nezávislost rozhodování centrální banky byla zodpovědnost za vládní dluh převedena v roce 1998 na nově zřízený Úřad pro správu státního dluhu, který také spravuje od roku 2000 účet státního rozpočtu. Banka spravuje vládní Konsolidační fond.\n\nSkotské banky a banky Severního Irska si udržely právo emise vlastních bankovek, ale musí být deponovány bankovkami stejné hodnoty u Anglické banky, s výjimkou několika milionů liber, reprezentujícími hodnotu bankovek, které tyto banky vydaly do roku 1845.\n\nBanka byla založena Skotem Williamem Patersonem roku 1694 za účelem stát se vládní bankou. Nabídl vládě půjčku 1,2 milionů liber. Za to požadoval aby banka byla jmenována centrální bankou (\"The Governor and Company of the Bank of England\") s právem vydávat bankovky. Královský patent povolující tuto činnost byl vydán 27. července 1694.\n\nVeřejný rozpočet byl v tak špatném stavu, že v podmínkách půjčky byl roční 8% úrok a roční poplatek ve výši 4000 £ za správu dluhu. Prvním guvernérem byl sir John Houblon, jehož podobizna je zachycena na 50librové bankovce vydané roku 1990. Povolení bylo obnoveno v letech 1742, 1764 a 1781. Banka se původně nacházela nad antickým Mithrasovým chrámem u \"Walbrooku\". \"Mithras\" byl mimo jiné bohem obchodu což bylo vhodné spojení pro tuto banku. V roce 1734 se banka přestěhovala do současné lokality na \"Threadneedle Street\".\n\nV roce 1844 zákon \"Bank Charter Act\" svázal emisi bankovek se stavem zlatých rezerv a dal bankám právo vydávat bankovky. Jen několik bank pokračovalo ve vydávání bankovek do té doby, než byly převzaty v 30. letech 20. století Anglickou bankou. Skotské a severoirské si toto právo podržely. V roce 1870 byla centrální bance svěřena odpovědnost za stanovení úrokové míry.\n\nV průběhu let 1920 až 1944, kdy byl jejím guvernérem Montagu Norman, zrušila banka veškeré aktivity, jež souvisely s komerční činností, a stala se centrální bankou. V roce 1946 byla banka zestátněna.\n\nV roce 1990 vstoupilo Spojené království do Evropského měnového systému, který měl za cíl udržovat stabilní kurzy mezi měnami svých účastníků. V roce 1992 ovšem začala libra prudce oslabovat. Bank of England utratila devizy v hodnotě 27 miliard liber v marné snaze udržet libru v daném pásmu. Nakonec britská vláda snahy o udržení kurzu v stanovém pásmu vzdala, a v září 1992 Spojené království z Evropského měnového systému vystoupilo. Britské daňové poplatníky tato epizoda stála 3,3 miliardy liber, tedy asi půl procenta tehdejšího britského hrubého domácího produktu.\n\nAnglická banka vydává bankovky od roku 1694. Bankovky byly původně ručně malované, a ačkoli od roku 1725 již byly částečně tištěny, pokladníci je museli podepisovat, aby se staly platnými. Bankovky byly plně tištěny až od roku 1855. Do roku 1928 byly bankovky označovány jako \"bílé bankovky\" (\"White Notes\") – s černým potiskem lícní strany a prázdnou rubovou stranou. V 18. a 19. století byly \"bílé bankovky\" vydávány v nominálních hodnotách 1 a 2 libry, ve 20. století v rozmezí 5 až 1000 liber.\n\n22. listopadu 1928 banka vydala poprvé bankovky v hodnotách 10 pencí a 1 libry, poté co převzala zodpovědnost za tyto hodnoty od doby v roce 1914 po vyhlášení první světové války, kdy byly z oběhu staženy zlaté mince těchto hodnot.\n\nV průběhu druhé světové války v roce 1943 vyrábělo Německo padělky bankovek v hodnotách 5 až 50 liber v počtu asi 500 000 kusů měsíčně. Původním záměrem bylo vypouštět tyto bankovky z letadel nad Anglií a destabilizovat tak anglickou ekonomiku, ale nakonec bylo shledáno výhodnějším vybavit těmito bankovkami německé agenty, aby jimi platili své náklady při operacích v rámci Evropy.\n\nPrvní bankovky v hodnotě 10 šilinků vydala Anglická banka 22. listopadu 1928. Bankovka obsahuje obrázek Británie, rys bankovek vydávaných od roku 1694. Převládající barvou byla černohnědá. Na rozdíl od ostatních bankovek a stejně jako bankovka hodnoty 1 libry nebyla tato bankovka datována ale identifikována jménem hlavního pokladníka v době vydání. Od roku 1940 byla bankovka doplněna o kovový bezpečnostní pásek a barva byla, v době války, změněna na světle fialovou. V roce 1960 byla nahrazena vzorem \"Série C\", když královna Alžběta II. svolila s použitím svého portrétu na bankovkách. Bankovka této hodnoty byla stažena z oběhu v roce 1969 poté co byla do oběhu uvedena 50pencová mince.\n\nPrvní bankovka této hodnoty od roku 1845 byla vydána Anglickou bankou 22. listopadu 1928. Bankovka obsahuje obrázek Británie, rys bankovek vydávaných od roku 1694. Převládající barvou byla zelená. Na rozdíl od ostatních bankovek a stejně jako bankovka hodnoty 10 šilinků nebyla tato bankovka datována ale identifikována jménem hlavního pokladníka v době vydání. Od roku 1940 byla bankovka doplněna o kovový bezpečnostní pásek a barva byla, v době války, změněna na růžovou. V roce 1960 byla nahrazena vzorem \"Série C\", když královna Alžběta II. svolila s použitím svého portrétu na bankovkách. V roce 1977 byla vydána \"Série D\" s podobiznou Isaaka Newtona na rubové straně, ale poté, co byla v roce 1983 uvedena do oběhu 1librová mince, byla tato bankovka stažena z oběhu.\n\nPrvní bankovka Anglické banky s hodnotou 5 £ byla vydána v roce 1793 jako řešení potřeby bankovek s menší nominální hodnotou místo zlatých mincí v době Francouzské revoluce (do té doby existovala bankovka s nejmenší hodnotou 10 £). Bankovka tohoto vzoru, označovaná jako \"Bílá pětilibrovka\" (černý potisk na bílém pozadí), byla používána beze změny až do roku 1957, kdy byla nahrazena barevnou bankovkou \"Série B\" s převládající tmavomodrou barvou. Tato bankovka byla nahrazena v roce 1963 bankovkou \"Série C\", na které byla použita podobizna královny Alžběty II. V roce 1971 byla vydána ilustrovaná pětilibrovka \"Série D\", na níž byl starší portrét královny a na rubové straně byl zobrazen vévoda z Wellingtonu. 7. června 1990 byla vydána bankovka \"Série E\". Převládající barva této bankovky je tyrkysová modř a byly zde použity ochranné prvky proti padělání. Zpočátku byla na rubové straně podobizna železničního konstruktéra George Stephensona, ale od 21. května 2002 byla uvedena nová \"Série E\" s podobiznou vězeňské reformátorky Elizabety Fryové. Několik milionů bankovek s podobiznou G. Stephensona bylo zničeno poté, co bylo zjištěno, že je na bankovce uvedeno chybné datum jeho úmrtí. Platnost těchto bankovek byla ukončena 21. října 2003, kdy bylo v oběhu ještě asi 54 milionů těchto bankovek. Původní bankovky s podobiznou E. Fryové byly staženy z oběhu poté, co bylo zjištěno, že inkoust použitý na sériové číslo je nekvalitní a číslo je možné odstranit.\n\nPrvní bankovka této hodnoty byla vydána roku 1759 kdy vlivem sedmileté války došlo k nedostatku zlata. Poté co byla po druhé světové válce stažena z oběhu, objevila se v polovině 60. let \"Série C\" s převládající hnědou barvou. Ilustrovaný vzor \"Série D\" byl vydán počátkem 70. let, na rubové straně s podobiznou ošetřovatelky Florence Nightingaleové. Tato bankovka byla počátkem 90. let nahrazena bankovkou \"Série E\", s převládající oranžovou barvou. Rub bankovky obsahoval podobiznu Charlese Dickense. Tato bankovka byla stažena z oběhu v červenci 2003. V roce 2000 byla uvedena do oběhu další verze \"Série E\" s podobiznou Charlese Darwina.\n\nPo druhé světové válce se bankovka této hodnoty objevila až počátkem 70. let ve vzoru \"Série D\". Převládající barvou této bankovky byla nachová. Rub bankovky zobrazoval sochu Williama Shakespeara a balkónovou scénu z jeho hry Romeo a Julie. V roce 1992 byla nahrazena bankovkou \"Série E\" s podobiznou fyzika Michaela Faradaye. Do roku 1999 byla tato bankovka velmi často padělána, a tak byla jako první nahrazena bankovkou \"Série E\" s výraznější číslicí s hodnotou bankovky na levé horní lícové straně a s podobiznou sira Edwarda Elgara a Worcesterskou katedrálou.\n\nNový vzor této hodnoty se poprvé objevil v roce 1981 ve vzoru \"Série D\" s podobiznou architekta Christophera Wrena a jeho plánu na rekonstrukci katedrály svatého Pavla na rubové straně. V roce 1990 byla vydána bankovka \"Série E\", emitovaná k nadcházejícímu třísetletému výročí Anglické banky s podobiznou jejího prvního guvernéra sira John Houblona. Na bankovce byl poprvé použit k ochraně proti padělání hologram, který byl poté použit u bankovek druhé verze \"Série E\" i u bankovek jiných hodnot.\n\nBankovky vydávané bankami ve Skotsku a Severním Irsku musí být kryty odpovídajícím množstvím bankovek Anglické banky. Z důvodu velkého množství bankovek vydávaných těmito bankami jsou pro depozici použity bankovky s nominální hodnotou 1 000 000 liber. Jsou určeny pouze pro vnitřní potřebu Anglické banky a nikdy se neobjevily v oběhu.\n\n\n\n"}
{"id": "96439", "url": "https://cs.wikipedia.org/wiki?curid=96439", "title": "Britská knihovna", "text": "Britská knihovna\n\nBritská knihovna (\"British Library\") je národní knihovnou Velké Británie a je jednou z nejvýznamnějších vědeckých knihoven, s kolekcí v rozsahu více než 150 miliónů položek, která je každý rok rozšiřována o další 3 milióny pložek. Knihovna je v počtu knih druhá po Knihovně Kongresu Spojených států amerických počtem 25 miliónů svazků. Spolu s menším množstvím historických pramenů sahajících až do doby 300 let před naším letopočtem. Knihovna dostává kopii všech knih, které jsou vytištěny ve Velké Británii, včetně zahraničních, které jsou ve Velké Británii přetištěny a mnoha knih, které jsou tištěny jen v zahraničí.\n\nBritská knihovna je jako instituce překvapivě mladá v porovnání s národními knihovnami jiných zemí, protože byla založena roku 1973 zákonem \"British Library Act 1972\". Předtím byla součástí Britského muzea. Roku 1983 do ní byl začleněn i Národní zvukový archív.\n\nPo mnoho let byly její sbírky roztroušeny v různých budovách v centru Londýna nebo v pronajatých prostorách (například v \"Boston Spa\" nebo \"Colindale\"). Od roku 1997 byla hlavní část jejich sbírek přemístěna do nové budovy na \"Euston Road\" v Camden poblíž železničního nádraží \"St. Panacras\". Nová budova byla navržena architektem Colinem St. John Wilsonem speciálně s ohledem na její použití. Je největší veřejnou budovou postavenou ve Velké Británii ve 20. století. Přes tuto rozlehlost je sbírka novin stále uložena v \"Colindale\" a některé další archívy jsou umístěny v \"Boston Spa\" v Yorkshire.\n\nV centru budovy se nachází skleněná tříposchoďová věž obsahující Královskou knihovnu s 65 000 tištěnými svazky, rukopisy a mapami soustředěnými Jiřím III. v období let 1763 až 1820.\n\nVelké množství důležitých děl je vystaveno na galerii zvané Poklady britské knihovny, která je přístupná sedm dní v týdnu bez poplatku. Knihovna také připravuje pravidelné výstavy s různým zaměřením, aby zpřístupnila své bohaté sbírky.\n\nDalší svazky je možné zapůjčit do obrovské čítárny obsahující stovky lavic. Podle WWW stránek Britské knihovny využije jejich služeb více než půl miliónů čtenářů ročně.\n\nSekce novin Britské knihovny sídlí v \"Colindale\" na severu Londýna. Knihovna uschovává, díky zákonu z roku 1869, který vydavatelům uložil povinnost předat knihovně kopii každého vydání novin, více či méně kompletní sbírku britských a irských novin od roku 1840. Londýnské edice národních deníků a sobotních vydání je kompletní od roku 1801. Celkem kolekce obsahuje 660 000 svazků a 370 000 cívek mikrofilmů zachycujících desítky miliónů vydání novin z 52 000 titulů na 45 km polic.\n\nZvláštní význam má sbírka \"Thomason Tracts\" obsahující 7 000 novin ze 17. století Burneyho sbírka zahrnující noviny z konce 18. století a počátku 19. století. Obě tyto kolekce jsou archivovány na \"St Pancras\" a jsou dostupné v kopiích.\n\nTato sekce také obsahuje obrovské množství mimobritských novin v jazycích, které používají latinku a cyriliku.\n\n\nFilatelistické sbírky Britské knihovny jsou národními filatelistickými sbírkami Velké Británie. Sbírka byla založena roku 1891 darováním Taplingské sbírky. V současnosti obsahuje 25 významných kolekcí a velké množství menších. Sbírky obsahují poštovní a kolkové známky, obálky, návrhy známek, exponáty letecké pošty, historické poštovní materiály z různých zemí a všech období.\n\nVelká část exponátů je vystavována a jedná se asi o nejkomplexnější kolekci poštovních známek a dalších filatelistických exponátů na světě. Výstava obsahuje asi 80 000 položek na 6 000 arších v asi 1 000 boxech. 2 400 archů pochází z \"Tapling Collection\". Všechny ostatní části sbírek jsou dostupné studentům a vědcům na vyžádání. To činí z British Library vedoucí výzkumné filatelistické centrum.\n\n"}
{"id": "96441", "url": "https://cs.wikipedia.org/wiki?curid=96441", "title": "Broadcasting House", "text": "Broadcasting House\n\nBroadcasting House je sídlo britské veřejnoprávní televize a rozhlasu BBC. Stojí v Londýnském obvodu Westminster. Historickou budovu ve stylu art deco navrhli architekti George Val Myer a Raymond McGrath. Od počátku měla sloužit jako vysílací pracoviště rozhlasu, jeho pracovníkům nabídla 22 studií. První pořad z nové budovy odvysílal 15. března 1932 taneční orchestr BBC, o tři dny později hostila budova první zpravodajskou relaci. Broadcasting House má celkem 12 podlaží, tři z nich jsou podzemní.\n\nČást budovy měla být podle původního plánu pronajata ke komerčnímu využití, záhy ji však BBC kvůli nedostatku prostoru obsadila celou. Protože byl Broadcasting House stále příliš těsný, naplánovala těsně před druhou světovou válkou rozsáhlou přístavbu. Navržené budovy však nikdy nevznikly, neboť se rozhlas musel soustředit na zřizování náhradních studií mimo Londýn. I v těsné blízkosti Broadcasting House vyrostla podzemní „pevnost“ připravená v případě zničení hlavní budovy převzít vysílání. Sídlo BBC se několikrát skutečně stalo terčem německých náletů, například v říjnu 1940 dopadla bomba přímo do budovy. Exploze zabila sedm zaměstnanců BBC, nepřerušila ovšem vysílání. Právě běžící zpravodajskou relaci hlasatel dočetl za zvuků padajících trosek.\n\nV letech 2003 až 2010 prošel Broadcasting House celkovou rekonstrukcí, byly strženy všechny poválečné přístavby a přibyla dvě nová křídla. V budově sídlí vedení BBC, čtyři rozhlasové stanice, divize vysílání do zahraničí BBC World Service a zpravodajská redakce BBC News. Od roku 2013 zde pracují rovněž všechny televizní stanice BBC se sídlem v Londýně s výjimkou produkčních týmů pro zábavné pořady a fikci, které stejně jako komerční divize BBC Worldwide sídlí v komplexu BBC Media Village na západě města. Od roku 2012 se do nově zrekonstruované a rozšířené budovy postupně přesunulo z BBC Media Village, někdejšího televizního centra i provizorních pracovišť nedaleko Portland Place téměř šest tisíc zaměstnanců. \n\nBudova postavená v letech 1928 až 1932 nahradila dosavadní sídlo BBC v oblasti Savoy Hill na pobřeží Temže, kde rozhlasovou společnost od roku 1923 hostil Institut elektrických inženýrů. V jeho budově měl rozhlas zpočátku dvě, postupně až devět studií. Kvůli rychlému rozvoji BBC a nevyhovujícím prostorám bylo rozhodnuto o stavbě nového vysílacího pracoviště.\n\nDvanáctipodlažní budovu ve stylu art deco navrhl George Val Myer ve spolupráci se stavebním inženýrem BBC Marmadukem Tudsberym, původní plány však narazily na stížnosti obyvatel Westminsteru a zejména blízkých ulic. Ti se báli, že jim bude vysoká budova stínit. Dovolávali se svého práva na světlo, což architekta donutilo projekt upravit. Budova je kvůli tomu dodnes asymetrická a od čtvrtého patra se postupně zužuje, všechny místnosti osmého a devátého nadzemního podlaží jsou soustředěny jen v západní části budovy.\nNad hlavním vchodem do budovy stojí sousoší Ariela a Prospera z Shakespearovy divadelní hry Bouře, které vytvořil sochař Eric Gill. Prospero byl čaroděj a Ariel vzdušný duch, sousoší tak symbolizuje rozhlasové vlny šířící se vzduchem. Některé Brity po dokončení budovy pohoršil odhalený penis malého Ariela, stížnostmi na toto téma se zabýval dokonce i britský parlament. Mezi zaměstnanci i na veřejnosti se rozšířila zpráva o tom, že tehdejší generální ředitel BBC John Reith sochaři nařídil Arielovo přirození zmenšit. Vedoucí divize BBC History Robert Seatter to v roce 2012 označil za mýtus.\n\nBroadcasting House bezprostředně po dokončení nabídl 22 rozhlasových studií napojených na centrální kontrolní místnost. Aby do vysílání nepronikal hluk z okolních ulic, umístili architekti kanceláře a archivy do vnějšího prstence budovy, který obklopoval vysílací studia umístěná do jejího středu. Kanceláře tak sloužily jako akustická izolace. Prstenec kanceláří tvořily ocelové konstrukce, jádro budovy však bylo cihlové, aby ocel nepřenášela zvuk mezi jednotlivými studii. Vysílací okruh budovy tvořilo téměř 230 kilometrů kabelů. V budově bylo 6 500 elektrických svítidel, 800 dveří a 98 hodin.\n\nPůvodní plány počítaly s tím, že BBC celou budovu nevyužije, Broadcasting House tak měl hostit ještě obchody a banku. Nakonec však BBC obsadila celou budovu. Už v srpnu 1932 musela dokonce vyklidit sklepní rozhlasové studio, aby měla kde zahájit experimentální televizní vysílání. Broadcasting House měla rozhlasová společnost původně v pronájmu za 46 tisíc liber ročně, v roce 1936 budovu za 650 tisíc liber koupila.\n\nVe třicátých letech 20. století nebylo možné vysílat ze záznamu, všechny rozhlasové pořady byly odbavovány živě. To znamenalo velkou psychickou zátěž pro hlasatele, umělce i hosty rozhlasových pořadů. Vedení BBC proto trvalo na tom, aby prostředí vysílacích studií působilo na účinkující uklidňujícím dojmem. Architekti pod vedením Raymonda McGratha proto místnosti sloužící pro vysílání diskusních pořadů stylizovali jako knihovnu s falešným krbem, studio náboženského vysílání připomínalo kapli. Návrhy místností, z nichž se měly vysílat umělecké produkce, počítaly s galeriemi pro diváky pro vytvoření atmosféry koncertu před živým publikem.\n\nV budově vznikl i koncertní sál s balkónem a kapacitou zhruba 500 diváků, dnešní BBC Radio Theatre. Jeho provoz a vysílání z některých podzemních studií od počátku komplikovala skutečnost, že Broadcasting House leží nedaleko tunelu linky Bakerloo londýnského metra. Projíždějící soupravy byly ve vysílání slyšet. V šedesátých letech 20. století byl v blízkosti budovy navíc zahájen i provoz linky Victoria.\n\nI po obsazení prostor, které byly původně plánovány pro komerční využití, byla budova pro BBC příliš malá. Společnost proto skoupila okolní budovy, v roce 1938 je nechala strhnout. Na jejich místě BBC plánovala vystavět ve dvou etapách nové kanceláře i vysílací pracoviště. Přístavba měla navázat přímo na Broadcasting House a stočit se do nového křídla podél Duchess Street. Výstavbu však znemožnilo vypuknutí druhé světové války. Namísto investice do rozšíření hlavní budovy BBC zřizovala napříč Velkou Británií nouzová pracoviště, odkud by bylo možné pokračovat ve vysílání, kdyby němečtí nacisté nechali Broadcasting House zničit. Náhradní studio vzniklo například v tunelu vyhlídkové železnice v Bristolu. Hlavním odloučeným pracovištěm britského rozhlasu se stala usedlost Wood Norton v anglickém hrabství Worcestershire, kterou BBC potají koupila krátce před válkou.\n\nBroadcasting House na začátku války přišel o svou bílou fasádu z portlandského vápence. Vedení BBC ji nechalo dočasně přetřít šedou barvou, aby budovu v případě německého náletu nebylo snadné rozpoznat. V úterý 15. října 1940 do hudebního archivu BBC přesto dopadla letecká puma, vypuštěná Němci v rámci bombardovací akce Blitz. Její zpožděná exploze zabila sedm zaměstnanců, vysílání však nepřerušila. Exploze se rozhlasovým éterem rozlehla uprostřed zpravodajské relace ve 21 hodin, hlasatel Bruce Belfrage však navzdory zvuku padajících trosek a překvapeným reakcím kolegů ve studiu pokračoval ve čtení. O dva měsíce později zazněla na Portland Place další exploze, po níž Broadcasting House zachvátil požár. Hasiči s ním bojovali sedm hodin, redakce zahraničního vysílání BBC World Service kvůli němu budovu opustila.\n\nNejvětší plochu v nové přístavbě spojující historickou budovou s křídlem Johna Peela zaujímá zpravodajská redakce. V open space kanceláři s nepřetržitým provozem pracuje přes 400 novinářů ze všech zpravodajských divizí včetně BBC World News. Vzniká zde zpravodajství pro televizní kanály, webové stránky i mobilní aplikace. Jeho součástí je i televizní studio s průhledem na pracující novináře v pozadí, odkud se vysílají hlavní zpravodajské relace. Newsroom oficiálně otevřela britská královna Alžběta II., která redakci navštívila 7. června 2013 a během živého vysílání se objevila přímo za zády moderátorů.\n\nHlavní zpravodajský sál leží pod úrovní země, studio se nachází přímo pod hlavní recepcí budovy. Newsroom obklopují střižny a další technická pracoviště, z ochozu naproti studiu se vysílají předpovědi počasí. Pracující novináře v jeho vyšším patře je možné sledovat z ulice. Výhled na celý sál přes skleněnou stěnu pak nabízí kavárna provozovaná přímo v budově BBC, která slouží především divákům mířícím do BBC Radio Theatre. V dalších patrech budovy pracují novináři vysílající zpravodajství do zahraničí, které BBC k roku 2013 připravovala ve 28 jazycích.\n\nKritiku v odborných kruzích vyvolala úprava dispozic newsroomu po výměně architekta Richarda MacCormaca a jeho společnosti MJP Architects. „MacCormacovy návrhy byly uhlazeny a prořídly, takže prostor původně navržený jako arkáda teď připomíná chodbu. Vztah mezi newsroomem, sloupy a atrii je primitivnější. Přílišné spoléhání na sádrokarton a jasné barvy navozuje pocit jako v multikině. Největší zrátou je změna uspořádání schodišť a ochozů, které měly být nad vchodem a jejichž záměrná velkorysost měla podporovat náhodná setkání mezi lidmi, kteří v budově pracují,“ podotkl ve své recenzi například kritik Rowan Moore z magazínu The Observer. BBC oznámila, že během výstavby spojovacího křídla oproti původnímu rozpočtu ušetřila 30 milionů liber. \n\n\n\n"}
{"id": "96444", "url": "https://cs.wikipedia.org/wiki?curid=96444", "title": "Buckinghamský palác", "text": "Buckinghamský palác\n\nBuckinghamský palác je oficiální londýnské sídlo britského panovníka a největší královská pracovna na světě. Výraz \"Buckinghamský palác\" nebo jen \"palác\" je pojem používaný pro označení vyjádření pocházející od členů královské rodiny. Buckinghamský palác má funkci londýnské rezidence královny Alžběty II., ale je i místem konání akcí státního významu, akcí pořádaných dvorem, místem oficiálních uvítání hlav států a velkou turistickou atrakcí. Je také místem, kde se Britové shromažďují v dobách národního veselí a krizí.\n\nPrvním domem na tomto místě, o němž existují záznamy, byl \"Goring House\", postavený pro lorda Goringa asi v roce 1633. Nicméně dům, který tvoří centrum současného paláce, byl postaven v roce 1703 pro vévodu z Buckinghamu a Normanby. Buckingham si ho nechal postavit Williamem Windem. Dům obsahoval velký třípatrový centrální blok se dvěma menšími bočními křídly.\nBuckinghamův dům byl nakonec roku 1762 prodán jeho potomkem, sirem Charlesem Sheffieldem, králi Jiřímu III. Dům měl původně sloužit spíše pro soukromé účely královské rodiny, zvláště královy manželky Charlotte, než pro oficiální příležitosti. Oficiálním sídlem nadále zůstal St James's Palace.\n\nSyn Jiřího III. Jiří IV. se rozhodl Buckinghamský dům rozšířit a používat ho dále spolu s St. James's Palace podobně jako jeho otec. Ale roku 1826 se rozhodl rekonstruovat tento dům na plně vybavený královský palác a pověřil tím architekta Johna Nashe. Vznikl tak palác tvořený třemi křídly s původním Buckinghamským domem v centru. Na stavbu byl použit kámen z okolí Bath a byla vyzdobena ve stylu francouzského neoklasicistického stylu.\n\nTato rekonstrukce vytvořila základ vzhledu, který má palác dodnes s výjimkou východního křídla směrem k Mall. Na tomto místě byl v té době postaven triumfální Mramorový oblouk. Náklady na stavbu tohoto oblouku činily 34 450 £ a byl používán jako královský vstup. Jiří IV. měl v úmyslu postavit na jeho vrcholu svoji bronzovou jezdeckou sochu ale protože zemřel před jejím dokončením rozhodl parlament o jejím umístění na Trafalgarské náměstí.\n\nNa výzdobu interiéru, jejímž autorem se stal Charles Long, bylo použito jasně zbarvené imitace kamene a růžových kaménků spolu s vlysovanými panely na stropech. Jiří IV. zemřel v roce 1830 a barvité a silně pozlacené státní i soukromé komnaty byly dokončeny až v době vlády Viléma IV.\n\nPo smrti Jiřího IV. se narůstající náklady na dostavbu paláce setkaly s výraznou kritikou britského parlamentu i tisku. Vilém IV. ukončil spolupráci s Johnem Nashem a pověřil dalšími pracemi Eduarda Blora, který více vyhovoval umírněnému vkusu nového krále. Tento méně idealistický architekt s větším smyslem pro finance ponechal to co již Nash dokončil ale další dostavbě dal více solidní a méně pitoreskní ráz. Ačkoli nový král a královna pořádali státní a královské akce v tomto paláci, nikdy zde nebydleli, preferujíce Clarence House, který si nechali postavit před nástupem na trůn. Celkové náklady na rekonstrukci Buckinghamského paláce činily 719 000 £. Zajímavostí je, že po požáru Westminsterského paláce roku 1834 nabídl Vilém IV. Buckinghamský palác jako nové sídlo parlamentu ale tato nabídka byla odmítnuta a Westminsterský palác byl rekonstruován.\n\nBuckinghamský palác se stal hlavním královským sídlem roku 1837 s nástupem královny Viktorie. Zatímco státní komnaty hýřily zlatem a barvami, služební místnosti neoplývaly přílišným luxusem. Uvádí se, že komíny kouřily tak, že ohně v krbech musely být uhašeny a v paláci bylo chladno. Ventilace byla tak chatrná, že interiér zapáchal. Také personál byl nedbalý a líný. Po svatbě Viktorie s princem Albertem v roce 1840 se její manžel soustředil na reorganizaci chodu paláce a odstranění jeho nedostatků. Stavební práce s tím související byly dokončeny na sklonku roku 1840.\n\nRozsáhlé křídlo směrem na Mall bylo postaveno po sňatku Viktorie s princem Albertem. V roce 1847 manželé zjistili, že palác je příliš malý pro dvorní život a jejich rozrůstající se rodinu. Rozhodli se ke stavbě nového křídla podle návrhu Eduarda Blora. Tato část uzavřela vnitřní dvoranu domu.\n\nSoučástí této dostavby je i balkón, z něhož zdravili členové královské rodiny veřejnost při význačných příležitostech. V té době byl také postaven \"taneční sál\" a doplněny některé státní komnaty podle návrhu Nashova žáka Jamese Pennethorna.\n\nPřed předčasnou smrtí prince Alberta královna Viktorie ráda pořádala společenské taneční a hudební akce a v Buckinghamském paláci hráli významní hudebníci té doby. Například zde třikrát koncertoval Felix Mendelsson Bartholdy a Johann Strauss mladší se svým orchestrem. Straussova Polka pro Alici zde byla poprvé předvedena na poctu královniny dcery princezny Alice. Během této doby se zde konaly časté maškarní bály i běžné královské ceremonie.\n\nKrálovna Viktorie nechala přemístit Mramorový oblouk na místo, kde se nachází dodnes do Hyde Parku. Po smrti prince Alberta roku 1861 se královna stáhla z veřejného života a k pobytu používala Windsorský hrad, Balmoralský hrad a \"Osborne House\". Po mnoho let tak byl Buckinghamský palác používán jen zřídkakdy. Poté co byla královna po nátlaku veřejnosti nucena vrátit se do Londýna vyhýbala se dále Buckinghamskému paláci a dvorní záležitosti se odehrávaly na Windsorském zámku.\n\nV roce 1901 po nástupu Eduarda VII. se palác začal znovu používat jako královské sídlo. Nový král a královna nechali vyzdobit \"taneční sál\", \"velké schodiště\", \"velkou vstupní halu\", \"mramorovou síň\", vestibul a galerie ve stylu \"Belle epoque\" s převažujícími barvami smetanově žlutou a zlatou, vzhled který je uchován dodnes.\n\nPoslední významné stavební úpravy byly prováděny za krále Jiřího V., kdy roku 1913 sir Aston Webb upravil původní Blorovu fasádu z roku 1850 do podoby, která připomínala Lyme Park v Cheshire. Tato fasáda byla upravena tak, aby vytvářela vhodné pozadí k památníku královny Viktorie. Za vlády Jiřího V., který měl serióznější povahu než jeho otec, byl Buckinghamský palác spíše místem oficiálních aktivit než plesů a jiných radovánek. Jeho manželka královna Marie byla znalkyní umění a zajímala se o královské sbírky nábytku a umění a starala se o to aby byly udržované a doplňované. Postarala se také o výzdobu \"modrého salónu\". V této místnosti, dlouhé 21 m dříve známé jako \"jižní salón\", se nachází jedna z nejkrásnějších Nashových kazetových výzdob stropů, podle historika Olwena Hedleye ještě nádhernější než v \"trůnním sále\".\nUvádí se, že v roce 1999 měl Buckinghamský palác 19 státních komnat, 52 ložnic, 188 ložnic pro personál, 92 kanceláří a 78 koupelen. Ačkoli se to zdá jako velký počet ve srovnání s některými jinými královskými sídly například \"Carskoje selo\", papežovu paláci v Římě nebo královským palácem v Madridu je relativně malý.\n\nPrvní světovou válku přečkal palác, v té době domov krále Jiřího a královny Marie, bez úhony. Cennější exponáty byly přestěhovány do Windsorského zámku ale královská rodina dále bydlela v paláci.\n\nV době druhé světové války se stal palác sedmkrát terčem náletů. Jedna z leteckých pum dopadla do vnitřního čtvercového nádvoří v době kdy král Jiří VI. a královna Alžběta byli v paláci a ačkoli bylo rozbito mnoho oken, další velké škody nebyly zaznamenány. Největším poškozením paláce bylo zničení palácové kaple roku 1940.\n\nDne 8. května 1945 byl Buckinghamský palác centrem britských oslav konce druhé světové války a král, královna, princezna Alžběta na pozadí se začerněnými okny zdravili z balkónu shromáždění na Mallu.\n\nHlavní místnosti paláce se nacházejí na prvním poschodí (\"piano nobile\") v západním křídle obráceném k zahradám přilehlým k paláci. Centrem souboru vyzdobených státních komnat je \"hudební salón\", jehož výrazný oblouk tvoří dominantu fasády. V sousedství této komnaty se nachází \"modrý salón\" a \"bílý salón\". Spojnici této skupiny místností vytváří \"obrazová galerie\", dlouhá 50 m. V galerii jsou umístěny obrazy význačných malířů například Rembrandta, van Dycka, Rubense, Vermeera a dalších. Další místnosti přístupné z galerie jsou \"trůnní sál\" a \"zelený salón\". \"Zelený salón\" slouží jako obrovský předpokoj \"trůnního sálu\" a je součástí ceremoniální trasy ze \"strážní komnaty\" nad \"hlavním schodištěm\". Ve \"strážní komnatě\" stojí bílá mramorová socha prince Alberta v římském oděvu. Tyto významné místnosti jsou používány pouze pro oficiální a ceremoniální příležitosti.\n\nPřímo pod státními komnatami je několik trochu menších místností označovaných jako \"polostátní\" komnaty. Tyto místnosti jsou používány pro méně oficiální příležitosti – obědy a soukromé audience. Některé z nich jsou vyzdobeny a pojmenovány po jednotlivých hostech, například \"komnata 1844\", která byla vyzdobena u příležitosti návštěvy ruského cara Mikuláše I. V centru této skupiny místností se nachází \"obloukový salón\", kterým prochází tisíce hostů na zahradní slavnosti pořádané královnou. Královna používá pro své soukromé účely malou část místností v severním křídle.\nV období let 1847 až 1850, kdy Blore budoval nové východní křídlo bylo použito pro jeho orientální výzdobu zařízení Brightonského pavilónu. \"Červená jídelna\" a \"čínská jídelna\" jsou vybaveny nábytkem z jídelny a hudebního salónu Brightonského pavilónu. \"Žlutý salón\" je vyzdoben tapetami z počátku 19. století, které byly vyrobeny roku 1817 pro Brightonský pavilón, a obložení krbu doplněné okřídlenými draky podle evropské představy o čínském stylu.\nV středu tohoto křídla se nachází známý balkón za skleněnými dveřmi \"centrální komnaty\". Tento salón byl ve 20. letech 20. století vyzdoben na přání královny Marie v čínském stylu i když lakované dveře byly přeneseny z Brightonu již v roce 1873. Dále se ve východním křídle nachází obrovská galerie, skromně nazývaná \"hlavní chodba\". Je vybavena zrcadlovými dveřmi a skříňkami s čínskými porcelánovými pagodami a jiným orientálním nábytkem z Brightonu.\n\nNávštěvy hlav států bývají ubytovány v části komnat označovaných jako \"belgické komnaty\", které se nacházejí v přízemí severního křídla. Tyto komnaty vybavené kupolovými světlíky, byly vyzdobeny u příležitosti návštěvy Albertova strýce Leopolda, prvního belgického krále. V těchto místnostech bydlel král Eduard VII. po dobu svého krátkého panování.\n\nUvádění do úřadu, které zahrnuje povýšení do rytířského stavu, a jiné významné ceremonie se odehrávají ve viktoriánském \"tanečním sále\", vybudovaném roku 1854. S rozměry 37 m na 20 m je to největší místnost paláce. Nahradil \"trůnní sál\" v jeho významu a použití. Během ceremoniálu královna nesedí na trůnu, ale stojí na vyvýšeném místě u trůnu pod obrovským sametovým baldachýnem.\n\nStátní recepce se také konají v \"tanečním sále\". Tyto formální večeře se konají první den návštěvy hlavy státu. Počet pozvaných osob bývá okolo 150 a večeře se podává na zlatém nádobí. Největší a velmi formální večeře je pořádána v Buckinghamském paláci pokaždé v listopadu, kdy královna hostí zahraniční diplomaty, kteří sídlí v Londýně. Při této příležitosti jsou zpřístupněny a používány všechny státní komnaty.\n\nSpolečenské akce menšího významu, jako jsou přijetí nových velvyslanců, menší recepce a setkání s královskou radou jsou pořádány v \"komnatě 1844\". Pokud je na podobnou akci pozván větší počet hostů bývá také využit \"hudební salón\" nebo \"státní jídelna\". U všech akcí tvoří stráž příslušníci královské stráže (\"Yeomen Warder\") ve svých starobylých uniformách.\n\nNejvětší akcí pořádanou v paláci je zahradní slavnost na níž bývá pozváno až 9 000 osob. Poté, co se hosté shromáždí, zahraje vojenská kapela národní hymnu, královna vyjde z \"obloukového salónu\" a pomalu prochází zahradou a pozve do svého soukromého stanu ty, kteří byli předem vybráni.\n\nBuckinghamský palác je ve všední dny sídlem královny a vévody z Edinburghu a je zde zaměstnáno asi 450 osob. Každý rok je na zahradní slavnosti, audience a recepce pozváno asi 50 000 osob. Palác je také místem střídání stráží, události, která se těší velkému zajmu turistů. V červnu 2003, u příležitosti 50 výročí panování současné královny se v zahradě konaly koncerty populární a vážné hudby. To bylo poprvé kdy obyčejní lidé, pokud měli štěstí v losování o vstupenky, byli pozváni do Buckinghamského paláce aniž by předtím v něčem vynikli.\n\nZpřístupnění Buckinghamského paláce v létě pro návštěvníky v 90. letech 20. století bylo významnou změnou tradice. Prostředky ze vstupného jsou používány na rekonstrukci státních komnat Windsorského zámku zničených požárem. Každé léto v období srpen až září je pro veřejnost přístupné západní křídlo paláce. V době prohlídek tvoří průvodcovskou službu asi 200 osob, převážně z řad studentů. Přibližně 50.000 návštěvníků navštíví Buckinghamský palác každý rok na pozvání královny. Během letních měsíců, kdy je palác otevřen pro veřejnost, navštíví hrad ročně cca 360.000 lidí (2005 – 354.568, 2006 – 358.941, 2007 – 364.273 lidí).\n\nNa rozdíl od běžného názoru, palác nepatří královně. Buckinghamský palác, Windsorský hrad a jejich umělecké sbírky jsou státním majetkem.\n\nZa palácem se rozkládají zahrady ve stylu parku – největší soukromé zahrady v Londýně. Autorem původního vzhledu zahrad byl Capability Brown, ale zahrady prošly úpravami Williama Townsenda Ailtona a Johna Nashe v době rekonstrukce paláce. Umělé jezero bylo vytvořeno roku 1828 a je napájeno ze Serpentinového jezera v Hyde Parku. Podobně jako palác je i zahrada plná uměleckých děl. Jedním z nejvzácnějších exponátů je váza Waterloo, obrovská urna vyrobená z jednoho kusu kararského mramoru. Urnu nechal vytesat Napoleon Bonaparte ale zůstala jen hrubě otesána a po jeho porážce ji nechal dokončit princ regent, později král Jiří IV.\n\nV sousedství paláce se nacházejí královské garáže a stáje, navržené rovněž architektem Johnem Nashem. Nyní je zde umístěn i zlatý královsky kočár. Tento rokokový kočár s malovanými panely od G. B. Ciprianiho navrhl sir William Chambers roku 1760. Poprvé byl použit králem Jiřím IV. při zahájení parlamentu roku 1762 a je panovníky používán pouze při korunovaci nebo při oslavě výročí korunovace. V těchto stájích jsou také ustájeni koně používaní pro tažení kočárů při slavnostních příležitostech.\n\nDůstojník královské vlajky je zodpovědný za všechny vlajky, které se vyvěšují v paláci. Do roku 1997 byla jedinou vlajkou vyvěšovanou v Buckinghamském paláci královská standarta – oficiální vlajka vládnoucího panovníka, a to v době kdy byl panovník přítomen v paláci. Ani v době smutku nebyla tato vlajka vyvěšen na půl žerdi. Jediným případem byla doba po smrti předchozího panovníka, kdy byla vyvěšena vlajka nejstaršího příslušníka královského rodu.\n\nTato tradice byla upravena po smrti Diany, princezny z Walesu, kdy veřejnost přijala s nelibostí, že nad palácem není vyvěšena vlajka na půl žerdi. Královna byla v té době v Balmoralském zámku, takže nad palácem nevlála žádná vlajka. Královna se rozhodla porušit protokol a nechala vyvěsit v den pohřbu státní vlajku (\"Union Jack\") na půl žerdi. Od té doby je vyvěšována státní vlajka v době, kdy královna není v paláci, a vyvěšena na půl žerdi, pokud zemře člen královské rodiny nebo v době státního smutku.\n\nDopravní spojení – metro – Green Park, St James's Park\n\n"}
{"id": "96445", "url": "https://cs.wikipedia.org/wiki?curid=96445", "title": "Budova pojišťovny Lloyds", "text": "Budova pojišťovny Lloyds\n\nBudova Lloyds je sídlem významného pojišťovacího a zajišťovacího trhu Lloyd's of London v ulici Lime Street v Londýnském obvodu City.\n\nAutorem návrhu je architekt Richard Rogers a byla postavena v období let 1978 až 1986. Podobně jako Pompidou Centre je i tato budova navržena tak, že obslužní zařízení jako schodiště, výtahy, elektrická kabeláž a instalace je umístěna na vnějšku budovy. 12 skleněných výtahů bylo první svého druhu ve Velké Británii.\n\nStavba se skládá ze tří hlavních a tří obslužných věží obklopujících centrální obdélníkovou budovu. Hlavní zvláštností je ohromná pojišťovací místnost v přízemí, ve které se nachází známý zvon z lodi \"Lutine\". Pojišťovací místnost je obklopena vyhlídkovými balkóny, které vytvářejí 60 metrů vysoké atrium, do kterého proniká venkovní světlo obrovským proskleným stropem. Balkóny v prvních čtyřech poschodích jsou dosažitelné pohyblivými schodišti ve vnitřku budovy. Balkóny na vyšších patrech jsou prosklené a jsou přístupné výtahy umístěnými na vnější straně budovy.\n\nV 11. patře je umístěna jednací místnost a jídelna z 18. století, navržená roku 1763 Robertem Adamem pro hraběte z Shelbourne. Tato jídelna se původně nacházela ve starším sídle pojišťovny a byla rozebrána na kusy a přemístěna do této nové budovy.\n\nPrvní sídlo Lloyds z roku 1928 bylo zbouráno, aby bylo možno postavit současnou budovu. Hlavní vchod v ulici Leadenhall Street 12 byl zachován a tvoří disharmonický dodatek ke stavbě z roku 1986.\n\n"}
{"id": "96447", "url": "https://cs.wikipedia.org/wiki?curid=96447", "title": "Londýnská radnice", "text": "Londýnská radnice\n\nLondýnská radnice je sídlem správní organizace Velkého Londýna - Greater London Authority (GLA). Nachází se na jižním nábřeží Temže, v oblasti nazývané \"More London\" poblíž Tower Bridge v městském obvodu Southwark. Budova byla navržena Normanem Fosterem a byla otevřena v červenci 2002.\n\nBudova má nezvyklý cibulovitý tvar pro zmenšení její vnější plochy a tím i snížení energetických ztrát. Byla přirovnávána k přilbě Dartha Vadera, znetvořenému vejci nebo motocyklové přilbě.\n\nCity Hall byla postavena na místě kde stálo původně přístaviště. Budova není majetkem GLA ale je jí pronajata na dobu 25 let. Je součástí rozvojové oblasti nazývané \"More London\" a je oddělená zapuštěným amfiteátrem nazývaným \"kopeček zmrzliny\" (\"Scoop\") od sousedních konvenčních kancelářských budov.\nSpirálovité schodiště dlouhé 500 m, připomínající podobné schodiště v Guggenheimově muzeu v New Yorku, vede až na vrchol budovy. V horní části 10 patrové budovy je výstaviště a místo pro setkání zvané \"londýnský obývák\", s otevřenou vyhlídkovou terasou občas přístupnou veřejnosti. Z ochozů je vidět do interiéru budovy, což má symbolizovat průhlednost rozhodování GLA.\n\nCity Hall se nenachází v City, jehož správní orgán sídlí v Guidhall na sever od Temže.\n\nPředchůdci Greater London Authority, Greater London Council a London County Council využívali jako sídlo County Hall, proti proudu řeky na jižním nábřeží. Tato budova je nyní využívána jako hotel a nachází se v něm Londýnské akvárium.\n\nDopravní spojení - metro a železnice - London bridge.\n\n"}
{"id": "96449", "url": "https://cs.wikipedia.org/wiki?curid=96449", "title": "Clarence House", "text": "Clarence House\n\nClarence House je dům v ulici Mall v Londýnském obvodu Westminster, používaný britskou královskou rodinou. Sousedí se St. James's Palace a sdílí s ním jeho zahrady. V letech 1953 až 2002 zde bydlela královna Elizabeth, matka královny Alžběty II. Nyní je oficiálním sídlem prince Charlese, jeho druhé ženy Camilly a jeho synů, princů Williama a Henryho (zvaného Harry). Pro veřejnost je přístupný přibližně dva měsíce během léta, ale vstupenky musí být rezervovány v předstihu.\n\nStavba vznikla v období let 1825 až 1827 podle návrhu Johna Nashe. Byla postavena pro vévodu z Clarence předtím, než roku 1830 nastoupil na trůn jako Vilém IV. Používal tento dům místo St. James's Palace, který mu připadal stísněný.\n\nClarence House připadl jeho sestře princezně Augustě Sofii a po její smrti roku 1840 vévodkyni Viktorii z Kentu, matce královny Viktorie. Roku 1866 se stal domovem pro Viktoriina druhého syna Alfréda a jeho čtyři děti do jeho smrti roku 1900. Jeho mladší bratr Artur bydlel v Clarence House od roku 1900 až do své smrti roku 1942.\n\nV době druhé světové války byl poškozen při bombardování. V té době byl využíván Červeným křížem a brigádami \"St. John Ambulance\" jako jejich centrála.\n\nPo válce byl předán manželům Alžbětě II. a vévodovi z Edinburgu. V tomto domě se roku 1950 narodila princezna Anna. Po smrti Jiřího VI. se sem v roce 1953 přestěhovala královna matka a princezna Margareta.\n\nDům má čtyři poschodí a výrazně světlou omítku. Dům prošel mnoha rekonstrukcemi, z nichž ta největší byla provedena po druhé světové válce, takže se současný vzhled liší od původního Nashova návrhu.\n\nV nedávné době byly provedeny Robertem Kimem úpravy interiéru pro prince Charlese. Princ Charles se sem nastěhoval v roce 2003 po smrti své babičky, královny matky (Queen Mother) Elizabeth.\n\nDům je součástí širšího komplexu budov kolem St. James's Palace, s nímž je spojen chodníkem.\n\nTermín \"Clarence House\" je používán médii pro označení prohlášení pocházejících z kanceláře prince Charlese.\n\nDopravní spojení – metro – Green Park, St James's Park\n\n"}
{"id": "96450", "url": "https://cs.wikipedia.org/wiki?curid=96450", "title": "Elektrárna Battersea", "text": "Elektrárna Battersea\n\nElektrárna Battersea (\"Battersea Power Station\"), dokončena roku 1939, byla první ze série mohutných uhelných elektráren (z pohledu doby vzniku) budovaných v Anglii jako součást Národní elektrické soustavy. V současné době je rekonstruovaná pro komerční využití jako centrum obnovy oblasti, ve které se nachází.\n\nVe 20. letech 20. století byla elektřina produkována malými společnostmi, které stavěly elektrárny pro jedno průmyslové odvětví nebo jen pro malou skupinu továren a přebytky elektřiny prodávaly veřejnosti. Každá společnost používala své vybavení a tak nebylo možno prosadit standardizaci.\nParlament rozhodl o vybudování jednotné sítě elektráren vlastněných státem. Toto rozhodnutí vyvolalo velké protesty a tak trvalo dalších 30 let než byla tato síť začleněna pod správu státu.\n\nMezitím několik elektrárenských společností založilo roku 1925 Londýnskou energetickou společnost (\"London Power Company\"). Toto sdružení mělo vybudovat menší množství mohutných elektráren a prodávat elektřinu libovolným zájemcům. První takovou elektrárnou byla elektrárna pro oblast Battersea na jižním nábřeží řeky Temže v Londýně.\n\n20. dubna 1964 vypukl v elektrárně požár, který způsobil výpadek proudu ve velké části Londýna a způsobil přerušení vysílání BBC. Dodávka elektřiny byla obnovena kolem 11. hodiny následující den.\n\nVýroba elektřiny v původní stanici A byla ukončena roku 1975 a v novější stanici B roku 1983.\n\nAutorem architektonického návrhu byl Giles Gilbert Scott, známý architekt a průmyslový designér (známý i návrhem červených telefonních budek, katedrály v Liverpoolu a další elektrárny \"Bankside\").\n\nVýsledkem je cihlová stavba v ocelovém rámu, podobná mrakodrapům stavěným v té době v USA. Stavba byla zahájena v roce 1929 a byla ukončena roku 1939.\n\nPůvodní elektrárna obsahovala jednu dlouhou halu s komínem na každém konci. V letech 1953 až 1959 byla vybudována podél původní haly druhá hala identická s původní. Tato stavba dotvořila obraz čtyřkomínové stavby tak jak je známá dodnes. Elektrárna se stala významnou a oblíbenou londýnskou památkou.\n\nJe známá také díky hudební skupině Pink Floyd, která ji použila jako ústřední motiv na obalu svého alba \"Animals\" (1977).\n\nRozvojová společnost \"Parkview International\" zahájila rekonstrukci elektrárny a jejího blízkého okolí s odhadovanými náklady 750 miliónů liber. Rozvojový plán obsahuje dva hotely, divadlo, kino, kanceláře, byty, galerie a železniční spojku s nádražím \"Victoria\". Společnost také zamýšlí vybudovat miniaturní restauraci na vrcholu jednoho z komínu.\n\nDopravní spojení – metro: Victoria, Sloane Square,Vauxhall; železnice: Victoria.\n"}
{"id": "96451", "url": "https://cs.wikipedia.org/wiki?curid=96451", "title": "Hampton Court Palace", "text": "Hampton Court Palace\n\nHampton Court Palace je původní královský palác v Londýnském obvodu Richmondu. Palác je vzdálen 18,9 km na jihozápad od Charing Cross. V současnosti je přístupný pro veřejnost. V parku u paláce se každý rok koná květinová slavnost \"Hampton Court Palace Flower Show\".\nOd roku 1263 se na místě současného paláce nacházel statek Rytířů maltézského kříže. V roce 1505 si pronajal tuto usedlost nejvyšší komoří sir Giles Daubeney a využíval ji pro rozptýlení Jindřicha VII.\nThomas Wolsey, v době kdy zastával funkci arcibiskupa z Yorku a prvního ministra krále, převzal nájem a původní panské sídlo nechal v průběhu následujících sedmi let rekonstruovat a vytvořil tak základ současné podoby paláce. Wolsey chtěl vytvořit z tohoto paláce kardinálské renesanční sídlo po vzoru italských paláců.\n\nPalác si přivlastnil, ještě za života Wolseyho, asi v roce 1525, Jindřich VIII. Tudor, který nechal postavit Velkou aulu – poslední velkou středověkou aulu postavenou pro anglického panovníka a tenisový kurt (pro původní verzi tenisu, z něhož se vyvinula současná podoba tenisu).\n\nRoku 1604 byl palác místem jednání Jakuba I. s reprezentací anglických puritánů, známého jako \"Hampton Court Conference\". Důsledkem neúspěchu jednání bylo rozhodnutí krále Jakuba I. vydat vlastní verzi, tzv. Bibli krále Jakuba ( \"King James Version Bible\").\nZa vlády Marie II. a Viléma Oranžského byla část přestaveb vzniklých v době Jindřicha VIII. zbořena a část státních komnat se začala běžně používat. Polovina paláce byla v období let 1689 až 1694 přestavěna. Po smrti královny Marie ztratil Vilém zájem o rekonstrukci paláce. Poté byl palác znovu opomíjený až do doby Jiřího II. a jeho manželky Karolíny, kdy byl palác vybaven novým nábytkem, který navrhl architekt William Kent. Královniny soukromé komnaty – koupelna, ložnice a soukromá kaple – jsou přístupné veřejnosti.\n\nOd roku 1760 panovníci preferovali jiná londýnská sídla, a tak Hampton Court přestal být využíván jako královský palác.\n\nRoku 1796 započala rekonstrukce Velké auly a po jejím dokončení roku 1838 královna Viktorie zpřístupnila palác pro veřejnost. Velký požár v královském pokoji roku 1986 si vyžádal rekonstrukci některých místností, která byla ukončena roku 1995.\n\nPoblíž Hampton Courtu je světoznámý labyrint ze živého plotu. Založen byl okolo roku 1689 až 1695 Jiřím Londonem a Henrym Wisem pro Viléma Oranžského.\n\nLabyrint se rozprostírá na ploše 1300 m² a je dlouhý 800 m. Je pravděpodobné, že byl vytvořen na místě předchozího bludiště vytvořeného pro kardinála Wolseyho. Plot tvořily původně stromky habru ale časem bylo na jeho opravy použito i jiné druhy stromků a keřů.\n\nLabyrint se nachází v zahradách o ploše 243 000 m² obklopujících palác.\n\n"}
{"id": "96452", "url": "https://cs.wikipedia.org/wiki?curid=96452", "title": "Kensingtonský palác", "text": "Kensingtonský palác\n\nKensingtonský palác je královská rezidence v Kensingtonských zahradách v Londýnském obvodu Kensington a Chelsea. V současnosti je využíván následníkem britského trůnu – princem Williamem, jeho manželkou, vévodkyní Catherine a jejich dětmi. Kensingtonský palác je také používán jako domov pro prince Harryho a vévodkyni Meghan. Od listopadu 2005 je zde přístupná výstava fotografa Maria Testina – \"Diana, princezna z Walesu\".\n\nPůvodní budova z počátku 17. století byla postavena ve vesnici Kensington jako \"Nottingham House\" pro vévodu z Nottinghamu. Od jeho dědice ho odkoupil roku 1689 Vilém Oranžský, který si chtěl pořídit rezidenci poblíž Londýna ale dostatečně daleko od jeho znečištěného ovzduší. Kensington byl v té době vesnicí mimo hranice Londýna, ale blíže než Hampton Court Palace dostupný po Temži. Byla vybudovaná soukromá cesta spojující Kensington s Hyde Parkem, dostatečně široká pro to aby mohlo jet několik kočárů vedle sebe; její část je zachována doposud a je označována jako \"Rotten Row\".\nPalác byl rekonstruován a rozšířen podle návrhu Christophera Wrena. Na každém rohu centrální budovy byly vybudovány nové pavilóny, byla vybudována poradní síň a královská kaple. Poté co přístavby změnily orientaci domu směrem na západ, dostavěl severní a jižní křídlo.\n\nPo sedmdesát let byl Kensingtonský palác oblíbeným místem pobytu britských panovníků, ačkoli oficiálním sídlem dvora zůstal St James's Palace. Roku 1694 zde zemřela Marie II. na pravé neštovice. Roku 1702 Vilém Oranžský spadl u Hampton Court Palaceu z koně, byl převezen do Kensingtonského paláce a krátce nato zde zemřel. Po jeho smrti palác využívala jako své sídlo královna Anna. Wren pro ni navrhl skleník a Henry Wise vybudoval obrovský barokní květinový sad o rozloze asi 121 000 m².\nJiří I. utratil na úpravy tohoto paláce značné prostředky. William Kent vymaloval schodiště a některé stropy. Roku 1722 navrhl \"kupolovitou síň\" – hlavní státní místnost paláce. Roku 1819 byla v této místnosti pokřtěna princezna Viktorie z Kentu, pozdější královna Viktorie, která se v Kensingtonském paláci také narodila a pobývala zde i v době svého nástupu na trůn.\n\nPosledním panovníkem využívajícím Kensingtonský palác byl Jiří II.. Pro svou manželku nechal odstranit zastaralý květinový sad a nechal vybudovat Kensingtonské zahrady do podoby, jež je znatelná do současnosti. Po jeho smrti využívali palác méně významní členové královské rodiny.\n\nRoku 1981 byly pokoje 8 a 9 upraveny pro novomanžele prince Charlese a princeznu Dianu a staly se sídlem Diany od její svatby až do její smrti. Jejích syn princ William navštěvoval místní školku a základní školu, která se nachází nedaleko odsud.\n\nPro veřejnost doprovázenou průvodcem jsou přístupné pokoje patřící zesnulé princezně Margaretě, sestře královny Alžběty II.\n\nDopravní spojení – londýnské metro: Queensway, Bayswater, High Street Kensington.\n\n"}
{"id": "96453", "url": "https://cs.wikipedia.org/wiki?curid=96453", "title": "Katedrála svatého Pavla", "text": "Katedrála svatého Pavla\n\nKatedrála svatého Pavla (anglicky \"St Paul's Cathedral\") je katedrála anglikánské církve, sídlo londýnského biskupa, stojící na \"Ludgate Hill\" v Londýnském obvodu City. Současná stavba pochází ze 17. století a je všeobecně považována za pátou katedrálu svatého Pavla.\n\nLondýnská diecéze byla založena roku 604 a její katedrála sídlila vždy na \"Ludgate Hill\" a byla zasvěcena svatému Pavlovi. Oblast \"Ludgate Hill\" byla vždy nějakým způsobem spojena s náboženstvím. Předpokládá se, že zde byl původně starověký megalit a později chrám zasvěcený bohyni Dianě spolu s \"Apollo Temple\", který se kdysi nacházel ve Westminsteru.\n\nPrvní katedrála postavená Sasy byla ze dřeva. Byla zničena požárem roku 675 a o 10 let později byla obnovena a na její stavbu bylo znovu použito dřevo. Poté co byl tento chrám vydrancován Vikingy, byla postavena druhá katedrála a tentokrát bylo na její stavbu použito především kamene.\n\nDruhou katedrálu (označovanou také jako \"Původní katedrála svatého Pavla\") začali budovat Normané poté co byla předchozí saská katedrála zničena roku 1087 požárem. Práce na její stavbě trvaly více než 200 let a větší část rozestavěného chrámu byla zničena při požáru roku 1136.\nAčkoli pro stavbu zdí byl použit kámen, střecha byla znovu dřevěná. Chrám byl dokončen roku 1240 ale brzy byly zahájeny práce na jeho rozšíření. Katedrála byla vysvěcena roku 1300 i když stavba byla dokončena až roku 1314. V té době to byl s délkou 181 m třetí nejdelší chrám v Evropě a pyšnil se nejvyšší, 149 m vysokou, věží.\n\nV 16. století katedrála chátrala. Za vlády Jindřicha VIII. a Eduarda VI. došlo k ničení klášterů a jiných církevních staveb a v katedrále svatého Pavla byla zničena výzdoba interiéru, křížové lodi, márnice, kaple, oltáře a jiných domů v okolí katedrály. Mnoho z těchto náboženských budov náležejících ke katedrále bylo zabaveno panovníkem a prodáno jako obchody především tiskařům a knihkupcům, většinou evangelickým protestantům. Materiál z budov, které byly zbořeny byl použit na nové stavby například na stavbu Somerset House.\n\nRoku 1561 byla věž zničena úderem blesku a nebyla opravena, protože tato událost byla vnímána protestanty i katolíky jako výraz božího hněvu. Původní katedrála svatého Pavla byla zničena Velkým požárem Londýna roku 1666. Ačkoli některé části byly zachovány a katedrála mohla být rekonstruována, bylo rozhodnuto o stavbě nové katedrály. Tento záměr existoval ještě před požárem.\n\nRekonstrukcí katedrály zničené požárem, spolu s dalšími více než padesáti kostely, byl roku 1668 pověřen Christopher Wren. Jeho první návrh, rekonstruovat katedrálu na původních základech byl roku 1669 odmítnut. Druhý návrh ve formě chrámu ve tvaru řeckého kříže z let 1670 až 1672 byl zamítnut jako příliš radikální, stejně jako upravený návrh zpracovaný v měřítku 1:24, který je označován jako \"Great Model\" a je v současnosti vystaven v kryptě katedrály.\n\nDalší \"variantní\" návrh byl roku 1675 přijat a v červnu byly zahájeny stavební práce. Plán zahrnoval výstavbu malého chrámu s věží i když Karel II. později povolil Wrenovi provést \"dekorativní\" úpravy. Wren využil této příležitosti k radikální změně návrhu zahrnující rozsáhlý centrální dóm a věže na západní straně. Katedrála byla dokončena 20. října 1708, v den Wrenových 76. narozenin, i když se první bohoslužby konaly již 2. prosince 1697.\n\nChrám je postaven z portlandského vápence v renesančním a barokním stylu. Působivá hlavní katedrála je inspirována bazilikou svatého Petra v Římě. Je vysoká 108 m (365 stop měřeno k nejvyššímu bodu kříže na jeho věži, odpovídající počtu dnů v roce) a je výraznou dominantou Londýna. Líbivý vzhled chrámu je dosažen kombinací tří budov – nejvyšší budova není strukturovaná ale je působivá svou velikostí, nižší budova má velmi dekorativně zdobený interiér a spojovací část podpírá vrcholovou část.\n\nVlastní chrám se nachází na východ od hlavního západního vstupu. Chrámová loď obsahuje tři menší kaple ve dvou sousedních chrámových lodích – \"All Souls\" a \"St Dunstan's\" v severní a \"Chapel of the Order of St Michael and St George\" v jižní lodi. Hlavní prostor chrámu je zastřešen kupolovitou střechou. V chrámu se nacházejí tři ochozy, vnitřní – Šeptající ochoz (\"Whispering Gallery\") a vnější – Kamenný ochoz (\"Stone Gallery\") a Zlatý ochoz (\"Golden Gallery\"). Šeptající ochoz v interiéru chrámu je dostupný po 259 schodech z úrovně přízemí. Dostal své jméno po vlastnosti jeho konstrukce – šepot na jedné straně ochozu je slyšet v protilehlém místě ochozu.\n\nChór vybíhá na východ hlavní lodi a obsahuje lavice pro kněze a sbor a nacházejí se zde chrámové varhany. Varhany byly poprvé použity roku 1694 a současný nástroj je třetí největší svého druhu ve Velké Británii. Obsahuje 7 189 píšťal a 138 rejstříků. Na sever a jih vybíhají příčné chrámové lodě severního a jižního chóru. Katedrála má velmi rozsáhlou kryptu obsahující více než 200 památníků, kapli a pokladnici Řádu britského impéria. Christopher Wren se stal roku 1723 prvním člověkem pohřbeným v této kryptě.\n\nUvnitř katedrály jsou plakety, sochy a památníky věnované širokému spektru osobností. Hlavní část je věnovaná členům britské armády. V jižní příčné a severní boční chrámové lodi se nacházejí speciální památníky věnované lordu Nelsonovi a vévodovi z Wellingtonu. Velká část památníků je věnovaná známým básníkům, malířům duchovním a obyvatelům místní farnosti. Britská královská rodina využívá pro své významné svatby, pohřby a jiné církevní obřady Westminsterské opatství, ale v katedrále svatého Pavla se konal poslední významný královský sňatek prince Charlese a Diany Spencerové.\n\nV roce 2001 se v katedrále svatého Pavla konaly smuteční obřady připomínající oběti Teroristických útoků 11. září 2001 za účasti členů královské rodiny a velvyslance Spojených států amerických Williama Farishe.\n\nOd roku 2001 probíhá v katedrále rozsáhlá rekonstrukce, která byla dokončena v roce 2008 k 300. výročí jejího otevření. Předpokládalo se, že náklady na úpravy zahrnující vyčištění budovy a zlepšení vybavení pro návštěvníky, včetně úprav pro zpřístupnění katedrály pro invalidní občany, mají dosáhnou výše 40 miliónů liber.\n\nKatedrála je přístupná veřejnosti. Cena jednotlivé vstupenky pro dospělého (2016) – 18,00 £.\n\nDopravní spojení s okolím – metro – St Paul's, Mansion House; DLR a metro – Bank Station; železnice a metro – Blackfairs Station.\n\n\n"}
{"id": "96458", "url": "https://cs.wikipedia.org/wiki?curid=96458", "title": "Vlčí jáma (Potůčky)", "text": "Vlčí jáma (Potůčky)\n\nPropadlina Vlčí jáma leží asi 1,5 km severovýchodně od města Horní Blatná v Karlovarském kraji, na Blatenském vrchu v katastrálním území Potůčky. Jedná se o chráněnou lokalitu s propadlinou bývalého dolu Wolfgang. Tato propadlina ukazuje zbytky starých zřícených chodeb a komor. Je přes 120 m dlouhá, široká přibližně 14 m a hluboká až 25 m.\n\nDůl Wolfgang byl jedním z největších dolů v Hornoblatenském revíru; těžil se zde cín. Důl dosáhl hloubky až 85 m, což byl na tu dobu značný rozměr.\n\nVlčí jáma je chráněná v rámci přírodní památky Vlčí jámy.\n\nPoblíž se nachází Ledová jáma, rozhledna Blatenský vrch a Blatenský vodní příkop.\n\n"}
{"id": "96464", "url": "https://cs.wikipedia.org/wiki?curid=96464", "title": "Ledová jáma", "text": "Ledová jáma\n\nLedová jáma leží cca 2 km severovýchodně od města Horní Blatná v Karlovarském kraji, v katastrálním území Potůčky. Poblíž ní se nachází Vlčí jáma, rozhledna Blatenský vrch a Blatenský vodní příkop. Je to propadlina 15 m hluboká a velmi úzká. Je vytvořena hlubinnou těžbou cínové rudy. Jedná se o pozůstatek dolu Jiří, dnes zčásti zasypaný kameny uvolněnými ze stěn.\n\nPodle historických pramenů důl dosahoval hloubky až 50 m. Vzhledem k profilu této průrvy se zde vytváří teplotní režim s velmi nepatrným oběhem vzduchu, takže i v letním období se zde uchovává tzv. jeskynní led, proto se také jámě říká ledová. Staré zprávy zaznamenávají, že zde bylo vytěženo 6 \"fůr\" pro ošetření vojáků raněných za bitvy národů u Lipska v roce 1813. Ledová jáma je chráněná v rámci přírodní památky Vlčí jámy.\n"}
{"id": "96465", "url": "https://cs.wikipedia.org/wiki?curid=96465", "title": "Index PX", "text": "Index PX\n\nIndex PX je oficiální index Burzy cenných papírů Praha. První výpočet indexu PX se uskutečnil 20. března 2006, kdy se stal nástupcem indexů \"PX 50\" a \"PX-D\". Index PX převzal historické hodnoty staršího indexu PX 50 a spojitě na ně navázal. Výpočet indexu PX 50 byl zaveden ve shodě s metodologií IFC (International Finance Corporation) doporučenou pro tvorbu indexů na vznikajících trzích. Počátečním dnem výpočtu indexu se stal 5. duben 1994, k němuž byla sestavena báze obsahující 50 nejvýznamnějších akciových emisí a nastavena výchozí hodnota indexu na - 1 000 bodů.\n\nIndex PX je cenovým indexem, dividendové výnosy se ve výpočtu nezohledňují. Báze indexu se aktualizuje 4× ročně.\n\nSvého historického minima zatím dosáhl 8. října 1998 po ruské finanční krizi s hodnotou 316 bodů; další nízkou hodnotou pak bylo 320 bodů 17. září 2001, následek teroristických útoků 11. září. Hodnotu 1000 bodů poprvé překonal 19. listopadu 2004. Nejblíže k 2000 bodů se dostal 29. října 2007, kdy dosáhl hodnoty 1936 bodů, tato hodnota je také zatím historickým maximem. Po vypuknutí světové finanční krize spadl nejníže 18. února 2009 na 628 bodů.\n\nSeřazeno dle podílu emise na tržní kapitalizaci báze, který v době aktualizace indexu nesmí přesáhnout 20 % (do března 2011 pak 25 %).\n\n\n\n\n"}
{"id": "96469", "url": "https://cs.wikipedia.org/wiki?curid=96469", "title": "Královský soudní dvůr", "text": "Královský soudní dvůr\n\nKrálovský soudní dvůr (\"Royal Courts of Justice\") je budova v Londýně, ve které sídlí Odvolací soud (\"Court of Appeal\") a Vrchní soud (\"High Court of Justice\") Anglie a Walesu. Soudní pře jsou přístupné veřejnosti, ačkoli některé vymezené případy jsou projednávány bez jejího přístupu.\nBudova je mohutná kamenná stavba ve stylu viktoriánské gotiky. Autorem návrhu byl George Edmund Street, původně právník, později architekt. Byla postavena v 70. letech 19. století. Nachází se v ulici Strand v městském obvodu Westminster, poblíž hranice s City a Camdenem. Je obklopena čtyřmi advokátními sdruženími (Inns of Court).\n\nOsobám, které nemají právního zástupce, je poskytována v rámci soudního dvora právní pomoc. V hlavní vstupní hale poskytují právníci bezplatné právní rady. O tyto služby bývá velký zájem a tak je třeba počítat s čekáním ve frontě.\n\nHlavní trestní soudní dvůr, \"Central Criminal Court\", se nachází odděleně a je lidově je nazýván \"Old Bailey\".\n\nDopravní spojení – metro - Chancery Lane a Temple.\n\n"}
{"id": "96470", "url": "https://cs.wikipedia.org/wiki?curid=96470", "title": "Královská burza (Londýn)", "text": "Královská burza (Londýn)\n\nKrálovská burza v City byla založena roku 1565 sirem Thomasem Greshamem jako centrum obchodování pro Londýn. Pozemek pro stavbu byl poskytnut Corporation of London a cechem obchodníků s látkami a má trojúhelníkový tvar ohraničený ulicemi \"Cornhill\" a \"Threadneedle Street\". Vzhled stavby byl inspirován budovou nejstarší burzy na světě v Antverpách, na níž se začalo obchodovat již roku 1531.\n\nKrálovská burza byla slavnostně otevřena 23. ledna 1571 královnou Alžbětou I., která jí udělila královský titul.\n\nGershamova původní budova byla zničena Velkým požárem Londýna roku 1666. Burza byla obnovena podle návrhu Edwarda Jarmana a otevřena roku 1669. I tato stavba byla zničena v lednu roku 1838 požárem.\n\nTřetí budova královské burzy stojí na místě původní burzy. Skládá se z čtyřboké struktury kolem vnitřního nádvoří kde obchodníci mohli uskutečňovat své obchody. Autorem návrhu této třetí budovy byl sir William Tite. Burza byla otevřena 28. října 1844 královnou Viktorií, i když obchodování zde bylo zahájeno až 1. ledna 1845.\n\nObchodování na této burze bylo ukončeno roku 1939 a nyní je zde nákupní centrum s luxusním zbožím.\n\n"}
{"id": "96471", "url": "https://cs.wikipedia.org/wiki?curid=96471", "title": "Královská greenwichská observatoř", "text": "Královská greenwichská observatoř\n\nKrálovská greenwichská observatoř ( původně \"Royal Greenwich Observatory\") byla zřízena roku 1675 králem Karlem II. V té době byl také zřízen úřad královského astronoma, aby řídil práci observatoře a podporu navigace. Nachází se na kopci v Greenwich Parku v londýnském obvodu Greenwich.\n\nFlamsteed House, původní část observatoře byl navržen sirem Christopherem Wrenem a byl první účelovou stavbou pro určenou pro vědecký výzkum ve Velké Británii. Byl určen pro astronomický vědecký výzkum vedený Johnem Flamsteedem a později se stal i sídlem přesného měření času a Námořního úřadu Jejího Veličenstva.\n\nBritští astronomové používali observatoř pro svá měření dlouhou dobu. Budovou vedly čtyři poledníky. Základem pro měření zeměpisné polohy byl nultý poledník ustanovený roku 1851 a přijatý na mezinárodní konferenci roku 1884. Původně byla jeho poloha vyznačena na dvoře observatoře mosazným páskem, později nahrazen páskem z nerezové oceli a od 16. prosince 1999 silným zeleným laserovým paprskem osvětlujícím londýnské noční nebe.\n\nGreenwichský hlavní čas (\"Greenwich Mean Time\") byl jedno období založen na měření času v této observatoři. Později byl nahrazen \"Coordinated Universal Time\". Pohyb časového balónu (\"time ball\" – viz obrázek) každodenně označuje přesný čas jedné hodiny odpolední – tento mechanismus instaloval roku 1833 královský astronom John Pond.\n\nV současné době se v budově nachází muzeum astronomických a navigačních přístrojů, mezi jinými ceněný chronometr Johna Harrisona.\n\nV únoru 2005 byla zahájena rekonstrukce s náklady 15 miliónů liber, jejímž výsledkem bude i nové planetárium, další výstavní galerie a studijní prostory.\n\nPo většinu 20. století sídlila královská observatoř mimo Greenwich. Posledním rokem, kdy tu byly všechny části observatoře, byl rok 1924. V té době působil rozvoj železniční dopravy stále větší znečištění ovzduší, a to vedlo k přestěhování oddělení magnetismu a meteorologie do Abingeru.\n\nV době druhé světové války se všechna oddělení, včetně těch londýnských, přestěhovala na venkov do Abingeru, Bradfordu a Bathu a aktivity v Greenwichi byly redukovány na minimum.\n\nPo válce, v důsledku zvýšeného svitu světelného pozadí Londýna, bylo rozhodnuto o přestěhování královské observatoře do \"Herstmonceux Castle\" (70 km jihovýchodně od Greenwiche, poblíž Hailshamu). Úřad královského astronoma se tam přemístil již v roce 1948, ale ostatní vědecká oddělení až po výstavbě nové budovy observatoře roku 1957.\n\nDopravní spojení – DLR – Cutty Sark.\n\n"}
{"id": "96473", "url": "https://cs.wikipedia.org/wiki?curid=96473", "title": "Lambethský palác", "text": "Lambethský palác\n\nLambethský palác (\"Lambeth Palace\") je oficiální londýnské sídlo arcibiskupa z Canterbury. Nachází se v městském obvodu Lambeth, na jižním nábřeží Temže, nedaleko od Westminsterského paláce. Byl zakoupen pro arcibiskupa okolo roku 1200.\n\nJižní břeh Temže se rozvíjel pomaleji než historické centrum Londýna, protože půda zde byla bažinatá. Jméno \"Lambeth\" ztělesňuje \"hithe\", přistání na řece: arcibiskupové přicházeli a odcházeli po moři, stejně jako John Wycliff, který zde byl souzen pro kacířství. Při anglickém rolnickém povstání v roce 1381 byl palác napaden.\n\nNejstarší dochovaná část paláce je staroanglická kaple. Takzvaná \"Lollardova věž\", která byla v 17. století používána jako vězení, pochází z roku 1440. Dochovala se i tudorovská cihlová vstupní brána, postavená kardinálem Johnem Mortonem roku 1495. Rakev kardinála Pole zde byla vystavena 40 dní po jeho smrti roku 1558.\nVelká hala byla vypleněna Cromwellovými tlupami v době Anglické občanské války. Po skončení války byla arcibiskupem Williamem Juxonem roku 1663 rekonstruována ve stylu zdůrazňujícím kontinuitu episkopálního směru v Anglikánské církvi s Katolickou církví (králův bratr byl katolík).\n\nČást Lambethského paláce obývaná současným arcibiskupem byla postavena v neogotickém slohu Edwardem Blorem, který se podílel na přestavbě Buckinghamského paláce, roku 1834. V paláci se nachází mnoho portrétů arcibiskupů od významných malířů například od Hanse Holbeina, Anthonyho van Dycka, Williama Hogartha a sira Joshuy Reynoldse.\nOficiální arcibiskupská knihovna obsahuje velký počet významných děl z historie Anglikánské církve. Byla založena jako veřejná knihovna arcibiskupem Richardem Bancroftem roku 1610. Obsahuje velkou sbírku materiálu o církevních dějin, včetně arcibiskupských a biskupských archivů a dokumentů vztahujících se k různým anglikánských misijním a charitativním společnostem. Cenná sbírka originálních rukopisů obsahuje důležité materiály, některé lze datovat zpětně až do 9. století. Mimo historického významu je tato kolekce charakteristická šíři témat od historie umění a architektury až po historii koloniálního panství Britského impéria a různých aspektů anglické sociální, politické a ekonomické historie. Je také zdrojem pro studium místní historie a genealogie.\nKnihovna obsahuje více než 120.000 knih, stejně jako archivy arcibiskupa z Canterbury a jiných církevních orgánů sahají až do 12. století. V knihovně se nachází také Lambethská a Gutenberská bible.\n\nSousední farní kostel \"St Mary-at-Lambeth\" byl rekonstruován okolo roku 1850, ačkoli zachované starodávné památníky dávají tomuto chrámu nádech starobylosti. Mezi jinými jsou to hrobky některých arcibiskupů a zahradník. Kostel byl odsvěcen roku 1972 a v současnosti se zde nachází Muzeum zahradnické historie.\n\nMortonova věž je červeně cihlová Tudorovská vrátnice se dvěma věžemi s cimbuřím, která tvoří vstup do moderních budov a areálů paláce. Byla postavena kardinálem John Mortonem kolem roku 1490.\nMorton sám žil krátkodobě ve věži a používal velké místnosti v centru věže nad větší z obou bran jako audienční síni.\n\n\"Lambethská podpora\", denní nabídka chleba, vývaru a peněz byla zavedena na popud arcibiskupa Winchelsea ve třináctém století. Toto dárcovství bylo nabízeno z věže až do roku 1842.\nV přízemí jižní věže je malá cela, která byla krátce používaná jako vězení v 16. století. Dva železné kroužky lze stále nalézt připevněné na stěnu.\nKdyž se Thomas More přidal k personálu Lambethského Paláce ve věku dvanácti let, aby získal vzdělání ve fungování významné domácnosti, předpokládá se, že bydlel ve věži v průběhu svého pobytu.\n\nHlavní vchod do Lambethského paláce, Mortonova věž, je denně hlídán týmem vrátných. Umístění vrátnice zůstává nezměněné od doby, kdy byla věž postavena.\n\nDopravní spojení – metro – Lambeth North\n\n"}
{"id": "96474", "url": "https://cs.wikipedia.org/wiki?curid=96474", "title": "Blatenský vrch", "text": "Blatenský vrch\n\nBlatenský vrch (1043 m) leží v Krušných horách na katastru obce Potůčky zhruba 1,5 km severovýchodně od města Horní Blatná v Karlovarském kraji. Poblíž něj se nachází Vlčí jáma, Ledová jáma (dohromady chráněné jako přírodní památka Vlčí jámy) a Blatenský vodní příkop. Na jeho vrcholku se nachází rozhledna a televizní převaděč.\n\nNejstarší stavbou na Blatenském vrchu je rozhledna, která pochází z roku 1913. Za svůj vznik vděčí Spolku pro zimní sporty, působícímu tehdy v nedalekém městečku Horní Blatná, jehož členové měli velké ambice přeměnit okolí na centrum turistiky a sportu. Požádali známého chebského architekta Karla Matusche o vypracování projektu hotelu s rozhlednou, spojujícího v sobě možnosti ubytování, stravování a vyhlídky do kraje. Stavba horské chaty s rozhlednou byla zahájena v létě roku 1912 a první návštěvníky uvítaly 5. července 1913, ještě před zahájením zimní sezóny. Při této příležitosti byla věž hotelu slavnostně pokřtěna jménem rakouské arcivévodkyně Zity. V poválečném období připadl objekt pohraničníkům. Ti jej zanechali v takovém stavu, že musela být chata zbourána a zůstala samotná rozhledna. O ní se již řadu let dobrovolně starají ochránci přírody, kteří mají na Blatenském vrchu také svojí chatu.\n\nBlatenský vrch je přístupný z několika směrů:\n\n"}
{"id": "96475", "url": "https://cs.wikipedia.org/wiki?curid=96475", "title": "Millennium Dome", "text": "Millennium Dome\n\nMillennium Dome je obrovský kupolovitý dóm na Greenwichském poloostrově v oblasti Docklands v londýnském obvodu Tower Hamlets ve východním Londýně. V květnu 2005 byl zveřejněn úmysl společnosti \"O2\" financovat provoz tohoto dómu, následně došlo ke změně názvu celého zábavního centra na O, jehož součástí je také O Arena.\n\nDóm je největší samostatně zastřešenou stavbou světa. Z vnějšku vypadá jako velký bílý kupolovitý stan s dvanácti 95 m vysokými žlutými podpěrnými sloupy. Průměr kruhové stavby je 365 m. Je snadno viditelný na leteckých snímcích Londýna. Tvarem připomíná dóm postavený pro Britský festival roku 1951. Architektem stavby byl Richard Rogers.\n\nStavbu řídil Buro Happold. Materiál střechy je tkanina ze sklenených vláken potažená teflonem (PTFE). Hmotnost vlastní střechy je menší než hmotnost vzduchu uzavřeného její konstrukcí a ve středu budovy Millennium Dome se střecha vypíná do výšky 50 m. Její plocha je přerušena otvorem, kterým vede ventilace z Blackwallského tunelu.\n\nProjekt, v jehož rámci byl postaven Millenium Dome, zahrnoval i regeneraci Greenwichského poloostrova. Půda zde byla původně kontaminována toxickými kaly z plynárny, která zde působila v letech 1889 až 1985. Vyčištění pozemků mělo vytvořit prostor pro expanzi v jinak přeplněném městě. Projekt vyčištění a rekultivace má pokračovat v dalších málo obydlených oblastech východního Londýna v rozvojové oblasti v okolí Temže, označované \"Thames Gateway\".\n\nPůvodním záměrem konzervativní vlády Johna Mayora byla výstavba haly k oslavě příchodu nového milénia v rozsahu původního dómu postaveného u příležitosti Britského festivalu. Po volbách roku 1997 se k moci dostala labouristická strana vedená Tony Blairem a ta rozhodla o tom, že dóm bude mít výrazně větší rozměry než bylo původně plánováno.\n\nV průběhu roku 2000 byl dóm přístupný veřejnosti a konalo se zde mnoho výstav a jiných přitažlivých akcí. Hlavním problémem provozování dómu bylo vytvoření zajímavých a atraktivních výstav v tak obrovském prostoru. Interiér byl rozdělen do několika zón – tělo, práce, vzdělání, peníze, hry, cesty, podobizna, živý ostrov, řeč, věrnost, dům, odpočinek, mysl a sdílený prostor. Na hlavním pódiu bylo 999krát předváděno akrobatické představení doprovázené hudbou Petera Gabriela. V průběhu roku byl v odděleném kině promítán film vyrobený speciálně pro tuto příležitost.\n\nProjekt byl tiskem často označován jako krach. Organizátoři v průběhu roku 2000 požadovali další finance na provoz dómu. Ke změně nepomohly ani časté personální změny ve vedení. Během prvního roku dóm navštívilo asi 6,5 miliónů návštěvníků, o něco málo více než Britský festival v roce 1951, který se konal od května do září, s počtem 6 miliónů návštěvníků.\n\nV období 2001 až 2007 byl dóm běžně uzavřen. V prosinci 2001 se objevily návrhy na výstavbu sportovišť a zábavních center v dómu ale nebyly realizovány. V prosinci 2003 byl dóm krátce otevřen pro \"Winter Wonderland 2003\". V průběhu vánočních svátků byl dóm využit jako útočiště pro bezdomovce. V souvislosti s konáním Letních olympijských her 2012 byl dóm rekonstruován na multifunkční arénu (O Arena) a v době her má být využit pro soutěže ve sportovní gymnastice a finálová utkání v basketbale.\n\nDopravní spojení – metro – stanice North Greenwich.\n\n\n\n"}
{"id": "96476", "url": "https://cs.wikipedia.org/wiki?curid=96476", "title": "LWS-3 Mewa", "text": "LWS-3 Mewa\n\nLWS-3 Mewa (\"Racek\") byl polský průzkumný a pozorovací letoun vyráběný společností Lubelska Wytwórnia Samolotów (LWS, Lublinská výrobna letadel). První prototyp vzlétl už v roce 1937 v Lublinu, ale první sériové kusy se k bojovým jednotkám dostaly až po vypuknutí druhé světové války.\n\nNa rozdíl od svého předchůdce RWD-14 Czapla (\"Volavka\") byla \"Mewa\" moderní průzkumný letoun krátkého doletu srovnatelný se zahraničními konstrukcemi jako Henschel Hs 126 nebo Westland Lysander. Mezi výhody Mewy patřily krátký vzlet a přistání, které umožňovaly provozovat letoun i z provizorních letišť (louky, pole apod.).\n\n\n\n"}
{"id": "96478", "url": "https://cs.wikipedia.org/wiki?curid=96478", "title": "Mramorový oblouk (Londýn)", "text": "Mramorový oblouk (Londýn)\n\nMramorový oblouk (\"Marble Arch\") je oblouk z kararskéko mramoru poblíž \"Speakers' Corner\" v Londýnském Hyde Parku v městském obvodu Westminster u západního konce Oxford Street.\n\nAutorem návrhu byl v roce 1828 John Nash. Inspiroval se triumfálním Konstantinovým obloukem v Římě. Původně byl vztyčen na ulici Mall jako brána do Buckinghamského paláce (Nash původní \"Buckingham House\" rozšířil na královský palác pro Jiřího IV.).\n\nPoté, co byl shledán příliš úzkým pro královský kočár, byl roku 1851 přemístěn na místo kde stojí dodnes. Uvnitř oblouku se nacházejí tři malé místnosti, které byly do roku 1950 používány jako policejní stanice. Některé sochy určené pro jeho výzdobu, především ty, které měly zdobit původní hlavní vstup, byly umístěny na průčelí Národní galerie. Oblouk stál poblíž tyburnského popraviště, místa veřejných poprav v období let 1388 až 1793. Průchod nebo průjezd obloukem je povolen pouze členům královské rodiny a příslušníkům královského jízdního dělostřelectva.\n\nDoprava – metro – Marble Arch.\n"}
{"id": "96479", "url": "https://cs.wikipedia.org/wiki?curid=96479", "title": "Neasdenský chrám", "text": "Neasdenský chrám\n\nNeasdenský chrám (\"Neasden Temple\") nebo také \"Shri Swaminarayan Mandir\" je hinduistický chrám v londýnském obvodu Brent.\n\nJe pokládán za největší hinduistický chrám mimo Indii. Skládá se z pečlivě propracovaného chrámu v tradičním indickém stylu z kararského mramoru a bulharského vápence a velké dvorany (\"Haveli\"), která je schopna pojmout 4 až 5 tisíc lidí.\n\nChrám je přístupný i pro veřejnost bez hinduistického vyznání, a nachází se zde rozsáhlá výstava objasňující základy tohoto náboženství.\n\nUvnitř chrámu (\"Mandir\") se nachází tři hlavní svatyně a čtyři další pak na každé straně chrámu. Nad každou svatyní se vypíná věž (\"shikhar\") viditelná zvenčí. Proto se pro tento typ hinduistického chrámu také označuje jako \"shikharbaddha Mandir\". Uvnitř každé ze svatyní stojí socha boha, kterému je svatyně zasvěcena. Každá ze soch je považována za vtělení boha samého, a proto určený mnich (\"sādhu\"), žijící v chrámu, vykonává denně určené rituály.\n\n"}
{"id": "96480", "url": "https://cs.wikipedia.org/wiki?curid=96480", "title": "1 Canada Square", "text": "1 Canada Square\n\nBudova One Canada Square je druhou nejvyšší obyvatelnou budovou Velké Británie. Je pozorovatelná z velké dálky a charakteristická tvarem připomínajícím tužku. Stavba obsahuje 50 poschodí, je vysoká 235 m a je druhou nejvyšší obývanou budovou Velké Británie (televizní věž \"Emley Moor\" s výškou 330 m poblíž \"Huddersfieldu\" je nejvyšší konstrukcí). Po dokončení v roce 1990 překonala původní nejvyšší budovu – Tower 42 (výška 183 m). Až v roce 2012 ji překonal The Shard v londýnském London Bridge.\n\nAutorem návrhu stavby je argentinský architekt César Pelli. Název budovy vyjadřuje její adresu – číslo 1 na náměstí Canada Square. Náměstí je pojmenováno po Kanadě, protože bylo i s budovami vybudováno kanadskou developerskou společností \"Olympia and York\", kterou vlastní rodina \"Reichmannova\". Společnost vlivem pádu cen nemovitostí bankrotovala, což způsobilo, že část horních pater budovy zůstala po jejím dokončení neobsazena.\n\nStavba je také běžně označována jako \"Canary Wharf Tower\" po finančním centru, jehož výraznou dominantu tvoří. Je lehce viditelná z velké dálky, zvláště z jižních části Londýna. Je dokonce pozorovatelná z některých úseků dálnice \"A2\" ze vzdálenosti 40 km.\n\nBudova má v současnosti dva sousedy – další kancelářské komplexy, které vyrostly poblíž ale jsou o něco nižší, asi 200 m – \"HSBC Tower\" (Canada Square 8-16) a \"Citigroup Centre\" (Canada Square 25).\n\nAčkoli se jedná o druhý nejvyšší dům Velké Británie, neexistuje v něm veřejně přístupná vyhlídková terasa. Přesto přízemí budovy, vstupní hala a suterén je veřejnosti přístupný a nachází se v něm obchodní centrum a dopravní křižovatka metra a DLR.\n\nV budově má kanceláře několik významných finančních společností, stejně jako některé důležité anglické noviny včetně \"Daily Mirror\", \"Sunday Mirror\", \"Sunday People\" a \"Daily Telegraph\".\n\n\n\n\n\n"}
{"id": "96481", "url": "https://cs.wikipedia.org/wiki?curid=96481", "title": "Royal Albert Hall", "text": "Royal Albert Hall\n\nRoyal Albert Hall of Arts and Sciences (\"Královská Albertova hala umění a vědy\") je hala pro pořádání koncertů a jiných uměleckých aktivit věnovaná manželu královny Viktorie, princi Albertovi. Nachází se v jižním Kensingtonu v Londýnském obvodu Kensington a Chelsea. Tvoří část národního památníku prince Alberta, jehož dekorativní částí je Albertův památník na sever od Royal Albert Hall v Kensingtonských zahradách. V této hale jsou umístěny druhé největší varhany Velké Británie a je místem konání festivalu \"Proms\".\n\nOd svého otevření 29. března 1871 Royal Albert Hall hostila různé významné osobnosti a rozmanité akce. Koná se zde pravidelně festival klasické hudby \"Proms\", různé rockové koncerty, konference, bály, vzdělávací akce, baletní, operní a cirkusová představení. Je i místem různých sportovních utkání v boxu, tenisu a zápasu (včetně prvního turnaje v sumó, konaného mimo Japonsko).\n\nHala má oválný tvar o rozměrech 90 na 80 m a kapacitu 8000 návštěvníků, i když současné bezpečnostní předpisy dovolují maximální počet 7000. Obrovská skleněná střecha v kovovém rámu se vypíná do výšky 45 m. Na obvodu haly je terakotový vlys zobrazující \"triumf vědy a umění\" odkazující na účel, pro který byla hala postavena.\n\nRoku 1851 byla v Hyde Parku pořádána Světová výstava, pro niž byl postaven Crystal Palace. Úspěch výstavy vedl prince Alberta k návrhu na výstavbu série specializovaných staveb určených ke konání akcí pro pobavení veřejnosti. Postup prací na tomto záměru byl pomalý a roku 1861 princ Albert zemřel. Přesto byla navržena výstavba památníku věnovaného jeho památce s obrovskou halou poblíž. Z výtěžku výstavy byly zakoupeny pozemky v Hyde Parku. V dubnu 1867 po navýšení zbylých prostředků z výstavy královna Viktorie vydala královský dekret a 20. dubna byl položen základní kámen.\n\nAutoři návrhu, Francis Fowke a Henry Young Darracott Scott, byli výrazně ovlivněni starověkými amfiteátry. Materiálem na stavbu haly byly farehamské červené cihly s terakotovou výzdobou. Tato výzdoba pochází ze známé dílny \"Gibbs And Canning Limited\" z Tamworthu. Střecha je tvořena kovovou konstrukcí, která je vyplněna skleněnými tabulemi. Konstrukce střechy byla smontována v Manchesteru, poté byla rozdělena na jednotlivé menší díly a koňskými povozy dopravena na místo určení. Odstraňování podpěrné konstrukce zpod smontované střechy se zúčastnili pouze dobrovolníci, protože panovaly obavy, zda konstrukce střechy vydrží. Po odstranění podpěrné konstrukce však střecha poklesla pouze o pět osmin palce (cca 1,5 cm). Původně měla být hala dostavěna 25. prosince 1870.\n\nRoyal Albert Hall byla slavnostně otevřena 29. března 1871. Po úvodním proslovu prince Edwarda se konal slavnostní koncert, při kterém se projevily problémy s akustikou sálu. Tyto problémy byly eliminovány až roku 1969 montáží řady velkých sklolaminátových rozptylových disků (označovaných jako \"houby\" nebo \"létající misky\") pod střechu sálu pro odstranění typické ozvěny. Uvádí se, že hala je jediné místo, kde si může být britský skladatel jistý, že své dílo uslyší dvakrát.\n\nPůvodně byla hala osvětlena plynovým osvětlením. Elektrické osvětlení bylo instalováno roku 1897. Hala prošla v nedávné době v letech 1996–2004 rekonstrukcí. Tyto úpravy zahrnovaly modernizaci varhan prováděnou společností \"Manders of London\" a dostavbu jižního vestibulu ve stylu shodném s existujícími vestibuly.\n\nDopravní spojení - Metro - Gloucester Road, South Kensington.\n\n"}
{"id": "96483", "url": "https://cs.wikipedia.org/wiki?curid=96483", "title": "Royal Festival Hall", "text": "Royal Festival Hall\n\nRoyal Festival Hall je koncertní a taneční sál v rámci kulturního centra \"South Bank Centre\" v Londýně. Nachází se na Belvedere Road, na nábřeží Temže nedaleko Hungerford Bridge.\n\nMožnost spojení do haly veřejnou londýnskou dopravou je metro do stanice Waterloo.\n\nZákladní kámen haly položil premiér Clement Attlee roku 1949, na místě kde původně stál pivovar. Jednalo se o příspěvek London County Council pro Britský festival a oficiálně byla otevřena 3. května 1951.\n\nRoyal Festival Hall je postavena v modernistickém stylu. Autory návrhu byli architekti Leslie Martin, Peter Moro a Robert Matthew z \"LCC's Architects' Department\". Martinovi bylo v době, kdy byl jmenován hlavním architektem této stavby, 39 let. Sám používal pro tuto budovu termín \"vajíčko v krabici\" – vystihující spojení oválného sálu s okolními hranatými budovami.\n\nBudova byla drobně upravena roku 1964 dostavbou foyerů a teras na straně obrácené směrem k řece a přístavbou šaten. Později byly v okolí dostavěny další budovy, jež tvoří součást \"South Bank Centre\" – Queen Elizabeth Hall, Purcell Room a Hayward Gallery.\n\nOd konce 80. let 20. století bylo foyer budovy přístupné během dne i když se zde nekonalo žádné představení.\n\nV letech 2005-2007 probíhala v Royall Festival Hall rekonstrukce, která vylepšila akustické vlastnosti a flexibilitu použití sálu. Byly také renovány veřejně vstupní prostory a kavárny. Na straně k řece byla dobudována řada sedmi obchodních a stravovacích zařízení.\n\n"}
{"id": "96484", "url": "https://cs.wikipedia.org/wiki?curid=96484", "title": "St James's Palace", "text": "St James's Palace\n\nSt. James's Palace je jeden z nejstarších paláců v Londýně. Nachází se v ulici Pall Mall nedaleko na sever od St. James's Park.\n\nPostaven byl roku 1530 Jindřichem VIII., na místě původní nemocnice zasvěcené svatému Jakubovi (od jehož jména je odvozen název paláce a okolního parku). Budova byla postavena z červených cihel v tudorovském stylu.\n\nOd roku 1698, poté, co byl Whitehallský palác zničen požárem, se stal hlavním londýnským sídlem panovníka a administrativním centrem monarchie. V době Commonwealthu byl využíván i jako kasárna.\n\nPanovníci Hannoverské dynastie původně využívali palác jako své sídlo až do doby, kdy byl roku 1809 zničen požárem, po kterém se zachovala z původní stavby pouze brána Jindřicha VIII. V době opravy St. James's Palace byl využíván jako královská rezidence Buckingham House (později rozšířený na Buckinghamský palác). Formální potvrzení ustanovení Buckinghamského paláce jako hlavního královského sídla v Londýně bylo provedeno za vlády královny Viktorie.\n\nSt. James's Palace je používán do současné doby, například zde má formálně sídlo královský soudní dvůr a akreditují se zde zahraniční diplomaté. Dále je londýnským sídlem princezny Anny a Alexandry, princezny z Kentu.\n\nKrálovnina kaple, navržená Inigo Jonesem, sousedí s palácem a na rozdíl od samostatného paláce je ve vymezeném období přístupná pro veřejnost.\n\n\n\n"}
{"id": "96485", "url": "https://cs.wikipedia.org/wiki?curid=96485", "title": "Tower 42", "text": "Tower 42\n\nTower 42 je třetí nejvyšší mrakodrap v Londýnské City na \"Old Broad Street\". Původně byl postaven pro \"National Westminster Bank\", což vysvětluje její původní označení \"NatWest Tower\". Při pohledu shora budova svým tvarem připomíná logo této společnosti (tři trámy v šestibokém uspořádání). Stavba, navržená Richardem Seifertem, byla postavena v období let 1971 až 1979 a byla otevřena roku 1980. Náklady dosáhly výše 72 miliónů liber.\n\nVýška budovy je 183 m, což ji řadilo na první místo nejvyšších staveb v Londýně až do výstavby 1 Canada Square v oblasti Docklands roku 1990.\n\nByl to první mrakodrap v City a první výjimka z omezení, které v té době platilo pro stavbu výškových staveb v City.\n\nBudova je vystavěna kolem masivního betonového jádra z něhož jsou vysunuta jednotlivá poschodí, což však snižuje využitelnou plochu.\n24. dubna 1993 vybuchla na Bishopsgate bomba nastražená IRA, která způsobila poškození Tower 42 i jiných okolních staveb. Budova musela být opravena a většina interiéru vyměněna. Po opravě se společnost NatWest rozhodla budovu přejmenovat na Mezinárodní finanční centrum (\"International Financial Centre\") a prodat. Novým vlastníkem se stala společnost \"Greycoat\" a ta ji přejmenovala na Tower 42, název odvozený z počtu poschodí budovy. V současnosti kanceláře v budově využívá velké množství různých společností.\n\nV budově se nacházejí dvě restaurace – \"Rhodes Twenty Four\" na 24. poschodí a \"Vertigo 42\" na 42. poschodí. \"Vertigo 42\" je exkluzivní bar specializovaný na pokrmy z mořských živočichů a šampaňské. Poloha ve 42 patře budovy poskytuje hostům nádherný výhled na centrum Londýna.\n\nTower 42 byl po 10 let nejvyšším mrakodrapem v Londýně a Velké Británii. Po své dostavbě překonal tehdy nejvyšší 143 m vysoký \"Guy's Tower\", nemocnici v londýnském obvodu Southwark.\n\nDopravní spojení - metro - Aldgate, Bank; DLR - Bank.\n\n"}
{"id": "96486", "url": "https://cs.wikipedia.org/wiki?curid=96486", "title": "Věž British Telecom", "text": "Věž British Telecom\n\nVěž British Telecom (\"BT Tower\"), původně \"Post Office Tower\" a také \"London Telecom Tower\", je vysoká válcovitá věž na Cleveland Street v Londýnském obvodu Westminster. Hlavní konstrukce je vysoká 175 m a s anténním systémem dosahuje celkové výšky 188 m.\n\nVěž byla postavena na objednávku hlavního poštovního úřadu. Původním účelem byla podpora mikrovlnného vysíláni, tehdy používaného pro přenos telekomunikačních dat z Londýna do ostatních částí země.\n\nAutory návrhu věže byli architekti Ministerstva veřejných prací; hlavními architekty byli Eric Bedford a G. R. Yeats. Materiál použitý pro stavbu – beton a sklo, odpovídá zvyklostem doby vzniku. Úzký válcovitý tvar je dán požadavkem na použití pro telekomunikační účely. Budova se pohne maximálně o 25 cm ve větru o rychlosti 150 km/h. Původně bylo prvních 16 pater použito pro technické vybavení a napájení a nad nimi byla 35 metrová část pro mikrovlnné antény a nad touto sekcí byly prostory pro šatny, kuchyně a jiné technické zázemí. Pro snížení ohřevu budovy byly skleněné části pokryty speciálním nátěrem. Náklady na stavbu činily 2,5 miliónů liber.\n\nStavba byla zahájena v červnu 1961 a byla dokončena 15. června 1964. Do provozu byla uvedena 8. října 1965.\n\nPro veřejnost byla zpřístupněna 16. května 1966. V budově se kromě kanceláří nacházely i vyhlídkové galerie, obchody se suvenýry a na 34 poschodí i otočná restaurace – \"Top of the Tower\". Restaurace se otočila kolem osy za 22 minut. Každoročně byly pořádány závody v běhu do schodů až do horního patra.\n\n31. října 1971 vybuchla na pánské toaletě bomba, kterou tam zřejmě umístila IRA a budova byla později z bezpečnostních důvodů uzavřena pro veřejnost. Restaurace byla uzavřena roku 1980, kdy vypršela původní nájemní smlouva provozovatele restaurace.\n\nPoté co byly poštovní služby rozděleny a privatizovány, byla věž přejmenována na \"London Telecom Tower\". Od roku 1992 byla znovu přejmenována na BT Tower.\n\nVěž stále není přístupná pro veřejnost. Restaurace byla zprovozněna a je používána společností British Telecom pro pořádání sponzorských a propagačních akcí. Poté co byly objeveny náhradní díly se restaurace dokonce občas znovu otáčí.\n\nVěž je stále používána a je jedním z hlavních komunikačních uzlů Velké Británie. Ačkoli optická vlákna převzaly hlavní úlohu v přenosu dat, je věž používána pro mikrovlnnou komunikaci.\n\nDo poloviny 90. let 20. století byla budova předmětem utajení a nebyla zachycena na žádné oficiální mapě. Dokonce i fotografování této věže bylo zakázáno.\n\nZajímavostí je, že udělení výjimky pro evakuaci osob z této věže v případě požáru byl přijat zvláštní zákon. A tak je tato věž jedinou budovou ve Velké Británii ve které je pro evakuaci osob v případě požáru možno použít výtahy.\n\nDopravní spojení – metro – Goodge Street, Warren Street, Great Portlan Street.\n\n"}
{"id": "96488", "url": "https://cs.wikipedia.org/wiki?curid=96488", "title": "Westminsterské opatství", "text": "Westminsterské opatství\n\nWestminsterské opatství (\"Westminster Abbey\") – oficiální označení Kolegiátní chrám svatého Petra ve Westminsteru (\"The Collegiate Church of St Peter, Westminster\") je chrám Anglikánské církve ve stavebním tvaru katedrály, postavený převážně v gotickém slohu, nacházející se v londýnském obvodu Westminster, nedaleko od Westminsterského paláce. Je tradičním místem korunovací, svateb a místem posledního odpočinku anglických panovníků.\n\nNa místě, kde stojí současné opatství a které bylo ve středověku známé jako Thorney Island, byla roku 616 postavena kaple. Uvádí se, že se tak stalo poté, co měl rybář na řece Temži vidění svatého Petra. Mnichové opatství dostávali po staletí od rybářů jako dar lososy. I když existence této kaple není historicky doložena, je jisté, že zde existovala komunita benediktinských mnichů ještě předtím, než zde v letech 1045 až 1050 nechal král Eduard III. Vyznavač postavit opatství. Jeho stavba započala poté, co král nedodržel slib vykonat pouť do Říma. Chrám byl vysvěcen 28. prosince 1065, týden před královou smrtí.\n\nJediné zobrazení původního románského chrámu spolu se sousedním Westminsterským palácem existuje na Bayeuxské tapisérii. Eduardova fundace hrála velkou úlohu při jeho kanonizaci.\nOpat a učení mnichové z opatství i vlivem blízkosti Westminsterského paláce hráli významnou úlohu u dvora. Opat byl velmi často v královských službách a ze své pozice zasedal ve Sněmovně lordů. Jindřich III. Plantagenet nechal opatství přestavět v gotickém stylu. Tyto stavební úpravy probíhaly v letech 1245 až 1517. Jindřich VII. Tudor nechal roku 1503 postavit kapli věnovanou Panně Marii v pravoúhlém (perpendikulárním) stylu (nyní je označována jako kaple Jindřicha VII.).\n\nAčkoli bylo opatství za vlády Jindřicha VIII. zkonfiskováno, roku 1540 uzavřeno a do roku 1550 byla přístupná pouze katedrála, spojení s královským dvorem jej ochránily před zničením. V 40. letech 17. století bylo opatství poškozeno puritány.\n\nOpatství bylo navráceno řádu benediktinů za vlády katolické královny Marie I., ale roku 1559 královna Alžběta I. znovu opatství zabavila. Roku 1579 Alžběta Westminster určila za královský majetek přímo podléhající panovníkovi a ustanovila kolegiátní chrám svatého Petra (chrám s připojenou kapitulou, v jejímž čele stojí děkan). Poslední opat byl ustanoven prvním děkanem.\n\nDvě západní věže opatství byly postaveny v období let 1722 až 1745 Nicholasem Hawksmoorem z portlandského vápence ve stylu rané novogotiky. Další rekonstrukce probíhala v 19. století pod vedením sira George Gilberta Scotta.\n\nDo 19. století bylo opatství třetím centrem vzdělanosti v Anglii po Oxfordu a Cambridgi. Zde byla přeložena první třetina Starého zákona (Genesis–Druhá Královská) a všechny epištoly Nového zákona tzv. bible Krále Jakuba. Nová anglická bible byla rovněž kompletována ve 20. století v tomto opatství.\n\nKe vzniku opatství se váže legenda. V 7. století zde měl anglosaský král Sebert založit klášter. Je jisté, že již na konci 10. století se ve Westminsteru nacházel benediktinský klášter, ke kterému později Eduard III. Vyznavač připojil kostel. Slovo \"Westminster\" znamená Západní kostel a označuje tehdejší umístění ve městě Londýně. Na konci prosince 1065 byl kostel vysvěcen. Osm dní nato Eduard Vyznavač zemřel a jako poslední anglosaský král nalezl poslední odpočinek právě v novém kostele.\n\nOd korunovace králů Harolda II. a Viléma I. Dobyvatele roku 1066 byli všichni angličtí králové (s výjimkou Jany Greyové, Eduarda V. a Eduarda VIII.) korunováni ve Westminsterském opatství.\n\nKorunovaci tradičně provádí arcibiskup canterburský. Korunovační křeslo krále Eduarda (křeslo, na němž sedí britský panovník při korunovaci) je opatrováno v opatství.\n\n\nJindřich III. přestavěl opatství na památku Eduarda Vyznavače, jehož hrobka a památník jsou umístěny v sakristii. Jindřich III. byl pohřben poblíž dalších panovníků a jejich rodinných příslušníků z rodu Plantagenetů. Později zde byla pohřbena většina anglických panovníků kromě Jindřicha VIII. a Karla I., kteří jsou pochováni v kapli svatého Jiří ve Windsorském zámku (od Jiřího II. jsou ve Windsoru pohřbeni všichni britští panovníci).\n\nRoku 2005 byla pod mozaikou z roku 1268 objevena původní hrobka Eduarda Vyznavače.\n\nAristokraté byli pohřbívání v postranních kaplích, zatímco mnichové a lidé spojení s opatstvím v křížových chodbách. Jedním z těchto lidí je i Geoffrey Chaucer, který bydlel v opatství, když byl ve službách panovníka. Další umělci byli pohřbeni v okolí hrobu Chaucera a tak bylo toto místo pojmenováno jako \"Poets' Corner\". Je zde pohřbeno více než 400 osobností spojených s historií Anglie.\n\n\n\n\"Poets' Corner\"\n\n\n\n\nNásledující osobnosti byly pohřbeny v opatství, ale později byly jejich ostatky odstraněny.\n\n\n\nNad velkými dveřmi v západním průčelí se nachází galerie sousoší připomínající mučedníky 20. století. Jsou to:\n\n\nWestminsterská škola a Škola sboru Westminsterského opatství se nacházejí ve Westminsterském opatství. Westminsterská škola byla původně založena benediktinskými mnichy roku 1179.\n\nDopravní spojení – metro: St. James's Park a Westminster.\n\nV roce 1993 zde byl instalován památník, který vzdává hold československým vojákům a letcům, bojujícím ve druhé světové válce.\n"}
{"id": "96489", "url": "https://cs.wikipedia.org/wiki?curid=96489", "title": "Westminsterský palác", "text": "Westminsterský palác\n\nWestminsterský palác (\"Palace of Westminster\") označovaný také \"Houses of Parliament\" je sídlo Parlamentu Spojeného království – Sněmovny lordů (\"House of Lords\") a Dolní sněmovny (\"House of Commons\"). Palác se nachází na severním nábřeží řeky Temže v Londýnském obvodu Westminster v sousedství dalších vládních budov na Whitehallu.\n\nNejstarší dochovanou částí paláce je Westminster Hall, pocházející z roku 1097. Palác původně sloužil, až do 16. století, jako sídlo panovníka. Většina současné stavby pochází z 19. století, kdy byl palác po požáru, který ho téměř celý zničil, rekonstruován. Autorem přestavby paláce v neogotickém stylu byl po vítězství v architektonické soutěži architekt Charles Barry a Augustus Welby Pugin. Jednou z nejznámějších turistických atrakcí paláce je Big Ben. Palác obsahuje více než 1000 místností z nichž nejvýznamnější jsou jednací místnosti Sněmovny lordů a Dolní sněmovny.\n\nWestminsterský palác měl strategický význam především ve středověku, především pro svou polohu na nábřeží řeky Temže. Místo, na kterém stojí současný palác, ve středověku nazývané Thorney Island, bylo poprvé použito jako panovnické sídlo za vlády Knuta I. Velikého (vládl v letech 1016 až 1035). Předposlední saský král Eduard III. Vyznavač nechal postavit královské sídlo na \"Thorney Islandu\" ve stejné době jako Westminsterské opatství (v letech 1045 až 1050). \"Thorney Island\" a jeho okolí se brzy začalo označovat jako Westminster (zkratka slov \"West Monastery\" – západní klášter). První normanský král Vilém I. Dobyvatel zpočátku, i z obav o svou bezpečnost, bydlel v Toweru, ale později se přestěhoval do Westminsteru. Nejstarší dochované části paláce (\"Westminster Hall\" a \"Great Hall\") pocházejí z doby Vilémova následníka Viléma II.\n\nPalác byl hlavní královskou rezidencí v době pozdního středověku. S tím, jak se vyvíjela vládní struktura, usídlily se v jeho okolí mnohé vládní instituce. Například předchůdce parlamentu, královská rada (\"Curia Regis\"), se scházela ve Westminster Hall (ale následovala krále, pokud se přesunul na jiné místo). Modelový parlament (termín používaný pro parlament Eduarda I., předchůdce regulérního Parlamentu Velké Británie z roku 1295) se v paláci sešel roku 1295. Od té doby se téměř veškerá jednání parlamentu konala ve Westminsterském paláci.\n\nWestminsterský palác byl královskou rezidencí až do doby, kdy jeho část v roce 1529 zničil požár. Roku 1530 získal Jindřich VIII. Tudor \"York Palace\" od kardinála Thomase Wolseyho, vlivného ministra, který ztratil královu přízeň. Král ho přejmenoval na Whitehallský palác a používal ho jako své hlavní sídlo. Ačkoli byl Westminsterský palác stále královským palácem, byl využíván pro zasedání obou komor parlamentu a soudního dvora.\nVzhledem k tomu, že byl postaven jako královská rezidence, neměl palác žádné speciální místnosti pro jednání sněmoven parlamentu. Důležité státní ceremoniály, včetně zahájení zasedání parlamentu, byly pořádány v \"malovaném sále\". Sněmovna lordů většinou zasedala v \"bílém sále\". Dolní sněmovna neměla vlastní jednací místnost, takže občas zasedala v kapitule Westminsterského opatství. Tato komora parlamentu měla k dispozici za vlády Jindřichova následníka Eduarda VI. kapli svatého Štěpána, bývalou královskou kapli.\n\n16. října 1834 byla většina paláce zničena požárem. Požár nezničil pouze Westminster Hall, Jewel Tower a kryptu a křížovou chodbu v kapli svatého Štěpána. Král jmenoval komisi pro rekonstrukci paláce. Tato komise rozhodla, že palác má být znovu postaven na původním místě. Komise roku 1836 vybrala v architektonické soutěži ze 97 návrhů Barryho plán na palác v neogotickém stylu. Základní kámen byl položen roku 1840; sál pro Sněmovnu lordů byl dokončen roku 1847 a sál pro Dolní sněmovnu roku 1852 (u této příležitosti obdržel Barry rytířský titul). Většina stavebních prací byla dokončena do roku 1860.\n\nWestminsterský palác fungoval až do roku 1941, kdy byl sál Dolní sněmovny poškozen při bombardování. Rekonstrukcí byl pověřen Giles Gilbert Scott, který zachoval charakter Barryho rekonstrukce. Oprava byla dokončena roku 1950.\n\nBarryho návrh na rekonstrukci paláce předpokládal stavbu v perpendikulárním gotickém stylu, který byl populární především v 15. století a stal se módním v období neogotiky v 19. století. Barry byl klasický architekt, ale spolupracoval s Augustem Puginem, specialistou na gotický styl. Westminster Hall, která byla postavena v 11. století a přečkala požár z roku 1834 bez poškození, byla zakomponována do Barryho návrhu.\n\nMateriál původně použitý na stavbu byl červený vápenec z oblasti u vesnice \"Anstone\" v jižním Yorkshire. Kámen však vlivem znečištění začal chátrat. Ačkoli poškození kamenného zdiva bylo patrné už kolem roku 1849, práce na jeho opravě byly zahájeny až počátkem 20. století.\nRoku 1928 byly zahájeny práce na výměně některých částí zdiva. Byl použit medově zbarvený vápenec z oblasti \"Rutland\". Obnova začala v 30. letech ale byla přerušena druhou světovou válkou a dokončena byla v 50. letech. V 60. letech se objevily další známky poškození zdiva a tak byla roku 1981 zahájena další oprava, která byla ukončena roku 1994.\n\nBarryho návrh rekonstrukce obsahoval výstavbu několika věží. Nejvyšší je \"Victoria Tower\", vysoká 98 m. Jedná se o čtvercovou věž na jihozápadní straně paláce. Věž byla pojmenována po panovnici, která vládla v době rekonstrukce paláce – královně Viktorii. Ve věži sídlí archiv Sněmovny lordů, který navzdory svému názvu zajišťuje archivaci pro obě sněmovny. Na vrcholu věže se nachází kovová vlajková žerď, na níž vlaje královská standarta nebo státní vlajka Velké Británie – \"Union Jack\". U paty věže je vchod pro panovníka do Westminsterského paláce. Tudy vstupuje král nebo královna do paláce při zahájení činnosti parlamentu nebo při jiných oficiálních příležitostech.\n\nNad střední částí paláce se vypíná \"Central Tower\". Tato věž je s výškou 91 m nejnižší ze tří hlavních věží paláce. Na rozdíl od ostatních věží je zakončena špičkou. Nachází se nad \"Central Lobby\" a má osmiboký tvar.\n\nMalá věž, nazývaná věž svatého Štěpána, se nachází nad vstupem do paláce, mezi \"Westminster Hall\" a \"Old Palace Yard\". U paty této věže je hlavní vstup do Dolní sněmovny, známý jako \"St. Stephen's entrance\". Je jednou z mála původních středověkých částí paláce zakomponovaných do nové budovy a nyní v ní mají kanceláře někteří poslanci.\n\nNad severozápadní částí paláce se tyčí nejznámější věž paláce, 96 m vysoká \"Elizabeth Tower\". V této věži se nachází obrovské hodiny známé jako \"Great Clock of Westminster\". Je v ní také pět zvonů. Největším z nich a nejznámějším je Big Ben (oficiální pojmenování zní \"Great Bell of Westminster\"), který odbíjí celou hodinu a je s hmotností 13,8 tun třetím nejtěžším zvonem Anglie. Ačkoli se termín \"Big Ben\" vztahuje k nejtěžšímu zvonu, vžil se jako pojmenování celé věže.\n\nV okolí Westminsterského paláce se nachází mnoho zahrad:\nPalác obsahuje asi 1100 místností, 100 schodišť a 3 km chodeb. Budova paláce je čtyřpatrová. V přízemí se nacházejí kanceláře, jídelny a bary. V prvním poschodí se nacházejí hlavní místnosti paláce – jednací sály sněmoven, lobby a knihovny. Oblékárna, královská galerie, princův salón, Sněmovna lordů, aristokratická lobby, hlavní lobby, členská lobby a Dolní sněmovna leží v jedné linii od jihu na sever ve zmíněném pořadí. Dvě horní poschodí obsahují jednací sály a kanceláře.\n\nPůvodně byl palác řízen lordem nejvyšším kancléřem, protože byl (a formálně stále je) královským sídlem. Roku 1965 bylo rozhodnuto, že každá sněmovna má mít kontrolu nad svými místnostmi. Mluvčí a lord kancléř tak kontrolují objekty patřící jednotlivým sněmovnám. Pod správu lorda nejvyššího kancléře tak spadají pouze některé ceremoniální sály.\n\nJednací sál Sněmovny lordů se nachází v jižní části paláce. Bohatě vyzdobený sál má rozměry 14 na 24 m. Lavice i ostatní nábytek ve Sněmovně lordů má červenou barvu. Horní část místnosti je zdobená barevnými skleněnými okny a šesti alegorickými freskami zobrazujícími náboženství, rytířství a právo. Horní část a vyhlídková galerie je zakryta malou záclonou. Tato byla instalována v 20. letech 20. století aby zakryla kotníky a dolní části nohou přihlížejících žen.\n\nNa konci sněmovny se nachází zlatem zdobený baldachýn a trůn. Ačkoli se panovník může zúčastnit kteréhokoli jednání Sněmovny lordů, ve skutečnosti je přítomen pouze zahájení jednání parlamentu. Pro ostatní členy královské rodiny, kteří se účastní zahájení jednání parlamentu, jsou k dispozici státní křesla v blízkosti trůnu. Před trůnem se nachází předsednické křeslo (\"woolsack\"), s polštářem vyplněným vlnou, což reprezentuje důležitost obchodu s vlnou. Toto křeslo využívá předsedající sněmovny lordů (lord kancléř nebo jeho zástupce). Žezlo, které reprezentuje královskou autoritu, je umístěno na zadní straně křesla. Před předsednickým křeslem se nacházejí křesla soudců (velká červená křesla, na nichž sedí lordi právníci při zahájení parlamentu) a sněmovní stůl, u něhož sedí úředníci.\n\nČlenové sněmovny sedí na červených lavicích po třech stranách sněmovny. Členové sněmovny reprezentující vládní stranu sedí po pravé straně, opoziční strany po levé straně a členové, kteří nezastupují žádnou stranu, sedí na straně naproti předsednickému křeslu.\n\nSněmovna lordů je místem, kde se odehrávají různé důležité ceremonie, z nichž nejdůležitější je státní zahájení parlamentu (\"State Opening of Parliament\"), které se odehrává na začátku parlamentního roku. Panovník sedí na trůnu a přednáší projev, v němž určuje hlavní úkoly legislativní agendy vlády pro nadcházející období. Členové Dolní sněmovny nevstupují do Sněmovny lordů, ale sledují projev z vyhrazeného prostoru. Podobnou událostí je ukončení jednání parlamentu na závěr parlamentní sezóny. Na ní je panovník většinou zastupován skupinou lordů komisařů.\n\nSál Dolní sněmovny se nachází na severním konci Westminsterského paláce. Rozloha sálu je 14 na 21 m. Jeho výzdoba je mnohem skromnější než sál Sněmovny lordů. Lavice a ostatní nábytek v Dolní sněmovně má barvu zelenou. Ostatní parlamenty Commonwealthu převzaly barevné schéma britského parlamentu tak, že dolní komora parlamentu má zelenou barvu nábytku a horní komora červenou.\n\nNa jednom konci sálu se nachází křeslo mluvčího, dar věnovaný parlamentu Austrálií. Před ním je sněmovní stůl, u něhož sedí úředníci a na němž leží sněmovní žezlo. Sněmovní lavice jsou umístěny po stranách sálu. Členové vládní strany sedí po pravé straně mluvčího, zatímco členové opozice na levé straně. Sál je relativně malý, dokáže pojmout pouze 427 z 646 členů parlamentu. poslanci, kteří nemají místo v lavici, v době interpelace předsedy vlády (\"Prime Minister's Questions\") a důležitých jednání ve sněmovně stojí.\n\nDvě červené čáry na zemi sněmovny jsou od sebe vzdálené na délku dvou mečů a jedné stopy. Protokol zakazuje poslancům tyto čáry překročit.\n\nPodle tradice nevstupuje britský panovník do Dolní sněmovny. Poslední král, který tuto tradici porušil, byl Karel I. (roku 1642) při pokusu o zatčení pěti poslanců za vlastizradu.\n\nWestminster Hall, nejstarší dochovaná část paláce, byla postavena roku 1097. Strop byl původně podepřen sloupy, ale za vlády Richarda II. byl nahrazen kleštinovým krovem navrženým královským tesařem Hughem Herlandem. Westminster Hall je s rozměry 21 na 73 m jedním z největších sálů se samonosnou střechou.\n\nV historii plnila Westminster Hall různé funkce. Původně byla používána pro soudní účely. Zasedaly v ní tři nejdůležitější soudní instance – \"Court of King's Bench\", \"Court of Common Pleas\" a \"Court of Chancery\". Roku 1873 byly tyto soudy sloučeny do Vysokého soudního dvora (\"High Court of Justice\"), který jednal ve Westminster Hall do doby než přesídlil roku 1882 do budovy Královského soudního dvora. Mimo běžná soudní jednání se zde projednávaly významné soudní případy státního významu například soudní přelíčení s Karlem I. na konci Anglické občanské války.\n\nVe Westminster Hall se odehrávaly i významné ceremoniální obřady. Od 12. do 19. století se zde pořádaly korunovační recepce na oslavu nového panovníka. Poslední takováto recepce se zde konala po korunovaci Jiřího IV. roku 1821. Jeho následovník Vilém IV. tento úmysl zavrhl protože ho považoval za příliš nákladný. Westminster Hall byla i místem rozloučení veřejnosti a stáních pohřebních obřadů velmi významných osob. Tato čest je běžně prokazována panovníkům a jejich manželům nebo manželkám. Pouze dvěma významným osobnostem mimo královskou rodinu bylo dopřáno této cti. Byl to Frederick Sleigh Roberts, první hrabě Roberts roku 1914 a sir Winston Churchill roku 1965.\n\nPo reformách provedených roku 1999 využívá Dolní sněmovna speciálně upravený sál v sousedství Westminster Hall jako další jednací místnost.\n\nV prvním patře Westminsterského paláce se nachází několik dalších významných místností. Na jižním okraji paláce to je oblékárna (\"Robing Room\"), v níž se panovník připravuje na zahájení parlamentu – obléká si slavnostní roucho a nasazuje slavnostní korunu. Obrazy Williama Dyceho v této místnosti zobrazují výjevy z legend o králi Artušovi. Bezprostředně vedle této místnosti se nachází královská galerie (\"Royal Gallery\"), kterou občas používají zahraniční hosté, kteří vystupují před oběma komorami parlamentu. Stěny této galerie jsou vyzdobeny dvěma obrovskými malbami Daniela Maclise – \"Smrt lorda Nelsona\" – zobrazující skon admirála Nelsona v bitvě u Trafalgaru a \"Setkání Wellingtona a Blüchera\" – setkání vojevůdců v bitvě u Waterloo.\n\nNa jih od sálu Sněmovny lordů se nachází princův salón (\"Prince's Chamber\") – malý předpokoj používaný členy Sněmovny lordů. Tato místnost je vyzdobena podobiznami panovníků Tudorovské dynastie. Na sever od Sněmovny lordů se nachází aristokratická lobby (\"Peers' Lobby\"), kde členové této komory neformálně diskutují problematiku projednávanou na zasedání.\n\nV centru paláce se nachází osmiboká hlavní lobby (\"Central Lobby\"), která sousedí s aristokratickou lobby. Tato místnost je vyzdobena sochami významných státníků a mozaikou zobrazující patrony národů Velké Británie – svatého Jiří pro Anglii, svatého Ondřeje pro Skotsko, svatého Davida pro Wales a svatého Patrika pro Severní Irsko. Voliči se zde mohou setkávat se svými poslanci. Za hlavní lobby se nachází členská lobby (\"Members' Lobby\"), kde členové Dolní sněmovny diskutují problematiku projednávanou na zasedání. V této místnosti jsou umístěny sochy některých významných předsedů vlády například Davida Lloyda George, sira Winstona Churchilla a Clementa Attleeho.\n\nV paláci se dále, na straně blíže k řece, nachází dvě skupiny knihoven pro Sněmovnu lordů a Dolní sněmovnu.\n\nVe Westminsterském paláce se také nacházejí místnosti pro předsedající funkcionáře obou částí parlamentu. Oficiální rezidence mluvčího Dolní sněmovny se nachází na severním konci paláce, zatímco pokoje lorda kancléře jsou umístěny na jižní straně. Každý den se oba tito funkcionáři účastní formálního průvodu ze svých pokojů do příslušné sněmovny.\n\nBezpečnost Sněmovny lordů má na starosti \"Gentleman Usher of the Black Rod\" a pro Dolní sněmovnu je to \"Serjeant-at-Arms\". Role obou těchto funkcionářů je hlavně ceremoniální. Hlavní roli ochrany bezpečnosti zajišťuje speciální oddělení – \"Palace of Westminster Division\" – metropolitní policie.\n\nAsi nejznámějším pokusem narušení bezpečnosti paláce byl \"Gunpowder Plot\" roku 1605, pokus katolických extremistů odpálit nálož střelného prachu při slavnostním zahájení jednání parlamentu. Spiknutí bylo odhaleno poté co jeden z katolických šlechticů obdržel anonymní varování, aby se nezúčastňoval slavnostního zahájení parlamentu. Správa paláce zahájila prohlídku paláce a objevila nálože i jednoho ze spiklenců Guye Fawkese. Účastnící konspirace byli souzeni ve Westminster Hall a odsouzeni k smrti. Od roku 1605 příslušníci ochrany panovníka (\"Yeomen of the Guard\"), provádějí ceremoniální prohlídku paláce před slavnostním zahájením parlamentu.\n\nPůvodní palác byl roku 1812 dějištěm atentátu na ministerského předsedu Spencera Percevala. Když premiér vycházel z členské lobby Dolní sněmovny byl napaden a zastřelen Johnem Bellinghamem. Perceval je jediným britským předsedou vlády, který zemřel na následky atentátu.\n\n17. června 1974 vybuchla ve Westminster Hall 9 kg bomba, nastražená IRA. Roku 1979 byl zabit výbuchem bomby nastražené v automobilu prominentní konzervativní politik Airey Neave. Se stoupajícím nebezpečím možného útoku nákladním autem naloženým výbušninami, byly před palác umístěny betonové bloky.\n\nPřístup do Westminsterského paláce je pro veřejnost výrazně omezen na tyto možnosti:\n\nOd 1. srpna 2005 je zakázáno pořádat demonstrace bez předchozího povolení metropolitní policie ve vzdálenosti do jednoho kilometru od paláce.\n\nDopravní spojení – metro – Westminster.\n\n"}
{"id": "96491", "url": "https://cs.wikipedia.org/wiki?curid=96491", "title": "Albertův památník", "text": "Albertův památník\n\nAlbertův památník je památník vybudovaný na přání královny Viktorie, který se nachází v londýnských Kensingtonských zahradách přímo na sever od Royal Albert Hall. Je věnován památce jejího manžela prince Alberta, který zemřel v roce 1861 na tyfus. Autorem návrhu byl sir George Gilbert Scott. Památník byl oficiálně odhalen roku 1872 a Albertova socha byla instalována v roce 1875. Památník obsahuje zdobený pavilón s Albertovou sochou obrácenou směrem na jih.\n\nPamátník je obklopen pečlivě vytvarovaným vlysem, který zobrazuje 169 skladatelů, architektů, básníků, malířů a sochařů. Dále jsou zde dvě alegorie – čtyři skupiny zachycující viktoriánské umění a vědu (zemědělství, obchod, strojírenství a průmysl) a čtyři další reprezentující jednotlivé kontinenty – Evropu, Asii, Afriku a Ameriku. Každá skupina, umístěná v rozích památníku, obsahuje několik postav typických pro jednotlivé kontinenty a jedno velké zvíře. Hlavním koordinátorem díla byl sochař Henry Hugh Armstead.\n\nNa konci 90. let 20. století byl památník v dost zanedbaném stavu, což vedlo k jeho obnově zahrnující čištění, restauraci maleb a vyleštění. Centrem památníku je socha sedícího prince Alberta, která byla během rekonstrukce pozlacena. Po osmdesát let byla socha zčernalá. Předpokládá se, že toto začernění pochází buď z období první světové války, pro ochranu před útoky vzducholodí, nebo je to důsledek působení atmosférického znečištění, které zničilo původní pozlacení.\n\nDopravní spojení – Metro – Gloucester Road, South Kensington.\n\n"}
{"id": "96492", "url": "https://cs.wikipedia.org/wiki?curid=96492", "title": "Kleopatřin obelisk", "text": "Kleopatřin obelisk\n\nKleopatřin obelisk (doslovně Kleopatřina jehla – \"Cleopatra's Needle\") je označení dvou obelisků v Londýně a New Yorku. Jsou vyrobeny z červené žuly, vysoké asi 21 m, jejich hmotnost je asi 180 tun a jsou do nich vytesány hieroglyfy.\n\nI když byly vytesány ve starověku v Egyptě, nemají žádnou souvislost s Kleopatrou. Původně byly vztyčeny v egyptském městě Heliopolis na příkaz faraóna Thutmose III. okolo roku 1450 př. n. l. Materiál použitý na obelisky je žula pocházející z oblasti Asuánu.\n\nHieroglyfy byly vytesány do obelisků asi o 200 let později na pokyn Ramsese II. na připomínku jeho vojenských úspěchů.\n\nObelisky byly za vlády císaře Augusta roku 12 př. n. l. přemístěny Římany do Alexandrie a vztyčeny v \"Caesariu\" – chrámu zbudovaném Kleopatrou na počest Marka Antonia. O něco později se svalily a časem byly zasuty pískem. Tato skutečnost měla vliv na zachování hieroglyfů a ochranu obelisků před vlivem působení počasí.\n\nJako Kleopatřina jehla je někdy mylně označován i obelisk umístěný v Paříži. Nicméně tento obelisk měl zcela jinou historii. Byl vytesán až v době faraóna Ramsese II. pro chrám v Luxoru a roku 1829 jej egyptský místokrál Muhammad Alí Paša věnoval Francii. Tento obelisk nebyl nikdy v Alexandrii jako předchozí dva. Jeho protějšek dodnes stojí u vchodu do luxorského chrámu.\n\nLondýnský obelisk stojí na Viktoriině nábřeží v londýnském obvodu Westminster. Velké Británii byl darován roku 1819 egyptským místokrálem Mehmetem Alim, na památku vítězství lorda Nelsona v bitvě na Nilu a sira Ralpha Abercrombyho v bitvě u Alexandrie. Ačkoli britská vláda tento dar přijala, odmítla uhradit jeho přepravu do Londýna.\nObelisk zůstal v Alexandrii do roku 1877, kdy sir William James Erasmus Wilson, vynikající anatom a dermatolog sponzoroval náklady na jeho převoz do Londýna (cca 10 000£ – což byla v té době obrovská suma). Obelisk byl vykopán z písku, kde ležel asi 2 000 let a byl umístěn do obrovského kovového válce dlouhého asi 30 m o průměru asi 5 m navrženého Johnem Dixonem. Konstrukce válce byla upravena tak, aby tvořil plovoucí ponton a byl odvlečen do Londýna lodí \"Olga\".\n\nKleopatřin obelisk je obklopen dvěma bronzovými sochami sfing. 4. září 1917, v průběhu první světové války, při prvním německém náletu na Londýn, dopadla nedaleko obelisku bomba. Na památku této události bylo ponecháno poškození soch v původním stavu a na soše sfingy stojící po pravé straně obelisku je viditelná díra způsobená šrapnelem z bomby.\n\nDopravní spojení – metro – Westminster, Embankment.\n\nNewyorský obelisk se nachází v Central Parku. Po otevření Suezského průplavu v roce 1869 Ismail paša poprvé zveřejnil úmysl darovat jeden z obelisků USA pro zlepšení oboustranných obchodních vztahů. Formálně byl obelisk darován dopisem datovaným 18. května 1879. V Central Parku byl vztyčen až 22. ledna 1881. Projekt byl financován železničním magnátem Williamem H. Vanderbiltem. Komplikovaný transport obelisku z Alexandrie do New Yorku zajišťoval poručík amerického námořnictva Henry Gorringe. Podle WWW stránek Central Parku byl nejdříve 244 tunový žulový obelisk přesunut z vertikální do horizontální polohy, poté přemístěn do lodního prostoru a poté dopraven bez zastávky přes Středozemní moře a Atlantský oceán. Jen přesun z nábřeží řeky Hudson do Central Parku trval čtyři měsíce. U základů obelisku jsou umístěny čtyři bronzové sochy krabů z 19. století.\n\n"}
{"id": "96494", "url": "https://cs.wikipedia.org/wiki?curid=96494", "title": "Nelsonův sloup", "text": "Nelsonův sloup\n\nNelsonův sloup (\"Nelson's Column\") je památník na Trafalgarském náměstí v centru Londýna.\n\nByl postaven mezi léty 1840 až 1843 na památku admirála Nelsona, který padl roku 1805 v bitvě u Trafalgaru. Tvoří ho 5,5 m vysoká Nelsonova socha na 56 m vysokém žulovém sloupu.\n\nSocha hledí na jih, směrem k Westminsterskému paláci. Horní část korintského sloupu je ozdobena bronzovými listy odlitými z britských děl. Podstavec sloupu nese čtyři bronzové reliéfy z kovu ukořistěných francouzských děl, která zobrazují čtyři velká Nelsonova vítězství.\n\nNávrh tohoto památníku vytvořil roku 1838 architekt William Railton a zrealizovala ho společnost \"Peto & Grissell\". Railtonův původní model v měřítku 1:22 je vystaven v National Maritime Museum v Greenwichi.\n\nPodobný památník, Nelsonův pilíř (\"Nelson's Pillar\"), stál od roku 1808 v Dublinu, ale v roce 1966 byl stržen skupinou příslušníků IRA.\n\nDoprava:\n\n"}
{"id": "96495", "url": "https://cs.wikipedia.org/wiki?curid=96495", "title": "Památník Diany, princezny z Walesu", "text": "Památník Diany, princezny z Walesu\n\nPamátník Diany, princezny z Walesu je památník věnovaný Dianě, první manželce prince Charlese. Je umístěn na jihozápadním okraji Hyde Parku v Londýně, bezprostředně u Serpentinového jezera a na východ od Serpentinové galerie. Základy byly položeny v září 2003 a byl otevřen královnou Alžbětou II. 6. července 2004.\n\nPamátník ve tvaru fontány navrhla americká krajinná architektka Kathryn Gustafsonová a náklady na jeho výstavbu dosáhly 3,5 miliónů liber. Jednotlivé části (celkový počet 545 kusů) z cornwallské žuly byly otesány speciálním, počítačově řízeným strojem. Toto opracování provedla společnost \"S McConnell and Sons\" z města Kilkeel v Severním Irsku.\nPamátník je označován jako fontána, ale ve skutečnosti jde o kamenné koryto o rozměrech 50 krát 80 m, obklopený zatravněnou plochou. Žulové koryto je široké od 3 do 6 metrů. V první části teče voda v poklidném proudu mírným spádem. V druhé části koryta jsou vytvořeny schůdky a oblouky, takže voda v těchto místech tvoří zajímavé obrazce. Tyto dvě různé strany mají zobrazovat dvě různé podoby Diany, jak tu šťastnou tak i tu nepokojnou.\n\nJednou z charakteristických vlastností Diany byla i její vstřícnost k lidem. Tato její povahová vlastnost byla zachycena ve fontáně tím, že koryto bylo běžně přístupné. Krátce po otevření památníku, a poté, co byli tři lidé hospitalizováni se zraněním, byl přístup k fontáně uzavřen. Památník byl ohrazen zábradlím. V srpnu 2004 byl znovu zpřístupněn a je hlídán šesti strážci, kteří mají zabránit vstupu do koryta.\n\nPamátník byl přístupný jen po část roku 2004. Protože počasí bylo v tomto roce suché, byl trávník v okolí památníku vyšlapán. Hrozilo, že po vydatném dešti bude okolí památníku blátivé a kluzké. V prosinci 2004 bylo proto okolí památníku odvodněno a část, kde je plocha zatížena chůzí návštěvníků nejvíce, byla osazena speciálním jílkovým trávníkem.\n\nDopravní spojení – metro – stanice Hyde Park Corner, Lancaster Gate.\n\n"}
{"id": "96496", "url": "https://cs.wikipedia.org/wiki?curid=96496", "title": "Památník Velkého požáru Londýna", "text": "Památník Velkého požáru Londýna\n\nPamátník Velkého požáru Londýna (\"Monument to the Great Fire of London\"), více známý pod označením \"Monument\", je 62 m vysoká věž v City, poblíž London Bridge. Nachází se na křižovatce \"Monument Street\" a \"Fish Street Hill\", 62 metrů od místa, kde roku 1666 vypukl Velký požár Londýna.\n\nPamátník je tvořen mohutným, na čtyřhranném podstavci stojícím svisle žlábkovaným dórským sloupem z portlandského vápence s uzavřenou schránkou ohně na vrcholu. Autory návrhu byli Christopher Wren a Robert Hooke.\n\nVýška památníku 62 m je dána vzdáleností místa, kde je postaven, od místa, kde v obchodě královského pekaře Farynora požár vypukl. V době svého vzniku (v období let 1671 až 1677) byl nejvyšším volně stojícím kamenným sloupem na světě.\nNa vrchol památníku je možno vystoupit po úzkém schodišti uvnitř sloupu. Schodiště má 311 schodů. V 19. století, poté, co v období let 1788 až 1842 spáchalo šest lidí sebevraždu skokem z vyhlídkové plošiny pod vrcholem památníku, byla plošina vybavena ochrannou sítí, aby byla možnost skoku dolů znemožněna.\n\nZápadní strana podstavce památníku nese reliéf od Caia Gabriela Cibbera, zobrazující City zničenou požárem a Karla II. a jeho bratra Jakuba, vévodu z Yorku (později Jakuba II.) spolu s alegorií Svobody, Architektury a Vědy, které jim udělují rady pro rekonstrukci City.\n\nDalší tři strany podstavce památníku nesou latinský text. Na jižní straně je to popis akcí, které podnikl Karel II. po požáru. Nápis na východní straně popisuje vznik památníku a seznam starostů té doby. Na severní straně pak se nachází popis vzniku požáru, způsobených škod a postupu, jak bylo dosaženo jeho uhašení.\n\nWren a Hooke navrhli památník i jako vědeckou pomůcku. Středovou šachtu ve spojení s podzemní laboratoří je možno použít jako dalekohled a pro gravitační pokusy. Vrcholek sloupu je upevněn na čepu a je ho možno otevřít. Každý ze schodů má přesnou výšku 6 palců, což umožňuje provádět přesné měření barometrického tlaku.\n\nDalší památník spojený s Velkým požárem Londýna – \"Zlatý chlapec od Pye Corner\" (\"Golden Boy of Pye Corner\") je umístěn poblíž \"Smithfieldu\", kde požár skončil.\n\nDoprava – metro – Monument.\n\n"}
{"id": "96497", "url": "https://cs.wikipedia.org/wiki?curid=96497", "title": "Běsno", "text": "Běsno\n\nBěsno je vesnice obce Kryry v okrese Louny, 9 km jihovýchodně od Podbořan. V roce 2011 mělo Běsno 115 obyvatel.\n\nZápadně od vsi se nacházejí rozsáhlé chmelnice. Chmel, pěstovaný v okolí, patřil již v 19. století k nejlepším v oblasti. Podél silnice směrem k Soběchlebům roste stará třešňová alej s vyhlášenými odrůdami a dalekým rozhledem do kraje.\n\nČeský název \"Běsno\" je odvozen od staroslovanského výrazu „běs“. Německý název v 17.– 20. století byl \"Wiessen.\"\n\nPrvní zmínka o obci pochází z roku 1342, kdy většina vsi náleží křižovníkům Svatomářským a část měšťanům; koncem 14. století části vsi vlastní měšťané z Prahy, Žatce a Rakovníka. V roce 1434 ves náleží vladykům Vlčkům z Minic a potom je ves prodána panství petrohradskému. V roce 1595 je zde samostatný statek Beneše Libšteinského z Kolovrat, který je roku 1623 zabrán a s celou vsí připojen k Nepomyšli.\n\nSamostatná škola byla v obci zřízena už v roce 1801.\n\nNejvíce obyvatel měla obec v roce 1900 – celkem 519. V roce 1921 zde žilo 93 % Němců.\n\nUprostřed návsi stojí Kostel sv. Mikuláše s gotickým presbytářem a barokní lodí z počátku 18. století. U silnice do Soběchleb je barokní Špýchar z roku 1740.\n\nPo roce 1926 jako učitel na místní škole působí básník Jan Alda.\n\n"}
{"id": "96501", "url": "https://cs.wikipedia.org/wiki?curid=96501", "title": "Manaus", "text": "Manaus\n\nManaus je město v severozápadní Brazílii je hlavním městem státu Amazonas. Nachází se na řece Rio Negro nedaleko soutoku s Amazonkou. Je to hlavní přístav a křižovatka místního rozsáhlého říčního systému. Soutok Río Negra a Amazonky - Encontro das Águas - je pro svou jedinečnost dvoubarevného toku jedním z turistických cílů města.\n\nJméno Manaus vzniklo podle původního indiánského kmene Manáo.\n\nManaus vznikl na místě malé pevnosti \"São José da Barra\", postavené portugalskými osadníky v roce 1669, jako obrana proti nájezdům Španělů, kteří se do Brazílie dostávali po Amazonce. 13. listopadu 1832 získává obec samostatný status a je pojmenována Manaus z původního Manaós což označovalo neobydlené místo. V místním jazyce slovo znamená Matka boha. 24. října 1848 získává Manaus statut města, jmenuje se Didaxe da Barra do Rio Negro. V roce 1850 se z Amazonas stává provincie a 4. září 1856 je město přejmenováno na Cidade de Manaus.\n\nV letech 1890 – 1920 byl Manaus a jeho okolí z hlavním zdrojem kaučuku pro celý svět, což vedlo k obrovskému rozmachu města, místní podnikatelé velmi bohatli a město prosperovalo. Do města mířili chudí imigranti z severovýchodní Brazílie. V roce 1920 s příchodem synthetické gumy a s rozvojem plantáží kaučukovníku v jihovýchodní Asii, cena kaučuku prudce padá a Manaus chudne. Dnes je Manaus finančním centrem severní Brazílie.\n\nProtože přírodní kaučuk v minulém století nebyl již tak důležitý, postupně se ekonomika města obrací k dřevařskému a petrochemickému průmyslu. V poslední dekádě daňové pobídky federální vlády dělají z města a okolního regionu hlavní průmyslové centrum oblasti.\n\nPoloha Manausu uprostřed amazonského deštného pralesa, pro město atraktivní a přímo láká pro případné výlety do okolního pralesa. V poslední době se zvyšuje počet turistů jak z Brazílie, tak ze zahraničí, pro které je Manaus hlavní výchozí bod na jejich výpravy za okolní rozmanitou přírodou.\nAmazonie zabírá 56% celkové rozlohy Brazílie, ale žije zde jen asi 7% z celkového počtu obyvatel. Lidé žijí hlavně v okolí měst, kterých tu opravdu není mnoho. Amazonský deštný prales je největší džunglí na světě s nejbohatší flórou a faunou. Celá síla oblasti pochází z Amazonky, která každoročně zplavuje tisíce km² vodou. Místo bylo kolonizováno kolem roku 1657 a největšího rozmachu došlo v letech 1890 - 1920 v době kaučukového boomu, kdy kaučukoví baroni nechali vystavět ohromné paláce. Největší říční souostroví na světě, Anavilhas, se skládá ze 400 ostrovů, stovek řek, jezer a bažin a leží na Rio Negro nedaleko Manausu. Zabírá 350 000 hektarů, je pod ochranou federálního zákona a je nazýván rájem biologů a ekologů.\n\nNepřehlédnutelnou stavbou v Manausu je opera Teatro Amazonas. , která se začala stavět v roce 1896 v době kaučukové horečky. Stavba trvala 15 let, opera má elegantní interiér a v současné době je zde také muzeum. Materiál na stavbu a většina výzdoby byly přivezeny z Evropy a ve své době se budova stala symbolem bohatství celého města. Tržnice Mercado Municipal otevřená roku 1882 je miniaturní kopií slavné pařížské tržnice Les Halles. Všechny železné konstrukce, ze kterých je sestavena, byly přivezeny z Evropy. Dnes tady dostanete různé indiánské výrobky . V době své největší slávy zde vystoupil například Enrico Caruso.\n\nDnes je město Manaus důležitým obchodním přístavem exportu zemědělských a lesních produktů. Bylo zde vystavěno moderní letiště s centrem duty free shops. Manaus ležící na břehu řeky Rio Negro je důležitým centrem ekoturistiky. Je jakýmsi portálem do amazonského deštného pralesa a jeho mystérií. Zajímavé je v době odlivu místo praia de Ponte Negra, kde se setkávají béžové vody Amazonky s černými vodami Ria Negra. V Manausu sídlí Národní institut pro výzkum v Amazonii, který ve svém komplexu botanických a zoologických zahrad shromažďuje rostliny a živočichy tohoto regionu, včetně těch, jimž hrozí vyhubení.\n\nOd roku 1965 je ve městě univerzita. Město protínají dvě dálnice, a je zde mezinárodní letiště.\n\n\n"}
{"id": "96503", "url": "https://cs.wikipedia.org/wiki?curid=96503", "title": "Dobrodružství je dobrodružství", "text": "Dobrodružství je dobrodružství\n\nL'aventure, c'est l'aventure je dobrodružná komedie známého režiséra Clauda Lelouche z roku 1972, natočená ve francouzsko-italské koprodukci. V hlavních rolích si zahrála řada známých herců v čele s Lino Venturou a zpěvákem Jacques Brelem.\n\nLino (Lino Ventura), Jacques (Jacques Brel), Simon (Charles Denner), Charlot (Charles Gérard) a odborník na špagety Aldo (Aldo Maccione), Linův muž pro všechno, se sešli k partičce pokru, která má zcela změnit jejich životy. Tahle podařená pětice je totiž tvořena prvořadými gangstery starého ražení, kteří seznali, že jejich tradičnímu řemeslu se již nevede tak dobře jako dřív.\n\nNezbývá tedy nic jiného než si najít nové způsoby, a těmi jsou, jak Simon jasně dokáže, showbusiness a politika, z čehož politika je vlastně jenom pokračováním toho prvého. Už první podnik - únos popového idolu Johnny Hallydaye na zakázku jeho samého, jenž si od toho slibuje ohromné zvýšení publicity, - prokáže, že se partička vydala správnou cestou. V přestrojení za policisty si opatří značnou sumu peněz při fingované kontrole bezpečnosti trezoru bohatého podnikatele a vydá se hledat štěstí tentokrát do Jižní Ameriky.\n\nV jisté tamní zemičce unesou švýcarského vyslance na objednávku místního vůdce guerilly Ernesta Juareze (Juan Luis Buñuel), který si tak chce vynutit propuštění svých zadržovaných spolubojovníků. Všechno probíhá na jedničku, dokud pětice nepožaduje svůj honorář. Ernesto se jaksi vzpírá. Není mu to nic platné, je unesen a prodán hned třem stranám - svým druhům, vládním jednotkám i americké tajné službě - , na čemž povedená pětice opět krásně zbohatne.\n\nDalším podnikem je únos amerického Boeingu a vydírání společnosti, která jej pojistila, z toho inkasují již protřelí únosci další dva miliony dolarů. Na prázdninách na své jachtě však podlehnou vábení ženského pohlaví a lstí jsou zajati Ernestovými revolucionáři. Jsou podrobeni mučení, a když je jejich pejskovi vyhrožováno zastřelením, prozradí svá švýcarská konta. Ernesto je obere o peníze, a navíc vydá francouzským úřadům. Ve Francii založí jejich advokát obhajobu na tom, že vše, co konali, bylo pro dobro revoluce, a vláda se jich zbaví fingovaným útěkem a odesláním do jisté africké zemičky. Zde se připravují na státní převrat, ale den před tím je tu na návštěvě papež, jenž je tak hned na letišti unesen a každý katolík musí zaplatit za jeho propuštění jeden frank. Kariéra pětice protřelých gangsterů tak může vesele pokračovat dále.\n\n\n"}
{"id": "96504", "url": "https://cs.wikipedia.org/wiki?curid=96504", "title": "Dějiny Olomouce", "text": "Dějiny Olomouce\n\nDějiny Olomouce jako královského města počínají rokem 1253, ačkoli olomoucký hrad vznikl už na začátku 11. století a osídlení tohoto území je ještě mnohem starší. Olomouc byla prvním hlavním městem Moravy, později toto postavení ztratila ve prospěch Brna. Částečně kvůli ničivé švédské okupaci v letech 1642–1650, naopak díky výstavbě pevnosti odolala pruskému obléhání roku 1758. Zůstala zde přesto univerzita a v roce 1777 bylo olomoucké biskupství povýšeno na arcibiskupství. Modernímu rozvoji města ale bránil jeho pevnostní statut, takže k jeho rozšiřování mohlo dojít až po zrušení vojenské pevnosti na konci 19. století. Předměstské obce byly připojeny po vzniku Československa a vznikla Velká Olomouc, čímž se do té doby převážně německé město počeštilo. Olomouc jako původně významné statutární město byla od roku 1960 jen jedním z okresních měst, ale s počátkem 21. století se stala centrem Olomouckého kraje.\n\nTrvalé osídlení na území Olomouce se datuje od mladší doby kamenné (ačkoli existují i nálezy štípané industrie už ze starší doby kamenné), kdy zhruba kolem roku 4000 př. n. l. je doloženo osídlení Václavského a Petrského návrší. Podmínky pro to byly dány existencí jednoho z mála brodů přes řeku Moravu, nacházejícího se u dnešního kláštera Hradisko. Také v lokalitě Horní lán v místní části Slavonín byly objeveny neolitická sídliště a pohřebiště, ovšem na celém území dnešního města existují doklady kultur s lineární, vypíchanou nebo se šňůrovou keramikou. Na obou zmíněných vrších pak byly objeveny objekty kultury nálevkovitých pohárů z pozdní doby kamenné a velké sídliště bylo např. i u dnešního kostela sv. Mořice. Již tehdy byla Olomouc zřejmě regionálním střediskem.\n\nDalší nálezy pocházejí až ze starší a střední doby bronzové, kdy jsou (kolem roku 1700 př. n. l.) v Olomouci doloženy kultury věteřovská, lužických popelnicových polí, mohylová nebo platěnická. Z ní mj. pochází unikátní nález celé kostry pietně pohřbeného dospělého člověka bez milodarů v sídlištní jámě v Nemilanech, přičemž v té době se pohřbívalo výhradně žehem a ostatky (tedy popel) byly ukládány v popelnicích s milodary. A opět ze slavonínské lokality Horní lán pochází další nálezy z doby bronzové, známým je i zdobený sekeromlat nalezený na počátku Polské ulice. Centrální osídlení zasahovalo celý Olomoucký kopec, přičemž akropole na Václavském návrší byla opevněna.\n\nZcela zřetelně je doloženo i keltské osídlení Olomouce, na jejímž území se od 5. století př. n. l. do zhruba 100 př. n. l. nacházelo několik keltských osad laténské kultury, např. v Neředíně (lokalita Mýlina), Hejčíně nebo Povlu. Také při rekonstrukci kostela Neposkvrněného početí Panny Marie v Sokolské ulici byly pod podlahou objeveny keltské hroby, základy objektu a střep z nádoby, svědčící o obchodu s tehdy severněji žijícími Germány. V hrobě bojovníka v Nemilanech zase několik mečů, kopí a další výbava.\n\nExistují také četné doklady následujícího germánského osídlení, například v Neředíně, Řepčíně, Nové Ulici, na slavonínském Horním lánu či přímo v centru města. Pravděpodobně v této době už byl nejvyšší ze tří olomouckých vršků, Michalský, využíván jako kultovní centrum. Lze usuzovat na trvalou neobydlenost tohoto návrší, kde byly četné vodní prameny a zřejmě i posvátný háj. Ten využívali jak Germáni, tak později ze severu přišlí Slované, kteří germánské obyvatele zřejmě asimilovali a poté expandovali dále na jih až k Dunaji a stezskou, později zvanou Trstenická, také do české kotliny.\n\nArcheologickými výzkumy byl odhalen v lokalitě Mýlina na území Neředína také římský vojenský tábor, potvrzující přítomnost římských legií na střední Moravě ve 2. století n. l. během probíhajících markomanských válek. Nález římských cihel v této lokalitě svědčí o přítomnosti zděné stavby, což by znamenalo, že zde tábor existoval delší dobu (například přes jednu zimu). Neznamená to však potvrzení renesančních pověstí, podle nichž založil Olomouc sám římský císař a vojevůdce Julius Caesar, podle nějž také byl vytvořen latinský název města \"Iuliomontium\" či \"Iuliimons\", tedy Juliova Hora (vedle běžně užívaného \"Olomucium\" či \"Olomutium\").\n\nSlované přišli na území Olomouce v 1. polovině 6. století a nejpozději na počátku 7. století již existovalo opevněné sídliště v oblasti dnešní části Povel. Nálezy ostruh a dalších dokladů svědčí o tom, že na tomto dvorci sídlila aristokracie. Počátkem 9. století ale bylo původní opevněné velmožské centrum na Povlu dobyto a vypáleno vojskem rodící se Velkomoravské říše, což je archeologicky doloženo. Nové velmožské centrum již coby součást státu Mojmírovců vzniklo na Petrském vršku (pozdější Předhradí) a na protějším Václavském návrší. Archeologicky jsou doloženy nejméně tři kostely z druhé poloviny 9. století, dva na Václavském vršku a jeden na dnešním Biskupském náměstí na Předhradí. Intenzivní osídlení olomouckého Předhradí trvá i v 10. století, bez ohledu na zánik Velkomoravské říše.\n\nPo rozbití Velkomoravské říše maďarskými nájezdníky v 1. třetině 10. století severněji položená Olomouc, na rozdíl od zcela rozvrácených sídel na jihu země, dál existovala jako soustava několika sídlišť, kam se navíc stěhovalo i nové obyvatelstvo. Před polovinou 10. století nastal v životě zdejšího sídliště tragický přeryv, osada na Předhradí byla násilně zničena, není však dosud známo kým. Znovuobnovený život v místní osadě ve 2. polovině 10. století dostal nové impulsy v souvislosti s přesunem dálkových kupeckých tras. Po obsazení Panonské nížiny kočovnými Maďary byla hlavní západovýchodní transevropská stezka přenesena severněji a vedla tak z Řezna přes Prahu a Olomouc dále do Krakova a Kyjeva. To přineslo velké možnosti rozvoje místnímu sídlišti, které se kulturně a obchodně začalo orientovat ke Slezsku a Čechám.\nPostupně pak od 70. do 90. let 10. století olomouckou sídelní aglomeraci a přilehlé části střední a severní Moravy ovládla česká knížata Boleslav I. a Boleslav II. Kolem roku 999 sice celou Moravu ovládl polský kníže Boleslav Chrabrý, ale v roce 1019 byla Morava (znovu)připojena k českému přemyslovskému státu. Správcem Moravy učinil tehdejší pražský kníže Oldřich svého syna Břetislava. Břetislav coby první moravský údělný kníže pravděpodobně vybudoval nový olomoucký hrad na Václavském návrší. Někteří historici se domnívají, že Břetislav ještě sídlil na starším hradišti na protějším Petrském návrší, které navazuje na velkomoravské velmožské sídlo, a hrad na Václavském návrší budovali až jeho nástupci v druhé polovině 11. století. Obě úzce propojená návrší byla v každém případě využívána už v dřívějších staletích. Břetislav také roku 1021 z kláštera ve Svinibrodu unesl dceru bavorského velmože Jitku a žil s ní poté právě na olomouckém hradě.\n\nNázev hradu Olomouc je poprvé zapsán v Kosmově kronice jako \"Olomuc\" a \"Olmuc\", arabskými kupci zapsán jako \"Olmjjz\". Město získalo svůj název později právě podle názvu hradu. Olomoucký hrad je připomínán znovu v roce 1055, kdy byl až do 12. století centrem olomouckého údělného knížectví, které zahrnovalo severovýchodní polovinu Moravy, o zbývající část Moravy se dělila údělná knížata v Brně a Znojmě. Kníže Vratislav II. dal roku 1059 kolem vnitřního města postavit zeď a v roce 1063 založil, respektive obnovil v Olomouci moravské biskupství. Údělný kníže Ota spolu se svou manželkou Eufémií založil roku 1078 původně benediktinský klášter Hradisko a knížetem Svatoplukem pak byla v letech 1104–1107 zahájena stavba biskupského kostela, dnešní katedrály svatého Václava, pravděpodobně jako votivního kostela za narození svého syna Václava. Václav před svou smrtí nedokončenou stavbu věnoval biskupu Zdíkovi, který nakonec kostel dostavěl (svěcení 1131) a o 10 let později sem přenesl sídlo biskupů od dnes již zaniklého kostela svatého Petra na Předhradí.\n\nOlomoucký biskup Jindřich Zdík ve 30. letech 12. století provedl důležité změny v organizaci kapituly a založil skriptorium, tedy písařskou dílnu. Olomouc se díky tomu stala jedním z tehdejších center vzdělanosti. K produktům skriptoria patří například \"Olomoucké horologium\" se známým dedikačním listem (uloženo v Královské knihovně ve Stockholmu). Jindřich Zdík také po roce 1141 vybudoval v sousedství katedrály sv. Václava románský palác (Zdíkův palác), mimořádný příklad architektury své doby v celočeském i východoevropském kontextu.\n\nVlastní město Olomouc bylo pravděpodobně založeno mezi lety 1239–1246, ovšem až v roce 1253 se skutečně stalo královským městem. Postupně budovanými hradbami bylo vymezeno v prostoru prvotního osídlení na Předhradí, které bylo původně jen hospodářským zázemím pro knížecí a biskupský dvůr, a na západ od něj Michalskou, Blažejskou a Mořickou osadou, přičemž mezi nimi se v prostoru dnešního Horního náměstí protínaly obchodní stezky. Ostatní osady zůstaly za hradbami. Město se řídilo magdeburským právem, městskému soudu tak tehdy předsedal fojt, a bylo centrem okruhu tohoto městského práva pro další města na Moravě (města se v případě sporu o výklad práva odvolávala právě do Olomouce, kde brala tzv. naučení).\n\nMěsto se rychle rozvíjelo díky dálkovému obchodu s Vratislaví, Krakovem, Prahou a s Vídní. Roku 1261 získalo privilegium pořádat výroční trh (druhý výroční trh roku 1314, třetí 1421 a čtvrtý 1641) a budovat kupecké domy, v roce 1278 získalo mílové právo a poté i další výsady. Již od samého počátku šlo o město převážně německé, Češi dominovali jen v Mořické osadě. Dne 4. srpna 1306 došlo v budově olomouckého děkanství (v sousedství dnešní katedrály sv. Václava) k zavraždění krále Václava III. a vymření královské větve Přemyslovců. Vedoucí role města byla potvrzena roku 1314, kdy král Jan Lucemburský uznal Olomouc za hlavní město Moravy, což bylo opětovně potvrzeno roku 1352 v privilegiu markraběte Jana. Přesto se zasedání zemského sněmu a zemského soudu odehrávala střídavě zde a v Brně, také zemské desky byly v letech 1348–1641 vedeny duplicitně. V roce 1351 město získalo právo nuceného skladu a roku 1378 si zřídilo vlastní radnici. V současné budově se ale začalo úřadovat až roku 1411, přičemž teprve v roce 1444 byla definitivně dokončena její stavba.\n\nBěhem husitských válek (1419–1436), kdy byl např. zničen nedaleký klášter kartuziánů v Dolanech, město podporovalo Zikmunda Lucemburského. Olomouc byla totiž v tu dobu věrně katolickým městem, v němž měli asi tříčtvrteční převahu Němci. V průběhu 15. století se město dále rozvíjelo a bohatlo, rozšiřovala se řemeslná výroba i obchod (k roku 1472 se ve městě uvádí celkem 23 cechů). Ovšem v roce 1454 byli místní Židé, kteří se usadili v prostoru dnešní Univerzitní ulice, pod vlivem kázání Jana Kapistrána vypuzeni z města a po jejich odchodu město téměř ekonomicky zkolabovalo. Následně byla proto umožněna židovským obchodníkům alespoň účast na městských trzích. V roce 1469 část českých a moravských pánů a zástupců katolických měst prohlásila v katedrále svatého Václava uherského krále Matyáše Korvína českým králem a v roce 1479 zde byla podepsána olomoucká smlouva, podle níž měl Matyáš Korvín vládnout ve vedlejších zemích Koruny, zatímco v samotných Čechách Vladislav II. Jagelonský.\n\nRozvoj Olomouce, největšího moravského města (koncem vlády Ludvíka Jagellonského zde žilo asi 6 tisíc obyvatel), pokračoval také v 16. století, a to i přes řadu morových epidemií. V roce 1505 byla v Olomouci zřízena papírna, druhá nejstarší známá česká papírna (nejstarší byla od roku 1499 ve Zbraslavi u Prahy), a k roku 1519 je doložena existence radničního orloje, také druhého nejstaršího v českém státě. Kulturní a vzdělanostní význam města zvýraznila jezuitská akademie, založená zde v roce 1566, jejímž povýšením roku 1573 vznikla olomoucká univerzita, druhá univerzita v českých zemích. Kromě ní v Olomouci existovaly dvě významné vyšší latinské školy při katedrále a u sv. Mořice. Při univerzitě byl navíc v roce 1578 založen zvláštní papežský seminář \"Collegium nordicum\", v rámci kterého byli vzděláváni katoličtí kněží z celé střední a zejména severní Evropy (včetně Skandinávie), s cílem zajistit pevný základ rekatolizace v těchto zemích. Olomoucký knihtisk tehdy tvořil více než polovinu celé moravské produkce.\nPočátkem 17. století byla Olomouc stále největší a hospodářky nejsilnější moravské město. Doloženo je zde tehdy celkem 39 cechů a např. k roku 1619 jí patřilo 1562 předměstských usedlostí a platila také čtyřikrát větší daně než Brno, které mělo jen 585 poddaných. Domů ve vlastním městě měla v té době Olomouc 581 a Brno 386. Téhož roku se ale zapojila do odboje českých stavů proti habsburské monarchii a uvítala Fridricha Falckého, aby po bitvě na Bílé hoře musela přísahat Ferdinandovi II., který přesto olomouckou městskou radu raději podřídil svému rychtáři. Dne 17. března 1620 v Olomouci zemřel na následky mučení Jan Sarkander, později prohlášen za svatého.\n\nBěhem tohoto století také začal význam města postupně klesat. Olomouc postihly nucené kontribuce a rabování během třicetileté války, znovu několik morových epidemií a v roce 1637 velký požár zničil na 70 domů. Kromě toho byl o rok dříve v Brně zřízen královský tribunál, zeměpanský úřad s rozsáhlými správními a soudními pravomocemi. Na krátkou dobu se sice přesunul do Olomouce, ale roku 1641 nařídil císař Ferdinand III. jeho opětovné přeložení do Brna, a to spolu s definitivně sjednoceným zemským soudem a sloučenými zemskými deskami. Tím se Brno stalo jediným sídlem nejvyšších zemských úřadů, \"de facto\" hlavním městem Moravy.\n\nNejvětší ranou byla ale okupace města Švédy, když se dne 14. června 1642 město vzdalo armádě generála Lennarta Torstensona. Během této okupace počet obyvatel města klesl na pouhých 1675 obyvatel (dobové zprávy uvádí z původních 30 tisíc, reálně však asi z 10 tisíc), ze 623 měšťanských domů zůstalo obyvatelných jen 145 a ze 77 šlechtických obydlí pouze 23. Švédská vojska město, kterému tehdy reálně hrozil úplný zánik, opustila až v roce 1650, dva roky po vestfálském míru. Ferdinand III. ale roku 1655 prohlásil Olomouc díky její strategické pozici pevnostním městem, čímž zahájil dlouhodobou výstavbu olomoucké pevnosti. Projekt přestavby dosavadního městského opevnění vypracoval v roce 1658 polní maršálek Louis Raduit de Souches a do konce 17. století došlo k výstavbě několika bastionů na severní a východní straně města.\n\nRoku 1709 opět přišel velký požár, který zničil přes polovinu města, vyhořel mj. kostel sv. Mořice. Po něm se však ještě zintenzivnila barokní výstavba, která dala Olomouci tvář, jakou má dodnes. Kromě řady paláců a různých církevních staveb byl v tomto slohu postaven např. sloup Nejsvětější Trojice, mariánský sloup nebo soubor šesti kašen, došlo také na obnovu kláštera Hradisko nebo stavbu poutního kostela na Svatém Kopečku. Jako malíř zde tehdy působil především Jan Kryštof Handke. Roku 1725 zahájila v Olomouci výuku stavovská akademie, konkurentka jezuitské univerzity, a v roce 1746 zde byla založena \"Societas eruditorum incognitorum in terris Austriacis\", první učená společnost na území ovládaném rakouskými Habsburky. Časopis společnosti \"Monatliche Auszüge\" byl také prvním vědeckým časopisem na území Habsburské monarchie. Obdobně zde později vznikla společnost \"Patriotisch-oekonomische Privatgesellschaft\" zabývající se vydáváním přírodovědných, hospodářských a technických spisů.\nPo vpádu pruských vojsk Fridricha II. Velikého byla 27. prosince 1741 v klášteře Hradisko vyjednána kapitulace Olomouce a obsazení města Prusy, ale v noci z 22. na 23. dubna 1742 Prusové Olomouc rychle opustili kvůli mobilizaci rakouských vojsk na jižní Moravě. Dne 11. června 1742 se vratislavským mírem Olomouc stala hraniční pevností a Marie Terezie nechala vypracovat projekt přestavby pevnosti. Ten zpracoval ženijní generál Pierre Philippe Bechade de Rochepin. Úplná bastionová pevnost, kvůli které však muselo být zbořeno asi 350 domů na předměstích, pak byla dobudována v roce 1756, osvědčila se hned dva roky poté.\n\nOlomouc byla totiž v roce 1758 znovu obležena pruskou armádou, která během 36 dnů obléhání od 28. května do 2. července vypálila na město celkem 103 533 dělových koulí, 25 624 pum a granátů a 700 projektilů. Město se tentokrát díky posílenému opevnění ubránilo a zachránilo jej také rakouské vítězství 30. června v bitvě u Domašova, kde Prusové přišli o obrovský konvoj se zásobami pro obléhající vojska. Pruská vojska se poté stáhla zpět do Slezska. Na základě tohoto úspěchu Marie Terezie ještě téhož roku nobilitovala členy městské rady a vylepšila městský znak, v roce 1762 pak městu navíc potvrdila výsadu používat čestný titul „královské hlavní město Olomouc“.\n\nSkutečný význam města se tím však nezměnil, neboť úřady s celozemskou působností zůstaly i nadále v Brně a navíc byl roku 1786 zřízen tzv. regulovaný magistrát se jmenovanými radními i purkmistrem. Naproti tomu kulturní význam města, stále převážně německého charakteru, opět vzrostl, když bylo olomoucké biskupství roku 1777 povýšeno na arcibiskupství. Jako podřízená biskupství měla být založena brněnské a opavské; druhé jmenované však pro spory s řádem německých rytířů nakonec nevzniklo. V roce 1782 se také do Olomouce vrátily lyceum (před přeložením roku 1778 původní univerzita) a stavovská akademie, které byly spolu se Studijní knihovnou, zřízenou roku 1774, přeloženy na několik let do Brna.\n\nStejně jako předtím Marie Terezie, i Josef II. často zavítal do Olomouce. Během josefínských reforem bylo roku 1773 zakázáno pohřbívání ve městě, hřbitovy se proto přesunuly za hradby, bylo také zrušeno několik kostelů a šest z celkem devíti zdejších klášterů (zbyli tak jen dominikáni v dnešní Sokolské ulici, kapucíni na Dolním náměstí a voršilky v Kateřinské ulici). Zrušen byl i premonstrátský klášter Hradisko, kam byla nakonec umístěna vojenská nemocnice. Tehdejší doba ovšem přála divadlům a veřejným koncertům a Olomouc nezůstala pozadu. Při útěku před černými neštovicemi během zastávky v Olomouci roku 1767 zde např. jedenáctiletý Wolfgang Amadeus Mozart zkomponoval 6. symfonii F dur. Před a v průběhu napoleonských válek bylo v Olomouci také vězněno několik představitelů revoluční Francie, především v letech 1794–1797 francouzský generál markýz La Fayette, též hrdina americké války za nezávislost.\n\nPrvní polovina 19. století byla charakterizována poklidným měšťanským životem (biedermeier), v Olomouci vzhledem k neexistenci průmyslu žilo jen minimum dělníků a zdejší měšťané se již sžili s vojáky zdejší posádky (v letech 1829–1830 byl pevnostním velitelem hrabě Radecký), jichž bylo zhruba pět tisíc. Kromě nich ve městě žilo asi 10 tisíc obyvatel a na předměstích další tři tisíce. V roce 1823 věnoval Ludwig van Beethoven svou právě dokončenou \"Missu solemnis\" olomouckému arcibiskupu Rudolfu Janovi. Roku 1830 bylo konečně postaveno stálé kamenné divadlo a o tři roky dříve bylo lyceum opět povýšeno na c. k. Františkovu univerzitu, ovšem stavovská akademie byla naopak v roce 1847 definitivně přemístěna do Brna, kde dala základ vysoké škole technické. Olomouci se nevyhýbal ani nástup moderní doby. Město leželo na křižovatce čtyř významných císařských silnic, pražské, brněnské, haličské a slezské, a dne 17. října 1841 byla do Olomouce z Přerova dovedena odbočka Severní dráhy. Následovala stavba železnice do Prahy a 20. srpna 1845 projel první slavnostní vlak na trase Vídeň – Olomouc – Praha.\nV důsledku revoluce, která roku 1848 vypukla ve Vídni, se císařský dvůr Ferdinanda I. Dobrotivého přestěhoval 14. října dočasně do Olomouce. Dvůr zde pak pobýval až do května následujícího roku a mezitím v arcibiskupském paláci nastoupil 2. prosince 1848 na trůn císař František Josef I. Téhož roku byla v Olomouci založena pobočka Slovanské lípy jako první český politický spolek na Moravě, začaly být vydávány první české \"Prostonárodní holomoucké noviny\" a také byl umožněn Židům, vypuzeným už roku 1454, návrat do města. Revoluce byla zpočátku měšťany přijata velmi příznivě, vzápětí se však projevily rozpory mezi velkoněmeckým programem, který požadovala zejména německá inteligence, a austroslavismem, prosazovaným českou stranou. Např. ještě před Palackým odmítli účast na frankfurtském parlamentu profesoři olomoucké univerzity Jan Helcelet a Ignác Jan Hanuš.\n\nPo porážce revoluce a rozehnání kroměřížského sněmu byla ještě v Olomouci císařem vydána oktrojovaná ústava, poté se dvůr vrátil do Vídně. V nových poměrech svou činnost ukončily české i německé spolky, na univerzitě se přestalo vyučovat česky a přestaly také vycházet české noviny. Pozitivní změna nastala prakticky pouze v tom, že Olomouc se v rámci nově ustaveného obecního zřízení stala statutárním městem a opětovně si sama volila svůj obecní výbor a své starosty. Dne 29. listopadu 1850 zde byla uzavřena tzv. Olomoucká punktace, zajišťující habsburské monarchii dočasně převahu nad Pruskem, a v letech 1851 a 1853 se v Olomouci František Josef I. setkal s ruským carem Mikulášem I.\n\nKdyž byla v roce 1850 zavedena krajská správa, byl zde zřízen kromě krajského úřadu i krajský soud, téhož roku se v Olomouci ustavila obchodní a živnostenská komora. Naproti tomu byla postupně rušena původní univerzita, nejdříve se z jejího svazku vyvázalo lékařsko-chirurgické učení s babickou školou, roku 1851 se uzavřela filozofická fakulta a roku 1855 právnická fakulta, až roku 1860 byla zrušena celá univerzita, z níž zbyla jen teologická fakulta prohlášená za samostatnou vysokou školu. Jako jisté zadostiučinění bylo 1. října 1867 založeno Slovanské gymnázium s českým vyučovacím jazykem. Od 60. let se také pomalu začal obnovovat jak německý, tak český kulturní a spolkový život (např. hudební spolky Musikverein a Žerotín, tělocvičné Turnverein a Sokol apod.).\n\nBěhem prusko-rakouské války se ukázala nadbytečnost olomoucké pevnosti, kterou pruská vojska prostě jen obešla a která bránila modernímu rozvoji města. Ovšem až v listopadu 1888 došlo do Olomouce císařské nařízení vydané už 9. března 1886, kterým byla pevnost zrušena. Přesto již v roce 1876 byla zbořena Hradská brána vedoucí na východ směrem k železničnímu nádraží, což předznamenalo další rozšiřování města. Jako první byl na uvolněném místě postaven soubor nájemních domů. Jako památku na pevnost se město i pod vlivem urbanisty Camilla Sitteho, který pro Olomouc vypracoval regulační plán, rozhodlo zachovat jen Terezskou bránu. Následující léta byla ve znamení dalšího rozvoje, modernizace a rozšiřování města, např. roku 1898 byla dostavěna Zemská nemocnice s porodnicí a o rok později začaly v Olomouci jezdit tramvaje.\nTaké ve dvacátém století se pokračovalo v celkovém rozšiřování městské zástavby, jak na východě směrem k nádraží, tak především na západě města, kde vznikla okružní komunikace s hodnotnými domy v historizujícím slohu, tzv. \"olomoucký Ring\" po vzoru vídeňské Ringstraße. Výstavba byla realizována i v historickém centru, kde se např. u vily Primavesi uplatnila secese. Došlo na regulaci řeky Moravy a do Olomouce také stále více pronikal průmysl, který se koncentroval především kolem hlavní železniční trati. I přes zrušení univerzity se postupně rozvíjel vědecký život, kupř. dne 7. prosince 1905 zde provedl první úspěšnou transplantaci (oční rohovky) na světě Eduard Konrád Zirm. Roku 1907 byla postátněna česká reálka, která byla založena pět let předtím. Kromě ní, Slovanského gymnázia a českého dívčího ústavu Pöttingeum zde už delší dobu působila německá reálka, gymnázium, obchodní akademie a dívčí Elisabethinum. Německá převaha ve městě však postupně, mj. vlivem českého přistěhovalectví z venkova, slábla (k roku 1910 v Olomouci žilo 13 tisíc Němců a už 8 tisíc Čechů).\n\nPřes moderní rozvoj město však až do vzniku Československa ovládala zcela německá radnice, která nechtěla, aby k ní byly připojeny převážně české předměstské obce. Teprve v roce 1919 proto připojením dvou měst (Hodolan a Nové Ulice) a 11 vesnic (Bělidel, Černovíra včetně Klášterního Hradiska, Hejčína, Chválkovic, Lazců, Neředína, Nových Sadů, Nového Světa, Pavloviček, Povelu a Řepčína) mohla vzniknout Velká Olomouc. Při sčítání v roce 1921 tak již v Olomouci žilo 57 206 obyvatel (Němci tvořili 27,6 %). Z toho nicméně bylo pět tisíc vojáků, protože Olomouc byla stále vojenským městem, sídlila zde po Praze druhá nejpočetnější posádka. Původně se z Olomouce mělo stát sídlo župy, nakonec však bylo zachováno zemské zřízení. Působila zde ale stále řada institucí nadokresního významu: arcibiskupství, teologická fakulta, městské divadlo s operou, činohrou i operetou, krajský soud, obchodní a živnostenská komora, ředitelství státních drah a od roku 1919 také plodinová burza. Vycházely zde tehdy deníky národnědemokratický \"Pozor\", katolický \"Našinec\", sociálnědemokratický \"Nový den\", liberální \"Mährisches Tagblatt\", nacionální \"Die Deutsche Zeitung\", agrární \"Selské listy\", živnostenský \"Moravskoslezský deník\" a také \"Moravský večerník\". Kromě tiskárenského průmyslu v Olomouci existovaly významné železárny nebo cementárny, nejvíce se ale rozvíjel průmysl potravinářský, zejména cukrovary, sladovny, čokoládovny apod. Celorepublikového významu dosáhla i velkoobchodní firma ASO. Po Mnichovu se z Olomouce stalo prakticky pohraniční město, kam mířili uprchlíci za zabraného pohraničí. Bylo zde také zřízeno velitelství 2. armády v čele s divizním generálem Vojtěchem Lužou.\n\nBěhem německé okupace bylo 15. března 1939 město obsazeno německou armádou, přičemž již následující noci na 16. března byla nacisty vypálena olomoucká synagoga. Olomouc byla do roku 1942 sídlem úřadu oberlandráta, poté byl jeho obvod připojen k Ostravě, ovšem působily zde také pobočky brněnského gestapa a německého zemského soudu (\"Landgericht\") nebo krajské vedení Národního souručenství. Období protektorátu bylo charakterizováno stále větším omezováním českého veřejného života, především ale pronásledováním Židů, arizací jejich majetku a odsunem do koncentračních táborů. Z původních 2196 členů zdejší náboženské obce se jich pádu Třetí říše dožilo jen 288 a z transportů se jich zpátky vrátilo asi 6 %. Před koncem války Němci zamýšleli z Olomouce vytvořit obrannou pevnost, ale ještě dlouho před příchodem Rudé armády ji změnili na pouze „hájené město“, protože už neměli dost mužů. Tehdy také zesílila odbojová a partyzánská činnost, Němci přesto dokázali reagovat např. vypálením nedalekého Javoříčka a v poslední den války ještě vyhodili do vzduchu Andrův stadion, který sloužil jako muniční sklad. Olomouc byla osvobozena Rudou armádou 8. května 1945.\nOlomoučtí Němci, z nichž řada nejdříve prošla internačním táborem v Hodolanech, byli poté vysídleni, čímž zcela zanikl tzv. olomoucký jazykový ostrov. Šlo celkem asi o 18 tisíc osob. V roce 1946 byla obnovena Univerzita Palackého, jejíž fakulty se po jisté době ustálily na čtyřech: filosofické, přírodovědecké, lékařské a pedagogické. Po Únoru 1948 začaly tzv. akční výbory provádět „očistu veřejného života“, kromě politických odpůrců se nový režim v Olomouci zaměřil zvláště na římskokatolickou církev, byly rušeny kláštery, uzavřena teologická fakulta a nový arcibiskup Matocha byl fakticky internován. Až v 60. letech došlo k uvolnění a rozvoji kultury, v Olomouci pro to byly výhodné podmínky, neboť kromě univerzity zde působila Moravská filharmonie, státní divadlo nesoucí jméno Oldřicha Stibora (se soubory činohry, opery, baletu a operety), oblastní galerie, vlastivědný ústav, státní vědecká knihovna, studio Československého rozhlasu a hvězdárna. Působilo zde také několik divadel tzv. malých forem, např. Studio LUT, Zápalka, RADIONKAbaret nebo SKUMAFKA. Významným se stal rok 1971, kdy byla v už celkem zanedbaném historickém jádru města vyhlášena městská památková rezervace, tehdy probíhající normalizace ovšem jinak znamenala značný kulturní i společenský útlum.\n\nZ hlediska administrativního vývoje byla Olomouc v letech 1949–1960 centrem kraje, který byl ale poté zrušen a město už bylo jen sídlem okresu, který spadal do územně poměrně nesourodého Severomoravského kraje s centrem v Ostravě. V 70. letech ale proběhlo další rozšiřování města: v roce 1974 došlo k připojení Droždína, Holic, Chomoutova, Radíkova, Samotišek, Slavonína, Svatého Kopečku a Týnečku, v roce 1975 Břuchotína, Bystrovan, Křelova, Nedvězí, Nemilan a Topolan a nakonec roku 1980 Lošova (Bystrovany a Samotišky se ale v roce 1992 opět osamostatnily a roku 1994 také Břuchotín s Křelovem). Roku 1978 pak Olomouc, řízená městským národním výborem, poprvé přesáhla hranici 100 000 obyvatel.\n\nPo sametové revoluci byla obnovena obecní samospráva, Olomouc se opět stala statutárním městem, v jejímž čele stojí primátor. Sovětská okupační armáda, jejíž posádka využívala i blízký vojenský prostor Libavá, město opustila během roku 1990. O pět let později Olomouc navštívil papež Jan Pavel II., při této příležitosti svatořečil Jana Sarkandra a povýšil kostel Navštívení Panny Marie na Svatém Kopečku na baziliku minor. Od roku 1996 zde svou činnost zahájil vrchní soud. Mezi dny 5. až 16. července 1997 město zasáhla rozsáhlá povodeň, která zastavila železniční provoz a poškodila část města (další významná povodeň se projevila 2. dubna 2006). Sloup Nejsvětější Trojice byl v roce 2000 zapsán do seznamu světového kulturního dědictví UNESCO a téhož roku se Olomouc stala sídlem Olomouckého kraje.\n\nZnakem města je již od konce 13. století šachovaná orlice. Má červený jazyk, což je také jediný rozdíl oproti moravské orlici, která má jazyk zlatý. Podobný znak mají např. města Znojmo a Jevíčko.\n\nV roce 1758 olomoucká orlice získala rakouský náprsní štítek s písmeny „FMT“ (\"Franciscus, Maria Theresia\" – iniciály Františka I. a Marie Terezie). Kolem štítku byl zlatý řetěz symbolizující nedobyté hradby za obranu obléhané Olomouce proti Prusům. Písmena „SPQO“ (\"Senatus Populusque Olomouciensis\", senát a lid olomoucký) jsou obdobou „SPQR“ (\"Senatus Populusque Romanus\", senát a lid římský).\n\nNápis FMT byl odstraněn při vzniku Československé republiky roku 1918 a v roce 1934 byly odstraněny i písmena SPQO v rozích znaku. Ta se však na znak opět vrátila v roce 1993.\n\n\n"}
{"id": "96512", "url": "https://cs.wikipedia.org/wiki?curid=96512", "title": "Alfred Schnittke", "text": "Alfred Schnittke\n\nAlfred Garrijevič Schnittke (v češtině často též \"Šnitke\", , 24. listopadu 1934, Engels – 3. srpna 1998, Hamburk) byl rusko-německý židovský skladatel. V 60. letech 20. století vytvářel alternativní linii k hlavnímu proudu sovětské hudby socialistického realismu. V jeho tvorbě se projevuje touha náležet k celku určité kultury. Je představitelem hudby, která v sobě integruje různé hudební styly a epochy, a proto bývá spojován s myšlenkami postmoderny.\n\nAlfred Schnittke se narodil ve městě Engels v Saratovské oblasti autonomní Sovětské socialistické republiky Povolžských Němců. Jeho otec Harry Viktorovič Schnittke (1914–1975) byl Žid původem z Frankfurtu, který se do Sovětského svazu se přesunul v roce 1927, kde pracoval jako novinář a překladatel z ruštiny do němčiny. Jeho matka, Maria Josifovna Schnittke (za svobodna Vogel, 1910–1972), byla povolžská Němka narozená v Rusku. Schnittkeho babička z otcovy strany, Tea Abramovna Katz (1889–1970), byla filoložka, překladatelka a editorka německojazyčné literatury. Svá hudební studia započal v roce 1946 ve Vídni, kam byl otec vyslán jako novinář a překladatel. V roce 1948 se rodina přestěhovala do Moskvy. Ve studiích pokračoval v roce 1961 na Moskevské konzervatoři, kde mezi jeho učitele skladby patřil Jevgenij Golubjev, a studiu se věnoval prakticky do roku 1972. Vydělával si převážně jako skladatel filmové hudby. Po konverzi ke křesťanství ovlivnilo jeho tvorbu hluboké, až mystické prožívání víry.\n\nSkladatelům sovětské porevoluční éry chyběla perspektiva avantgard západu. Byli izolováni od zkušenosti, jež prožívali Boulez nebo Stockhausen a nuceni přijímat optimistické hudební formy konzervované romantismem Rimského-Korsakova. Teprve v 50. a 60. letech docházelo k určitému uvolnění, a mladí skladatelé nacházeli alternativní hudební vyjádření pod vlivem Západu (Sofia Gubajdulina, Edison Děnisov, Arvo Pärt, Valentin Silvestrov, Giya Kancheli).\n\nStejně tak raná Schnittkeho hudba, zpočátku silně ovlivněná Dmitrijem Šostakovičem, se po návštěvě italského skladatele Luigi Nona v Sovětském svazu vydala cestou serialistické techniky (\"Skladby pro piano a komorní orchestr\" z roku 1964). Skladatel později prošel různými kompozičními systémy, až nakonec opustil racionální hudební struktury, které jej neuspokojovaly, a přešel k vlastnímu hudebnímu způsobu vyjadřování, které neslo název polystylismus. Ačkoliv i zde lze vnímat avantgardní experimentování, neboť v polystylových skladbách se mísily styly minulé i současné ve velmi těsném sousedství, zdůrazňuje Schnittke sounáležitost s hudební tradicí, která žije v nás. Cílem polystylismu je sjednotit hudební prostor a překročit hranice jednotlivých stylů a epoch, ponechat vedle sebe citace různých skladatelů, poukázat na svár elementů a ve všech přeryvech a dramatech nechat zaznít pasáže smíření, klidu a syntézy. Tomuto snažení, podle svých slov, podřídil veškeré své úsilí. První koncert využívající polystylovou techniku byla Druhá houslová sonáta, \"„Quasi una sonata“\" (1967-1968), ale v plné míře dosahuje tohoto efektu ve své \"1. symfonii\" (1969-1972), v níž hráči volně improvizují nebo ve skladbě \"Concerto grosso\" (1977) pro dvoje housle, cembalo a preparovaný klavír. Polystylovost uplatnil ve svém angažmá jako skladatel filmové hudby, kde hudební forma vázaná na obrazovou zpětně ovlivňovala pole vážné hudby (příklad filmu: „Skleněný akordeon“). V souvislosti s hudebními citacemi, používáním vzorců těchto citací nebo jemnými narážkami na ně v podobě aluzí se mnohdy hovoří o Schnittkem jako o postmoderním skladateli. Vedle toho komponoval také stylově jednotné práce jako např. \"Piano kvintet\" (1972-1976), napsaný na památku předčasně zemřelé matky.\n\nSchnittkeho hudební jazyk akcentuje smysl pro aktuální duchovní konflikt, vnímá rozporuplný a chaotický svět na pozadí mystické zbožnosti. Ačkoliv ve svých skladbách jde až na samu hranici hudební desintegrace, neukazuje chaos přímo, ale usmiřuje varovné elementy ve všeobjímající syntéze. V \"Koncertu pro sbor\" z let 1984-1985 se projevuje jemnější duch Schnittkeho hudby záměrně čerpající z pravoslavného zpěvu, aniž by skladba postrádala moderní styl. Skladba je založena na Knize nářku – mystickém hymnu arménského teologa a básníka z 10. století Řehoře z Nareku (\"Grigor Narekaci\"). Stejně působivé je i hudební připomenutí tisícileté historie křesťanství na Rusi ztvárněním jedenácti anonymních duchovních poém z 15. století pod názvem \"Kajícné písně\" (\"Stichy pokajanie\") z roku 1988. Cestu vedoucí ke zniternění jeho hudby umocňovaly pocity odcizení a odvrat od každodenního života, snaha překročit hudebními prostředky horizont banality a propracovat se k dokonalosti vnitřního světa a absolutní hudby. Tyto autorovy prožitky zrcadlí především jeho symfonie.\n\nSchnittke byl často terčem represí sovětského režimu. Jeho 1. symfonie byla zakázána svazem umělců, a po těchto obstrukcích mu bylo v roce 1980 znemožněno cestování mimo Sovětský svaz. Po roce 1980 se stala Schnittkeho hudba světově známá zásluhou sovětských emigrantů, zejména houslistů Gidona Kremera, Marka Lubotského a cellisty Mstislava Rostropoviče. Navzdory ohlašující se nemoci napsal celou řadu zásadních skladeb mezi něž vedle několika symfonií patří \"Druhé\" (1980) a \"Třetí\" (1983) \"smyčcové kvarteto\", \"Houslové trio\" (1985); Faust-kantáta \"Sied nüchtern und wachet\" (1983), později začleněná do opery \"Historie Doktora Johanna Fausta\" a za pozornost stojí balet \"Peer Gynt\" (1985-1987).\n\nV roce 1985 utrpěl Schnittke mozkovou mrtvici a setrval dlouhou dobu v kómatu. Byl prohlášen na základě řady indicií za klinicky mrtvého, ale z kómatu se probral. Zotavil se dokonce natolik, že mohl opět komponovat. V roce 1990 opustil Rusko a usídlil se v Hamburku. Jeho zdraví bylo však již trvale podlomeno a do své smrti prožil ještě několik ataků.\n\nJak se Schnittkeho zdraví zhoršovalo, jeho hudba postupně ztrácela extrovertní rysy, odvracela se od polystylismu, uzavírala se do bezútěšnosti a potkáme v ní všeobjímající lítost nad ztracenou minulostí smíchanou s prudkou ironií. \"Čtvrtý kvartet\" (1989) a \"6.\" (1992), \"7.\" (1993) a \"8. symfonie\" (1994) jsou toho příkladem, přičemž někteří Schnittkeho žáci (např. Gerald McBurney) tvrdí, že poslední díla ohlašují konec autorova života. Po záchvatu mrtvice v roce 1994 zůstal Schnittke ochrnutý, což silně omezilo jeho komponování. V roce 1997 přidal několik krátkých prací, avšak \"9. symfonie\" zůstala kvůli jeho smrti nedokončená.\n\nZemřel 3. srpna 1998 v Hamburku.\n\n"}
{"id": "96513", "url": "https://cs.wikipedia.org/wiki?curid=96513", "title": "Ramón Arellano Félix", "text": "Ramón Arellano Félix\n\nRamón Eduardo Arellano-Félix (31. srpna 1964 – 10. února 2002) byl Mexičan, kterého vládní autority řadily k členům Tijuanského drogového kartelu. 18. listopadu 1997 se Arellano-Félix dostal jako 451. osoba na seznam FBI nejhledanějších osob.\n\nArellano-Félix byl nejnebezpečnějíčí člen Tijuanského kartelu, byl podezřelý z mnoha vražd. Zemřel v Mazatlánu, kam se vypravil zabít svého rivala Mayo Zambadu, během přestřelky s policií. Mexická policie Arellano-Félixe spojovala s masakrem v Mazatlánu v roce 1997, kdy nechal vyvraždit dvanáctičlennou rodinu.\n\nVe Spojených státech v Kalifornii byl obviněn ze spiknutí za účelem pašování kokainu a marihuany, což následně vedlo k tomu, že se dostal na seznam FBI.\n\nByl také známý pod jmény \"Patrón\" a \"Colores\".\n"}
{"id": "96516", "url": "https://cs.wikipedia.org/wiki?curid=96516", "title": "Pablo Honey", "text": "Pablo Honey\n\nPablo Honey je první album skupiny Radiohead. Všechny písně na albu jsou původní. Text složil Thom Yorke a album bylo vydáno z kraje roku 1993.\n\n\n"}
{"id": "96523", "url": "https://cs.wikipedia.org/wiki?curid=96523", "title": "Toleranční patent", "text": "Toleranční patent\n\nToleranční patent je dokument, který 13. října 1781 vydal rakouský panovník a římskoněmecký císař Josef II. a který vedle římskokatolického umožnil existenci dalších tří křesťanských vyznání. Ve skutečnosti však tato problematika byla upravena celou sérií patentů a nařízení, které upravovaly problematiku tolerance rozdílně pro různé země monarchie. K patentu také vznikla řada prováděcích nařízení. Jisté výjimky umožňující omezený výkon nekatolického náboženství v určitých místech existovaly už předtím (např. ve Slezsku). Toleranční patent se nevztahoval na Ašsko a neměnil postavení Židů (viz Židé v Česku).\n\nToleranční patent byl součástí rozsáhlých reforem v duchu osvícenského absolutismu, pro které se později vžil termín josefinismus.\n\nDůvodem vydání tolerančního patentu byla snaha vyjít vstříc osvíceneckému evropskému trendu a současně se kultivovaným způsobem vyrovnat se zbytky zejména evangelického podzemního hnutí. Toleranční patent tuto menšinu vyvedl z ilegality a tím zviditelnil, takže na ni mohlo být působeno cíleně ideologicky, politicky i ekonomicky. Neposlední pohnutkou byla i snaha zabránit emigraci schopných a bohatých protestantů, aby zbytečně nedocházelo k hospodářskému oslabování habsburské říše. Tento motiv byl tváří v tvář hrozbě sílících sousedů (zejména Pruska) silnější než případná možnost „protistátní“ činnosti protestantů.\n\nToleranční patent byl prvním krůčkem k nastolení náboženské svobody. Privilegované postavení si i po jeho vydání uchovala římskokatolická církev. Vedle ní však byla trpěna vyznání augšpurské (luterské), helvetské a řeckopravoslavné (tzv. nesjednocení Řekové).\n\nObčansky byli příslušníci tolerovaných církví zrovnoprávněni s katolíky. Směli provozovat řemesla, nabývat cestou dispenze akademických hodností a městských práv a zastávat veřejné úřady. V praxi však dosahovali vyššího společenského postavení mnohem nesnadněji nežli příslušníci „panujícího náboženství“.\n\nBohoslužby těchto trpěných církví mohly mít jen soukromý ráz. Jejich kostely musely stát mimo hlavní ulice, nesměly mít věže, zvony ani jiné zjevné prvky sakrální stavby. Stavby vzniklé tímto omezením označujeme pojmem toleranční modlitebna.\n\nTi, kteří se k tolerovaným církvím přihlásili v roce 1782, museli své rozhodnutí individuálně obhájit před komisemi zvlášť za tímto účelem zřízenými. To se vztahovalo jen na tento rok a jak katolický klér, tak i vrchnost obecně bránily obyvatelstvu aby se vůbec o patentu dozvědělo.Ti, kteří chtěli z římskokatolické do tolerované církve přestoupit v dalších letech (až do r. 1861), museli absolvovat u místně příslušného katolického kněze tzv. „šestinedělní cvičení“. Toto cvičení bylo nutné absolvovat celé, ale přitom mohlo být i na dlouhou dobu přerušeno a přestoupení jedince k jiné církvi tak mohlo být tímto způsobem oddalováno. Místní úřady taky často ty, kdo chtěli přistoupit k jiné církvi, různým způsobem šikanovaly. Pokud navštívila osoba římskokatolického vyznání nekatolické bohoslužby, bylo zákonnou povinností přítomného faráře vykázat ji.\n\nZe smíšených manželství, v nichž byl otec římským katolíkem, musely být všechny děti ze zákona křtěny v katolické církvi. Byl-li otec z tolerované církve, následovaly děti konfesi rodičů podle pohlaví (součástí tolerované církve se mohl stát jenom syn). Děti ze smíšených manželství by se tak ze 3/4 staly katolíky (za předpokladu, že by smíšená manželství uzavírali ve stejné míře muži i ženy katolíků i příslušníků tolerovaných církví).\n\nPříslušníci tolerovaných církví si museli vybudovat ze svých prostředků kostely, fary, školy, hřbitovy, vyplácet svého faráře, resp. učitele. Vedle toho museli odvádět dávky i katolickým farářům, z jejichž farností přestupem odešli, aby tito „tolerancí neutrpěli újmu“.\n\nDo roku 1787 se k jiným náboženstvím přihlásilo v Čechách a na Moravě 78 000 osob, z toho 19 000 příslušníků augšpurské (luterské) církve a 59 000 členů helvetské církve, což bylo dohromady asi 1,84 % českého obyvatelstva. Kromě toho bylo v Českých zemich a na Moravě 13 647 židovských rodin (numerus clausus).V roce 1785 bylo v Českých zemích celkem napočítáno 4 250 000 obyvatel (viz Obyvatelstvo Česka).\n\nNáboženskou rovnost s katolíky před zákonem získali pak členové tolerovaných církví v českých zemích Protestanským patentem z 8. dubna 1861. Rodiče po jeho vydání mohli svobodně rozhodovat o vyznání svých dětí, evangelické kostely (modlitebny) směly mít věže a zvony. Plná náboženská svoboda se stala skutečností až po vydání prosincové ústavy v roce 1867.\n\nÚryvek z patentu ve znění pro zemi Moravskou (cirkulář pro Moravu)\n\n\n\n"}
{"id": "96525", "url": "https://cs.wikipedia.org/wiki?curid=96525", "title": "Řád čestné legie", "text": "Řád čestné legie\n\nŘád čestné legie (francouzsky \"Ordre national de la Légion d'honneur\") je nejvyšší francouzské státní vyznamenání, založeno v roce 1802 Napoleonem Bonapartem. Uděluje se jednotlivcům nebo organizacím jako uznání za vojenský, kulturní, vědecký nebo společenský přínos Francii. V čele řádu stojí velmistr, jímž je francouzský prezident. Řád má pět hodností: \"rytíř\", \"důstojník\", \"komandér\", \"velkodůstojník\" a \"nositel velkokříže\".\n\nŘád čestné legie založil 19. května 1802 Napoleon Bonaparte, který v té době zastával úřad prvního konzula. Důvod pro založení nového řádu byl prostý – koncem 18. století byla ve Francii buď zrušena nebo zanikla všechna vyznamenání, která souvisela s monarchií. Výsledkem tak bylo to, že nebyla možnost, jak ocenit válečné hrdiny. Řád čestné legie byl však odpočátku určen nejen pro vojáky, ale i pro civilisty, což bylo v té době novinkou.\n\nŘád čestné legie má pět hodností. Nižšími hodnostmi (gardes) jsou rytíř, důstojník a komandér (velitel); vyššími hodnostmi (dignités) pak velkodůstojník a nositel velkokříže. Počty nositelů řádů čestné legie jsou limitovány na max. 75 nositelů velkokříže, 250 velkodůstojníků, 1 250 komandérů, 10 000 důstojníků a 113 425 rytířů. K 15. 7. 2010 bylo aktuálně členy řádu čestné legie 67 nositelů velkokříže, 314 velkodůstojníků, 3 009 komandérů, 17 032 důstojníků a 74 384 rytířů.\n\nV čele řádu stojí velmistr, což je funkce zastávaná hlavou státu. Správou řádu je pověřen velkokancléř, který je vybírán z řad nejvyšších vojenských představitelů.\n\nVyznamenání tvoří pěticípá hvězda, jejíž cípy se dělí na dva paprsky ukončené kuličkou. Na přední straně býval původně obraz Napoleona Bonaparte, od r. 1814 vyobrazení Jindřicha IV. a od r. 1870 je zde vyobrazena ženská hlava Republiky, na zadní straně se kříží korouhve s nápisem Čest a Vlast (Honneur et Patrie). Jednotlivé hodnosti jsou odlišeny barvou hvězdy, tvarem stužky a dalšími atributy. Vyznamenání se nosí na slavnostním oděvu (uniforma či frak), na civilním oděvu se nosí jeho miniatura nebo jen prostá stužka.\n\nŘád čestné legie je kromě jednotlivců udělován též vojenským jednotkám a školám, společenským a humanitárním organizacím či městům. Prvním oceněným městem bylo v polovině 19. století Châlons-sur-Marne, mezi oceněnými je též Bělehrad či Stalingrad.\n\nOd počátku byl řád čestné legie udělován též cizincům. Pravděpodobně prvním Čechem, který byl jmenován rytířem Čestné legie, byl ranhojič Johann Seka z Velké Bíteše, kterému předal vyznamenání samotný Napoleon po bitvě u Slavkova, v níž ošetřoval raněné francouzské vojáky. Toto vyznamenání je ve sbírkách Národního muzea v Praze.\nMezi další oceněné Čechy patří:\n\n"}
{"id": "96529", "url": "https://cs.wikipedia.org/wiki?curid=96529", "title": "Chráněná krajinná oblast Slavkovský les", "text": "Chráněná krajinná oblast Slavkovský les\n\nChráněná krajinná oblast Slavkovský les je hornaté území parovinného typu. Rozkládá se mezi Tachovskou brázdou, Chebskou a Sokolovskou pánví; má přibližně tvar trojúhelníku, v blízkosti jeho vrcholů leží lázeňská města Karlovy Vary, Mariánské Lázně a Františkovy Lázně. Chráněná krajinná oblast byla vyhlášena v roce 1974 na území o rozloze asi 606 km² pro ochranu krajiny, geologických a botanických hodnot. Ve znaku CHKO je vzácná arnika horská (\"Arnica montana\"), typická pro tuto oblast, na pozadí vrchů Lesný, Lysina a Kružný. Hranice CHKO vede přibližně po spojnici měst Karlovy Vary – Loket – Kynšperk nad Ohří – Mariánské Lázně – Teplá – Andělská Hora – Karlovy Vary. Nejsevernější bod je nedaleko obce Sedlečko, nejjižnější v obci Výškov. Nejvýchodnější bod je pod přírodní památkou Šemnická skála a nejzápadnější v blízkosti Manského dvora u Dolního Žandova. K nejcennějším partiím patří Mnichovské hadce a Kladské rašeliny.\n\nPříroda území je velmi pestrá: vyskytují se zde např. mokřadní louky, zachovalé bučiny a kaňony se skalními útvary v údolích řek Teplá a Ohře. K nejcennějším partiím patří Mnichovské hadce a Kladské rašeliny. Převážná část leží na území s mírně chladným a mírně suchým létem. Delší léto a teplejší zima je v údolí Ohře. Nejvyšší polohy se nacházejí v chladné klimatické oblasti, s relativně delší zimou a vyšší sněhovou pokrývkou. Nejchladnější je oblast Lysiny (982,5 m n. m.) a Lesného (983,5 m n. m.), kde je na území CHKO Slavkovský les zároveň nejvyšší dlouhodobý průměrný roční úhrn srážek (nad 900 mm).\n\nMěření průměrných srážek na Lysině za roky 1990–2010 vykazuje téměř 1000 mm.\n\nCentrální část území se nachází v geomorfologickém celku Slavkovský les na jihu a jihovýchodu v Tepelské vrchovině, v severovýchodním cípu sem zasahují okrajové části Doupovských hor, v severní části sem svým okrajem zasahuje Sokolovská pánev, v severozápadní Chebská pánev. Slavkovský les je sevřen částí Krušných hor, Smrčinami a Českým lesem. Na západě a jihozápadě spadá strmě k východnímu okraji neogenní chebské pánve. Slavkovský les je tvořen převážně žulovými horninami, tzv. horského a krušnohorského typu, v centrální části jsou metamorfované greiseny. Plášť žuly zde tvoří slabě granitizované slavkovské pararuly. K významným patří ještě horniny mariánskolázeňského metabasitového komplexu, převážně amfibolity a serpentinity (hadce). Pruh hadcových hornin se nachází v oblasti mezi Mariánskými Lázněmi, Prameny a Novou Vsí. Pro celé území je charakteristická značná různorodost hornin a přítomnost některých atraktivních geologických jevů. Nachází se zde řada geologicky podmíněných chráněných území, jako Národní přírodní památka Svatošské skály, hadcové skály Vlček. Neovulkanity jsou roztroušeny po oblasti v několika izolovaných výchozech, zejména v okolí Sedlečka a Šemnic (neovulkanity Doupovských hor), kde jsou chráněny v přírodní památce Šemnická skála. K dalším výrazným neovulkanitům patří PP Homolka (698 m n. m.) a Podhorní vrch (847,2 m n. m.), tvořené olivinickým nefelinitem. Čedič se sloupcovitou odlučností je chráněn na území PP Čedičové varhany u Hlinek. Pro oblast jsou charakteristické výrony plynů například PR Smraďoch, PP Sirňák, PP Milhostovské mofety, které jsou pozůstatkem třetihorního vulkanismu a výskyt termálních vod, minerálek a kyselek. V chráněném území je známo více jak 1000 ložisek rašeliny.\n\nOblast Slavkovského lesa byla v minulosti předmětem dobývání rud. Od nepaměti byl Slavkovský les spojován s dobýváním kvalitní cínové rudy. Nejznámější je dobývání bohatých cínových a wolframových rud na greisenových pních v okolí Horního Slavkova a Krásna. Zejména krystaly kassiteritu, hlavního minerálu cínu, jsou ve všech významných mineralogických sbírkách, a to jak v muzeích po celém světě, tak i soukromých sbírkách. Největším povrchovým pozůstatkem po dobývání rud cínu a wolframu je propadlina na tzv. Hubském pni. Mnoho menších důlních děl se tu při velké katastrofě v 17. století v důsledku značného poddolování celého povrchu hromadně propadlo. Na území chráněné krajinné oblasti je významnou hornickou památkou dobývaní cínové rudy staré důlní dílo Jeroným. Na stěnách chodeb s povlaky sazí po rozrušování horniny ohněm (tzv. sázení ohněm) jsou v žule patrné stopy po želízku a mlátku, nástrojích dávných horníků. V okolí Horního Slavkova byl v padesátých letech 20. století dobýván uran. V oblasti je více význačných mineralogických výskytů, za zmínku již vytěžené pegmatitové těleso u Lázní Kynžvartu, kde se vyskytovalo mnoha zajímavých minerálů. Dalším významným důlním revírem byly v minulosti Michalovy Hory, které se nacházejí v nejjižnějším cípu CHKO. Rudní žíly v této oblasti jsou geologicky i parageneticky zajímavé, avšak dlouhá doba od ukončení důlní činnosti způsobila, že toto dříve významné středisko dolování téměř upadlo v zapomnění a pěkné ukázky rud niklu, kobaltu, olova, zinku, stříbra a mědi odtud jsou již vzácné.\n\nÚzemí CHKO Slavkovský les náleží z větší části do povodí Ohře, z menší části do povodí Mže a Střely. Povodí Ohře tvoří převládající část území chráněné oblasti. Ohře vtéká do území CHKO v severní části krátkým úsekem mezi Loktem a Doubím. Hlavním odvodňovacím tokem území CHKO je řeka Teplá. Pramení v mokřadech v blízkosti obce Zádub–Závišín a ústí do řeky Ohře v Karlových Varech. Při své cestě vytváří hluboké kaňonovité údolí. Významnými přítoky jsou Pramenský potok, Zlatý potok, Otročínský potok a Cínový potok. Na dolním toku Teplé byla u Březové vybudována ve třicátých letech 20. století přehradní nádrž Březová, která dosud sloužící jako retenční nádrž pro ochranu Karlových Varů před povodněmi. Významným umělým vodním dílem je Dlouhá stoka. Jedná se o systém vodních děl vybudovaný v 16. století především pro pohon důlních zařízení v Krásně a Horním Slavkově. Do Ohře se vlévá v Lokti. Malá a Velká Libava odvodňují západní část Slavkovského lesa. Pramení u Lazů a po vzájemném soutoku ústí od Ohře v Libavském Údolí nedaleko Kynšperku nad Ohří. Na Velké Libavě byla v šedesátých letech 20. století vybudována pod obcí Rovná u zaniklé obce Krásná Lípa menší vodárenská nádrž. Lipoltovský potok protéká na úpatí výrazného Mariánskolázeňského zlomu a ústí do řeky Odravy u vsi Obilná. Nejjižnější části oblasti odvodňuje povodí Mže. Nepatrnou část oblasti odvodňuje Kosí potok, do Mže ústí u obce Otročín. Povodí Střely odvodňuje nepatrné území při východní hranici chráněného území. K fenoménu CHKO Slavkovský les patří vývěry léčivých a minerálních vod. Na území Slavkovského lesa jsou kromě jímaných a jinak využívaných pramenů také přírodní vývěry minerálních vod zvané divoké. Bylo registrováno více než 1000 výronů.\n\nCHKO Slavkovský les je z botanického hlediska zajímavým a pestrým územím. Kromě charakteristických skalních společenstev a rozsáhlého komplexu rašelinišť se zde vyskytuje velké množství různých typů pramenišť, lučních porostů a pastvin. Nachází se zde dobře zachovalá společenstva vřesovišť, vodní a bažinné vegetace a také společenstva původních lesů. V lužních lesích můžeme z vzácných druhů najít oměj pestrý (\"Aconitum variegatum\") a oměj vlčí mor (\"Aconitum lycoctonum ssp. lycoctonum\"), v doubravách např. lilii zlatohlavou (\"Lilium martagon\"), na hadcových skalkách řadu specifických a nepříliš častých druhů jako např. vřesovec pleťový (\"Erica carnea\"), zimostrázek alpský (\"Polygala chamaebuxus\"), včetně vzácných endemitů rožce kuřičkolistého (\"Cerastium alsinifolium\") a chrastavce rolního hadcového (\"Knautia arvensis ssp. serpentinicola\"), dvě vzácné hadcové kapradinky sleziník nepravý (\"Asplenium adulterinum\") a sleziník hadcový (\"Asplenium cuneifolium\"), na rašeliništích suchopýr pochvatý (\"Eriophorum vaginatum\"). Na loukách roste kosatec sibiřský (\"Iris sibirica\"), hořeček drsný (\"Gentianella obtusifolia Sturmiana\") nebo hořec hořepník (\"Gentiana pneumonanthe\"), upolín evropský (\"Trollius altissimus\"), prstnatec májový (\"Dactylorhiza majalis\"), vemeník dvoulistý (\"Platanthera bifolia\"). Na rašeliništích můžeme ze zajímavých druhů zde spatřit všivec bahenní (\"Pedicularis palustris\"), vachtu trojlistou (\"Menyanthes trifoliata\"), kruštík bahenní (\"Epipactis palustris\") nebo celou řadu vzácný ostřic.\n\nV CHKO Slavkovský žije řada vzácných druhů živočichů. Z ptáků je to pravidelný výskyt čápa černého (\"Ciconia nigra\"), datla černého (\"Dryocopus martius\"), jestřába lesního (\"Accipiter gentilis\") a krahujce obecného (\"Accipiter nisus\"): Vzácné je několikeré pozorování dudka chocholatého (\"Upupa epops\"). Přežívá zde nepočetná populace tetřívka obecného (\"Tetrao tetrix\"). Mokřady obývá chřástal polní (\"Crex crex\"), skalní údolí výr velký (\"Bubo bubo\"). Staré, většinou nepřístupné štoly jsou významnými zimovišti pro řadu druhů netopýrů, především netopýra velkého (\"Myotis myotis\"), netopýra ušatého (\"Plecotus auritus\") a netopýra vodního (\"Myotis daubentonii\"), netopýra řasnatého (\"Myotis nattereri\"), netopýra Brandtova (\"Myotis brandtii\") a netopýra černého (\"Barbastella barbastellus\").\n\nZ dalších živočišných druhů je chráněn např. hnědásek chrastavcový (\"Euphydryas aurinia\"), žluťásek borůvkový (\"Colias palaeno\"), vážka běloústá (\"Leucorrhinia albifrons\"), vranka obecná (\"Cottus gobio\"), čáp černý (\"Ciconia nigra\") či sysel obecný (\"Spermophilus cittelus\").\n\nV CHKO se nacházejí dvě národní přírodní rezervace (NPR), tři národní přírodní památky (NPP), a celá řada přírodních rezervací (PR) a přírodních památek (PP). Další území se připravují k vyhlášení.\n\n\n\n\n\nV působnosti Správy CHKO Slavkovský les jsou dále NPR Soos, NPR Rolavská vrchoviště (jejíž součástí jsou dřívější NPR Velké jeřábí jezero a Velký močál) a NPP Komorní hůrka, NPP Železná hůrka a NPP Lužní potok, které se však nacházejí mimo CHKO.\n\nÚzemí CHKO Slavkovský les je výletním cílem mnoha mariánskolázeňských hostů a turistů. Nejvíce navštěvována je centrální oblast Slavkovského lesa v okolí Kladské, přírodní rezervace Smraďoch, národní přírodní památka Upolínová louka pod Křížky a naučná stezka Geologický park v Mariánských Lázních. U karlovarských lázeňských hostů a turistů je to především národní přírodní památka Svatoššské skály. K lokalitám v blízkosti lázeňských měst vedou značené turistické trasy i naučné stezky. Díky příhraniční poloze Slavkovského lesa a zároveň umístění uvnitř západočeského lázeňského trojúhelníku je zde značný příliv zahraničních turistů, zejména z Německa. Těmto okolnostem jsou i přizpůsobeny informační tabule s překlady do německého, někde i anglického jazyka.\n\n\n\n"}
{"id": "96530", "url": "https://cs.wikipedia.org/wiki?curid=96530", "title": "Kladské rašeliny", "text": "Kladské rašeliny\n\nKladské rašeliny je národní přírodní rezervace v CHKO Slavkovský les. Dělí se na pět částí zvaných Tajga (poblíž Kladského rybníka, rozloha 133 ha), Paterák (93 ha), Lysina (43 ha), Husí les (15 ha) a Malé rašeliniště (7 ha). Důvodem ochrany jsou typická vrchoviště s porosty borovice blatky a borovice rašelinné podobající se kleči. Ojediněle se vyskytuje bříza karpatská a olše lepkavá a roste tu také i vzácná rosnatka okrouhlolistá. Mezi ptáky ke vzácným druhům patří čáp černý, tetřev hlušec, tetřívek obecný, kulíšek nejmenší a ledňáček říční. Rezervace byla vyhlášena roku 1933.\n\nNárodní přírodní rezervace se nachází v Karlovarském kraji v Česku. Jedná se o pět samostatných lesních vrchovišť na území Slavkovského lesa ležících v různých katastrálních územích – Tajga (Mariánské Lázně, Prameny), Paterák (Lázně Kynžvart, Prameny, Vranov u Rovné), Lysina (Lázně Kynžvart), Husí les (Mariánské Lázně) a Malé rašeliniště (Prameny). Rašeliny leží mezi 798 až 953 metry nad mořem. Celková výměra chráněného území je 305,6484 ha \n\nTato oblast byla historicky obhospodařována konzervativně. V 19. století původní genofond smrku byl „zředěn“ jiným sadebním materiálem, ale původnost porostů blatky je považovaná za evidentní. Avšak její porost byl z dávné historie ohrožen odvodňováním. Odvodňovací kanály, které byly zbudované vystřílením trhavinou, se staly skutečně vážným ohrožením na konci 50. let 20. století při ukončení existence rozsáhlého VVP v Slavkovském lese. Jejich odvodňovací vliv negativně působil na přirozenou obnovu blatky a způsobil její částečný úbytek. A proto úseky s dominancí smrku se rozšířily dál, než byl původní stav. Značný stav vysoké zvěře měl velký negativní vliv na zmlazení a sníženou plodnost borovice blatky s ohledem na její již dosti vysoký věk, což konstatuje vážné ohrožení.\n\nV poslední době pokračuje vliv výše zmíněných faktorů. K zdržení vody byly budovány přehrádky na odvodňovacích kanálech, ale stav není ještě zcela uspokojivý ve všech částech přírodní reservace. Celostátní pokles stavů vysoké zvěře byl v poslední době příznivý. Díky přísné ochraně NPR je v porostech minimální rušení lidmi a rezervace se stává komorou zvěře, kde se zvláště v době říje a kladení mláďat soustřeďuje. V části Tajga je však tento faktor slabší, protože tam leží často navštěvovaná naučná stezka Kladská a zámeček Kladská. Rušení zvěře by v úseku Tajga přesto bylo jevem příznivým, vyloučení lovecké činnosti z ní by bylo vyslovené nesprávné. Zatím v Tajze nebylo překročeno ani pokusně k umělé obnově, či k ochraně zmlazení blatky oplocením.\n\nNárodní přírodní rezervace Kladské rašeliny byla vyhlášena již v roce 1933 výnosem č. 143.547/33 Ministerstva školství a národní osvěty, na pěti částech rašelinišť´ Slavkovského lesa a to Glatzfilz, Birkfilz, Zangfilz, Gansenwaldfilz a Schachtwiesfilz. Nyní je známe pod jmény Tajga, Lysina, Paterák, Malé rašeliniště a Husí les..\n\nPodloží Tajgy, Husího lesa a Malého rašeliniště je tvořeno středně zrnitou až hrubozrnnou muskovitickou krušnohorskou žulou typu Kladská, Lysiny pak lithno-topazovou hrubozrnnou krušnohorskou žulou typu Jelení. Z hornin se hojně vyskytují grafitické břidlice a rohovce, kontaktní rohovce, amfibolity a kvarcity.\n\nÚzemí rezervace pokrývá vrchní organozem typická (glejová) lemovaná po okrajích organozemními gleji (případně rašelinnou varietou typického gleje). V okolí rašelin se na svazích vytvořila vývojová stadia půd od silně kyselé kambizemě dystrické po kambizemní (humusové) podzoly, místy typické kryptopodzoly.\n\nKladské rašeliny Tajga je významnou lokalitou Česko–bavorského geoparku.\n\nRašeliniště, vznikající v období před více než 10 000 lety, tvoří vrchovištní typ s maximální dosaženou mocností rašeliny 6 metrů. Rašeliniště jsou pro rostliny extrémním prostředím. Jsou to ekosystémy velice kyselé a proto jsou půdy a vody na rašeliništích velmi chudé na dusík a fosfor. Z toho důvodu si některé rostliny vyvinuly mechanismus, jak tyto látky získat jinak, konkrétně se jedná o masožravost. Na Kladských rašelinách proto hojně rostou nejznámější druhy masožravých rostlin – rosnatka okrouhlolistá (\"Drosera rotundifola\") a tučnice obecná (\"Pinguicula vulgaris l.\")\n\nNa Lysině a Tajze se částečně nachází otevřené vrchovištní plochy s vodními ploškami (flarky). Z typických rostlin dominujících bylinnému patru roste na Tajze řada keříčku – především vlochyně bahenní (\"Vaccinium uliginosum\"), brusnice borůvka (\"Vaccinium myrtillus\"), brusnice brusinka (\"Vaccinium vitis – idaea\"). Méně častá je kyhanka sivolistá (\"Andromeda polifolia\"), šicha černá (\"Empetrum nigrum\") a poměrně vzácným druhem je i drobný keříček klikva bahenní (\"Oxyxoccus palustris\"), jejíž nápadné plody mají velice vysoký obsah vitamínu C. V létě v území nelze přehlédnout také suchopýry – nápadné rostliny s chomáčky bílých ochmýřených nažek. Na Tajze najdeme dva druhy suchopýrů – hustě trsnatý suchopýr pochvatý (\"Eriopborum vaginatum\") a netrsnatý suchopýr úzkolistý (\"Eriophorum angustifolium\"). V laggových partiích rašelinných smrčin roste prstnatec listenatý (\"Dactylorhiza longebracteata\"). Pravidelně se vyskytují sedmikvítek evropský (\"Trientalis europea\") a třtina chloupkatá (\"Calamagrostis villosa\")\n\nV NPR Kladské rašeliny roste také řada vzácných mechorostů a lišejníků. Patrně nejvzácnějšími mechorosty jsou drobné mechy z rodu baňatka (\"Splachnum sp.\") Tyto rostliny jsou ekologicky velice úzce specializované – rostou pouze v exkrementech jelení zvěře zdržující se uvnitř vrchovišť. Jsou tam také rašeliník prostřední (\"Sphagnum magellanicum\"), r. červený (\"S. rubellum\") a r. Russowov (\"Sphagnum russowii\"). Čistotu zdejšího ovzduší dokládá výskyt vzácných, až 30 cm dlouhých lišejníků rostoucích na kůře starých bříz. Jedná se o provazovku (\"Usnea filipendula\") a vousatec (\"Bryonia fusescens\") \n\nÚzemí rezervace zahrnuje čtyři těžbou nenarušená blatková, včetně komplexu podmáčených smrčin. Většina plochy vrchovišť je pokryta blatkovými bory (\"Pino rotundatae – Spragnetum\") pralesovitého charakteru s dominantní borovicí blatkou (\"Pinus rotundata\"), na Lysině ji nahrazuje rašelinná kleč (\"Pinus X pseudopumilio\"), a vzácně s přimíšenou břízou karpatskou (\"Betula carpatica\") a s olší lepkavou (\"Alnus glutinosa\"). Zbytek plochy porůstají velmi kvalitní rohozcové (\"Mastigobryo – Piceetum\") a rašelinné smrčiny (\"Sphagno – Piceetum\") s přirozeným cyklem obnovy za účastí kůrovce .\n\nV oblasti Kladských rašelin se vyskytuje mnoho různých druhů živočichů. Na prostředí rašeliniště jsou specializované především některé vzácné druhy bezobratlých živočichů vázané na rašeliništní rostliny. Rozsáhlé a nedostupné lesní hvozdy Kladských rašelin jsou také domovem řady obratlovců vyhledávajících skryty způsob života.\n\nZ běžných druhů např. jelen evropský (\"Cervus elaphus\"), srnec obecný (\"Capreolus capreolus\"), jelen sika (\"Cervus nippon\"), prase divoké (\"Sus scrofa\"), liška obecná (\"Vulpes vulpes\"), veverka obecná (\"Sciurus vulgaris\"), z bezobratlých střevlík lesní (\"Carabus sylvestris\") a střevlík zlatolesklý (\"Carabus auronitens\").\n\nKromě nich zde žije i rada vzácných živočichů, obratlovců i bezobratlých. Mezi nejvzácnější a zároveň nejnápadnější bezobratlé živočichy Kladských rašelin patří dva zástupci motýlů – žluťásek borůvkový (\"Colias palaeno\") a perleťovec severní (\"Boloria aquilonaris\").\n\nZ obojživelníků je zastoupené pouze skokan hnědý (\"Rana temporaria\") a čolek horský (\"Ichthyosaura alpestris\") a z plazů zmije obecná (\"Vipera berus\").\n\nVe zdejších rašeliništích žijí poslední exempláře tetřeva hlušce (\"Tetrao urogallus\") a tetřívka obecného (\"Tetrao tetrix\"). Datlík tříprstý (\"Picoides triadactylus\") je vzácný datlovitý pták, který je vázán pouze na vysokohorské smrčiny s větším množstvím odumřelých stromů. Nedávný průzkum Slavkovského lesa ukázal, že se stále jedná o poměrně častého obyvatele zdejších lesů kuliška nejmenšího (\"Glaucidium passerinum\"), který je nejmenší evropskou sovou, velikou asi jako špaček. Čáp černý (\"Ciconia nigra\") je věrný obyvatel Kladských rašelin a Slavkovského lesa. Je to plachý pták, který hnízdí skrytě v lesích. Na zimu odlétá až do střední a jižní Afriky. Pravidelně zde hnízdí i jestřáb lesní (\"Accipiter gentilis\"). Na Kladském rybníce je možné zahlédnout ledňáčka říčního (\"Alcedo attbis\"), který zde loví malé rybky. Vzácné lze potkat vodouše kropenatého (\"Tringa ochropus\").\n\nRys ostrovid (\"Lynx lynx\") je druh, který se od roku 1996 usídlil v nepřehledných koutech rašelin.\n\nDíky specifickým podmínkám osídlili rašeliniště nejen typické rostliny, živočichové a samozřejmě i řasy. Avšak řasová flora vrchovišť Kladských rašelin není celkově příliš druhově bohatá. V nárostech rašelinných tůněk zde převládají zelené vláknité řasy (oddělení \"Chlorophyta\"). V planktonu tůněk dominují bičíkovci rodů \"Euglena\" (krásnoočko) a \"Trachelomonas\", občas se objeví skrytěnky (rod \"Cryptomonas\"). V sedimentu dna žijí krásivky a rozsivky. Druhově nejchudší skupinou v Kladských rašelinách jsou sinice. Byl nalezen jenom jediný druh \"Chroococcus turgidus\".\n\nNárodní přírodní rezervace Kladské rašeliny byla vyhlášena v roce 1933, spravuje ji Správa CHKO Slavkovský les. Byla vyhlášena z důvodu ochrany rašeliny (vrchoviště) s typickou květenou. Předmětem ochrany přirozené lesní porosty tvořené především společenstvy rašelinných a podmáčených smrčin a blatkových borů; přirozená bezlesí tvořená především společenstvy otevřených vrchovišť a přechodových rašelinišť; populace vzácných a ohrožených druhů rostlin, borovice blatky, borovice rašelinné a šichy černé, včetně jejich biotopů. V lednu roku 2005 bylo dohodou mezi Správou ochrany přírody, Správou CHKO Slavkovský les a státním podnikem Lesy ČR, LZ Kladská, vytvořeno v části Tajga bezzásahové území, tj. ponechání vybraných částí lesa samovolnému vývoji bez zásahu člověka.\n\nPodle plánu péče je nutné se soustředit na zlepšení vodního režimu a snížení vlivu zvěře. Na některých úsecích Tajgy především by bylo vyloučeno odvodňování, na vodních plochách a rybníku je třeba udržovat optimální vodní poměry (plné napuštění rybníka). V ostatních částech rezervace byly na obvodových kanálech zbudovány zdržovací hrázky, které vedou ke zlepšení vodních poměrů v rašeliništi. Proti nadměrnému soustředění zvěře v části Paterák byl organizován lov vedoucí k většímu plašení zvěře a také ze severní části NPR byly odstraněny seníky lákající zvěř.\n\nSkoro ve všech částech NPR Kladské rašeliny, kromě Tajgy, bylo realizováno zmlazení stromového patra a někde i umělou výsadbou borovice blatky. Její zmlazení se chrání oplocenkami. V části Lysina za dlouhodobý cíl ochrany se považuje udržení přirozeného vývoje lesních porostů s borovicí bažinnou a rozšiřování její výskytu.\n\nV roce 2005 lokalita Kladské rašeliny byla do národního seznamu evropsky významných lokalit zařazena nařízením vlády č. 132/2005 Sb., kterým se stanoví národní seznam evropsky významných lokalit. V roce 2012 rašeliniště Slavkovského lesa byly zapsány na seznam mokřadů mezinárodního významu (RS 14 Pramenné vývěry a rašeliniště Slavkovského lesa (3 202 ha). V roce 2013 bylo území znovu vyhlášeno ve snaze jasně definovat hranice chráněného území.\nV 2012 roce byl zpracován návrh plánu péče o NPR Kladské rašeliny na období 2013–2023.\n\nNa území osady Kladská v okrese Cheb jsou nádrže, které plní rybochovnou funkci. Kladský a Nový rybník slouží k rekreaci. \n\nNárodní přírodní rezervace Kladské rašeliny je naprosto nevhodná k návštěvám. Případná častá přítomnost lidí by vedla k rozšlapávaní podkladu, poškozování bylinného patra a nejmladších ročníku zmlazení. Pro turisty vede kolem Kladského rybníka při okraji části Tajga naučná stezka Kladská, která sešlapávání porostu zabraňuje.\n\n"}
{"id": "96533", "url": "https://cs.wikipedia.org/wiki?curid=96533", "title": "Západní Nová Guinea", "text": "Západní Nová Guinea\n\nZápadní Nová Guinea (dříve \"Irian Jaya\" či \"Západní Irian\") je západní část ostrova Nová Guinea spravovaná Indonésií.\n\nPřičlenění západní Nové Guineje k Indonésii je sporně vnímáno domorodci a mnoha nevládními organizacemi jako je Hnutí svobodné Papuy nebo Mezinárodním parlamentem Západní Papuy, jehož poslanci jsou také občané Velké Británie, České republiky, Nového Zélandu, Austrálie nebo Spojených států. Odpůrci přičlenění oblasti k Indonésii užívají název Západní Papua.\n\nV současnosti je rozdělena na provincie Papua a Západní Papua. Plán indonéské vlády původně počítal s rozdělením na 3 provincie, tomu však zabránila silná opozice a nejasnosti ohledně legality rozdělení původní provincie. Sousedním suverénním státem je Papua-Nová Guinea.\n\nOd 1828/1848 součást Nizozemské východní Indie. Roku 1945 získala nizozemská kolonie Indonésie samostatnost s výjimkou Západní Papuy, která zůstála v nizozemských rukou. V roce 1952 uznalo Nizozemsko právo Papuánců na sebeurčení a připravilo Západní Papuu na nezávislost. V květnu 1961 byla zvolena Rada Nové Guineje, první papuánský parlament, který měl za úkol zajistit úplnou nezávislost do roku 1971. Indonésie však hodlala získat Západní Papuu diplomatickou i vojenskou cestou. Dne 18. prosince 1961 byli indonéští parašutisté vysazeni v Západní Papui. Spojené státy americké, ze strachu že se Indonésie stane komunistickou zemí, přiměli Nizozemsko k tomu, aby vydalo Západní Papuu Indonésii.\n\nDne 21. září 1962 ratifikovala OSN dohodu mezi Nizozemskem a Indonésií (New York Agreement), ve které bylo mimo jiné dohodnuto:\n\n1969 Indonésie zorganizovala „Akt svobodné volby“ (Parapura Act, Act of free choice) ve kterém asi 1054 obyvatel Západní Papuy (po zastrašování či úplatcích) volilo pro existenci Západní Papuy v rámci Indonésie.\nPočet obětí genocidy organizované Indonéskou vládou na Papuánském obyvatelstvu (asi 1.3 milionu obyvatel) se odhaduje na 100.000 - 150.000. V rámci Indonéského přesídlovacího programu (a taky ilegálně) bylo do Západní Papuy přestěhováno zhruba 1.2 milionu většinou muslimských obyvatel Jávy a Sumatry. Původní obyvatelstvo (většinou animistické a křesťanské) je marginalizováno.\nJakarta anektovala Papuu po sporném a zřejmě zmanipulovaném referendu v roce 1969. Od té doby tam udržuje silné vojenské a policejní síly, které snadno potlačují slabě vyzbrojené separatisty. Situace tam připomíná Východní Timor. Zakázaný symbol separatistů, tzv. Papuánská ranní hvězda.\n\nV roce 2000 Papua získala zákonem „Speciální autonomii“. Tento pokus o řešení situace však selhal. Zákon nebyl dostatečně implementován ve prospěch domorodého obyvatelstva.\n\nV roce 2003 byla přes protesty domorodého obyvatelstva a přes „Zákon o speciální autonomii“ provincie Západní Papua rozdělena na dvě části.\n\n"}
{"id": "96534", "url": "https://cs.wikipedia.org/wiki?curid=96534", "title": "Abraxas (hudební skupina)", "text": "Abraxas (hudební skupina)\n\nAbraxas je česká rocková skupina vzniklá v roce 1976 na troskách pražské skupiny Abraam. Vůdčí osobností skupiny je od samého počátku kytarista a skladatel Slávek Janda.\n\nPrvní sestavu Abraxasu tvořili Slávek Janda (kytara a zpěv), Miroslav Imrich (zpěv), Ivan Sekyra (kytara), Jiří Cendra (klávesy), Antonín Smrčka (basová kytara) a Ivan Pelíšek (bicí). V počátku se v tvorbě skupiny prosadila silná inspirace skupinou Pink Floyd a velmi rychle se zvuk i jevištní show (na tu dobu neobvyklé jevištní ztvárnění: promítání filmů, projekce diapozitivů, světelné efekty) proměnilo v dravý rockový proud inspirovaný novou vlnou české muziky na začátku 80. let.\n\nV roce 1981 ve skupině velmi krátce působil baskytarista Vladimír Padrůněk. Poté ho nahradil Michal Ditrich. Téhož roku skupina vydala své první LP s názvem \"Box\" (skladby Box, King Kong, Nekonečný boogie, Poprvé, Každý den je to jinak a další). Krátce nato do skupiny nastoupil klávesista Lubomír Nohavica. V roce 1983 ze skupiny odešli Miroslav Imrich i Ivan Pelíšek. Skupina pokračovala dále ve formaci Slávek Janda, Michal Ditrich, Luboš Nohavica a nově přibyl Jaroslav Trachta (saxofon) a Ladislav Sosna (bicí). V roce 1984 vyšlo album \"Manéž\", kde se již objevily první náznaky funky stylu. V této době skupina hodně koncertovala a v roce 1986 vydala další album s názvem \"Šťastnej blázen\". Krátce poté, v roce 1987 došlo k opětovné změně v obsazení skupiny a zvuk se posunul do více akustických poloh, neboť Slávek Janda velmi často používal akustickou kytaru. Ve skupině se objevil i kontrabas, na který hrál Vítek Švec, a perkusista Imran Musa Zangi, který se s Abraxasem poprvé objevil již na albu \"Šťastnej blázen\". Na post zpěváka přišel textař skupiny Pepa Vondrášek alias \"Mrak\". V této době vznikla EP deska s názvem \"Proužek dýmu\". V roce 1988 skupina ještě krátce pokračovala v triu ve složení: Slávek Janda (kytara, zpěv),Tonda Smrčka ( baskytara, zpěv) a Josef Havlíček (bicí). \n\nPoté se skupina až do roku 1994 vytratila ze scény. Slávek Janda začal krátce poté spolupracovat s Janou Koubkovou ve skupině Panta rhei a zároveň začala vznikat i formace Yandim Band. \n\nDne 4.12.1994 došlo k opětovnému setkání skupiny na koncertě v pražském Rock Café, který se konal u příležitosti vydání alba \"Best of Abraxas\". Na tomto koncertě se setkal nejen Abraxas, ale hudebníci představili i své současné kapely (Yandim Band, Imrich Tekkknofactory, Hypnotix). Poté se skupina rozhodla obnovit činnost v této de facto původní sestavě (kromě Michala Ditricha): Slávek Janda, Miroslav Imrich, Ivan Pelíšek a na místo baskytaristy nastoupil Martin Kadnár alias \"Rusák\". V roce 1996 vyšlo CD \"Sado Maso\", kde byl zvuk skupiny částečně ovlivněn hardrockovou scénou. O to překvapivější bylo vydání následujícího alba \"Rituál\", kde se skupina výrazně přihlásila k funku a z kterého pocházejí známé hity \"Karel drogy nebere\" a \"Obyčejnej svět\". Skupina od této doby pravidelně koncertuje a došlo i k několika televizním záznamům, např. 25 let Abraxasu (pro pořad Na plný pecky) a v Ostravě (Ladí Neladí). V roce 2003 vyšlo dvojalbum \"Retrospektiva\", na kterém se objevily známé hity v současném podání skupiny, a na druhém CD vyšly archivní materiály jako mp3, videa, fotografie, atd. V roce 2006 vznikl záznam koncertu 30 let Abraxasu v Lucerna Music Baru. V roce 2007 vyšlo album \"Už je to jedno\". V roce 2008 oslavil Slávek Janda 40 let na české hudební scéně a při této příležitosti bylo natočeno DVD, které vyšlo jako příloha časopisu Report v březnu 2009. V roce 2009 vydala skupina album \"Hlava v oblacích\" a absolvovala společné turné s Michalem Pavlíčkem. \n\nV roce 2011 ve skupině došlo k personálním změnám a na místo baskytaristy nastoupil Slávkův letitý spoluhráč z Yandim bandu a SJB Ivan Doležálek. Na bicí potom David Růžička v alternaci s Edou Štěpánkem. V tomto roce skupina oslavila 35 let existence a 19.10.2011 oslavy vyvrcholily koncertem v pražském Retro music hall za přítomnosti jednak všech bubeníků kapely a hostů, Imrana Zangiho, Matěje Rupperta, Viktora Dyka a Varhana Orchestroviče Bauera. Tento koncert byl zaznamenán a vyšel na DVD. V té době přišel do kapely manažer, textař a producent Petr Soukup. Soukup vrátil Abraxas do Supraphonu a produkoval 2CD \"Tribute\", kde 28 skladeb nahrály špičky české popové, rockové i alternativní scény. V roce 2015 vyšlo album s názvem \"Klid!\".\n\n\nSP\nLP (CD)\nKompilace\nLive\nDVD\nTribute\n\n"}
{"id": "96535", "url": "https://cs.wikipedia.org/wiki?curid=96535", "title": "Wesley Sneijder", "text": "Wesley Sneijder\n\nWesley Benjamin Sneijder (* 9. června 1984 Utrecht, Nizozemsko) je bývalý nizozemský fotbalový záložník a reprezentant.\n\nV roce 2004 získal \"Cenu Johana Cruijffa\" (Johan Cruijff Prijs), která se v Nizozemsku každoročně uděluje nejlepším mladým hráčům do 21 let.\n\nJeho posledním klubovým angažmá byla katarská Al-Gharafa SC.\nV roce 2019 ukončil kariéru.\n\nAčkoli se narodil v Utrechtu, fotbalovou kariéru od útlého dětství budoval v Ajaxu Amsterdam. Zlom ve Sneijderově kariéře znamenala sezona 2002/03, když si zahrál čtvrtfinále Ligy mistrů proti AC Milán a nastoupil ke své reprezentační premiéře.\n\nV sezoně 2003/04 vstřelil devět gólů v 30 utkáních a přispěl tak Ajaxu k opětovnému získání titulu mistra Nizozemska. V sezoně 2004/05 rozhodl finále nizozemského superpoháru, když vstřelil vítězný gól, díky němuž Ajax porazil FC Utrecht.\n\nV letním přestupním termínu 2007 poprvé v kariéře změnil klub, když za 24 mil. € přestoupil do španělského velkoklubu Real Madrid.\n\nO dva roky později si ho vyhlédl italský popřední klub Inter Milán za 17 mil. €, v jehož dresu v sezoně 2009/10 získal titul v Serii A, ligový pohár a vyhrál Ligu mistrů. V Interu ho vedl portugalský trenér José Mourinho a po jeho odchodu Španěl Rafael Benítez.\nKe konci angažmá v Interu prohlásil, že už nepatří mezi nejlepší hráče světa a přestoupil do tureckého velkoklubu z Istanbulu Galatasaray SK.. Za Galatasaray odehrál 4 sezony, ve kterých se na hřišti objevil ve 122 zápasech a vstřelil 35 gólů.\n\nItalský trenér Andrea Stramaccioni se v létě 2017 v rozhovoru zmínil, že Sneijdera chtěl do Sparty Praha. Z jednání však sešlo.\n\nV létě roku 2017 přešel jako volný hráč do francouzského prvoligového týmu OGC Nice.\n\nV lednu 2018 odešel Sneijder do katarského celku Al-Gharafa SC, se kterým podepsal kontrakt do léta 2019.\n\nPoprvé nastoupil za reprezentaci do 21 let dne 28. března 2003 proti České republice.\n\nZa seniorský národní tým Nizozemska si zahrál poprvé o měsíc později, a to dne 30. dubna 2003 v přátelském zápase v Eindhovenu proti Portugalsku (remíza 1:1). S nizozemskou reprezentací se zúčastnil i Mistrovství světa ve fotbale 2010, kde ve finále proti Španělsku Nizozemsko prohrálo 0:1.\n\nMistrovství Evropy 2012 v Polsku a na Ukrajině se Nizozemsku vůbec nezdařilo. Ačkoli bylo po suvérénní kvalifikaci považováno za jednoho z největších favoritů, prohrálo v základní skupině B všechny tři zápasy (v tzv. „skupině smrti“ postupně 0:1 s Dánskem, 1:2 s Německem a 1:2 s Portugalskem) a skončilo na posledním místě. Sneijder odehrál všechny tři zápasy v základní sestavě.\n\nTrenér Louis van Gaal jej vzal na Mistrovství světa 2014 v Brazílii. Nizozemsko šlo do vyřazovací fáze s devíti body z prvního místa. V osmifinále proti Mexiku (výhra 2:1) zařídil střelou z vápna v 88. minutě vyrovnání na 1:1. Ve čtvrtfinále s Kostarikou (0:0, 4:3 na penalty) proměnil stejně jako jeho tři spoluhráči v závěrečném penaltovém rozstřelu svůj pokus a Nizozemsko postoupilo mezi čtyři nejlepší celky turnaje. V semifinále s Argentinou po výsledku 0:0 šel také kopat penaltu a tentokrát ji neproměnil. Nizozemci v rozstřelu podlehli 2:4 a šli do boje o bronzové medaile proti Brazílii, který vyhráli 3:0.\n\n"}
{"id": "96538", "url": "https://cs.wikipedia.org/wiki?curid=96538", "title": "Wilhelm Mayer-Gross", "text": "Wilhelm Mayer-Gross\n\nWilhelm Mayer-Gross (15. ledna 1889 Bingen am Rhein – 15. února 1961) byl německý psychiatr.\n\nStudoval v Mnichově, Kielu a Heidelbergu, kde roku 1913 získal doktorát a nastoupil na místní klinice jako lékař. Habilitován z psychiatrie byl roku 1924, mimořádným profesorem se stal v roce 1929.\n\nUnikl před nacistickým režimem a roku 1933 pracoval na londýnské klinice u Edwarda Mapothera. Od něho si vypůjčil termín derealizace, který prvně použil v psychiatrické literatuře. Ve svých četných publikacích se zabýval mimo jiné účinky meskalinu v experimentální psychopatologii.\n"}
{"id": "96539", "url": "https://cs.wikipedia.org/wiki?curid=96539", "title": "Chicagská univerzita", "text": "Chicagská univerzita\n\nChicagská univerzita () je americká soukromá univerzita sídlící v Chicagu ve státě Illinois. Byla založena v roce 1890 Johnem Rockefellerem.\n\nUniverzita měla v roce 2016 době přes 15 000 studentů a přes 2200 zaměstnanců.\n\n\n"}
{"id": "96540", "url": "https://cs.wikipedia.org/wiki?curid=96540", "title": "Františkovy Lázně", "text": "Františkovy Lázně\n\nFrantiškovy Lázně (, ) jsou město v okrese Cheb v Karlovarském kraji, 5 km severně od Chebu. Žije zde  obyvatel.\n\nLéčivé účinky zdejších pramenů jsou známy od 15. století. Vodu z pramenů používali nejen místní obyvatelé, nýbrž byla prodávána i po celém Německu. V roce 1700 prodej františkolázeňské vody v Německu převýšil objem vody pocházející ze všech německých lázní. Město bylo založeno v roce 1793 císařem Františkem I. Po Františkovi I. nese město svoje jméno. Za zakladatele lázeňského provozu jako prvních slatinných lázní na světě je považován lékař Bernhard Adler (1753–1810), rodák z Chebu.\nOchrana zdrojů minerálních vod a celé zřídelní struktury prošla postupným vývojem. V roce 1866 bylo výnosem č. 1086 stanoveno ochranné pásmo s poloměrem 1500 m a středem na zdroji Solný.\n\nHorní hejtmanství v Praze provedlo výnosem č. 374 ze 4. března 1882 změnu – stanovilo kruhové ochranné pásmo s rozlišením na vnitřní a vnější. První dlouhodobě platné a uznávané ochranné obvody byly však stanoveny až výnosem Báňského hejtmanství z 1. října 1883 pod č. 2387. Výnos vymezil užší a širší obvod ochrany františkolázeňských pramenů proti hornické činnosti. V užším pásmu byla zakázána veškerá hornická činnost, zatímco v širším ochranném obvodu hornická činnost omezena nebyla v terciéru, avšak byly zakázány všechny práce v krystaliniku pod úrovní výtokové roury pramene František (434,4 m n. m.)\n\nTyto ochranné obvody platily až do roku 1959, kdy byla výměrem československého ministerstva zdravotnictví LZ/3-2884-15.9 stanovena prozatímní ochranná pásma pro Františkovy Lázně. Stalo se tak na základě nových poznatků z komplexního výzkumu Chebské pánve, ale zejména v reakci na negativní vliv erupce na vrtu H11. Tak byl zpřesněn průběh hranic užšího ochranného pásma podle rozsahu zřídelní struktury a značně rozšířeno vnější ochranné pásmo. Stalo se tak zejména z důvodu ochrany infiltračního povodí a území nebezpečného pro nepřímé ovlivnění režimu pramenů.\n\nNávrh nových ochranných pásem předložený v roce 1962 nebyl přijat pro zásadní nesouhlas ministerstva paliv, neboť stanovil zákaz těžby hnědého uhlí. V roce 1975 byla prozatímní pásma rozšířena výnosem MZ ČSR č. 40/1975 částka 16-17/1975 Sb. Druhý návrh definitivních pásem, předložený v roce 1978 opět nebyl přijat. Tentokráte pro zásadní nesouhlas ministerstva zdravotnictví, neboť naopak těžební činnost povoloval.\n\nDefinitivní ochranná pásma byla stanovena až po sametové revoluci nařízením vlády 152/1992 Sb., a to na základě dalšího komplexního průzkumu a zhodnocení (Pazdera, 1978, Herzog 1985). Pásma respektují zákaz těžby hnědého uhlí v rozsahu všech tří stupňů ochrany.\n\nFrantiškovy Lázně leží v západních Čechách, 5 km severně od města Chebu.\n\n\nAktivně se využívá 23 pramenů vody typu NaSO, které jsou zachyceny mělkými jímkami a vrty, jež produkují přibližně 700 až 1 000 l/m. Teplota vody se pohybuje v rozmezí 8 až 13 °C o mineralizaci 1-20 g/l, obsah CO je v mezi 1,1 až 2,8 g/l.\n\nHistorikové kladou počátky využití pramenů až do pravěku, o čemž svědčí paleontologický nález osídlení, učiněný u zdroje Palliardi v roce 1960.\n\nPrvní konkrétní zmínkou o minerální vodě je kupní smlouva z roku 1406, konkrétnější údaje pochází až z roku 1502 (Engelharth) a 1542 (Brusch). První podrobnější popisy se týkají vývěrů minerální vody v oblasti dnešního Františkova pramene (zejména Macasius 1613), další pak Plynového pramene. První léčebné budovy byly postaveny u pramene již roku 1694 a zmínka o první stáčírně pochází dokonce z roku 1661.\n\nJe zřejmé, že intenzivnější využívání minerálních vod je historicky poměrně staré. Z 18. a 19. století jsou známé zejména práce Adlera (1782), Reusse (1794), Hoffera (1799), von Osanna (1822), Palliardiho (1830) nebo Lautnera (1841). Lázně se začínají rozvíjet podle předem připravených plánů.\n\nOd konce 18. století význam lázeňství rychle rostl a jeho atraktivita na sebe vázala velkou návštěvnost. Vzhledem k investicím do zřídelní základny byly v poměrně rychlém sledu nalezeny a podchyceny prameny minerálních vod v mělkých studních cca 3-4 metry pod terénem.\n\nSeznam pramenů (řazeno abecedně):\n\nBosse (1887), Cartellieri (1860), František (1793), Herkules (1878), Loimann(1807), Luční (1823), Luisa (1807), Natálie (1878), Nový (1849), Palliardi (neuvdeno), Plynový pramen Marie (1791), Solný (1819), Studený (zvaný též Vedlejší, 1813), Štěpánka (1878), Wiedermann (1907), Západní prameny (1902), Železnatý (1863) a Žofie (1878?). Jímací zařízení byla postupně zdokonalována a rekonstruována nejčastěji do podoby vyzdívaných jímacích zvonů. Některé z vyjmenovaných pramenů již zanikly.\n\nVýznamným předělem byl rok 1822, kdy stáčírnu minerálních vod ve Františkových Lázních získal do nájmu Josef August Hecht. Díky technickým inovacím (hermetické plnění lahví bez přístupu vzduchu) dokázal zvýšit export minerální vody a ekonomicky oživit lázně.\n\nHlubší zachycení minerálních vod není zcela jasně zmapováno, zejména ve svých počátcích. První údaje o záchytu minerálních vod ve spodním souvrství se týkají tzv. „Vrtu v Císařských Lázních“, který byl vyhlouben v roce 1889. Dochované údaje však pocházejí až z let 1919 (Neudert, příp. Knett) a 1922 (Päckert). Jednalo o vrt hluboký 34,5 m, který se nacházel ve dvoře Císařských Lázní (dnes Lázně II) – kabině 11, které zásoboval přetokem cca 600 l/min.\n\nVysoká návštěvnost, vrcholící v roce 1912 (65 000 osob za sezónu), nároky na zásobování v letech 1917–1918 vybudovaného nového velkého lázeňského domu Harwey, stejně jako snaha o zatraktivnění a zabezpečení rozsáhlejší zřídelní základny, vedly koncem první dekády k průzkumným pracím, které měly objevit nové zdroje minerálních vod. Finančně, časově i technicky náročná akce vrtného průzkumu byla hrazena z prostředků obecních, okresních a státních. K realizaci byla vybrána firma Rumpel GmbH ze Šanova u Teplic. Průzkum firmy Rumpel 1919–1936 byl zdokumentován velmi precizně a systematicky. Postupně bylo během 20 let vyhloubeno minimálně 23 vrtů, z nichž sedm bylo uvedeno do trvalého provozu (Glauber I, Glauber II, Glauber III, Glauber IV, Adler, Kostelní, XIVd).\n\nPo druhé světové válce došlo k pokusu zachytit mělké zdroje vrty, avšak žádný nebyl úspěšný a staré mělké záchyty byly zrekonstruovány. Jedinými novými zdroji se tak staly vrty H12N Sluneční (1962) a BJ2 Stanislav (1983). Další rozvoj zřídelní základy nastal až po pádu socialistického zřízení, kdy byly vyhloubeny a zprovozněny vrty E1 Erika, LII Císařský, HJ2 ČKD, A1 Nový Kostelní.\n\nMělké jímky odebírají vodu ze svrchního jílovito-pisčitého souvrství z báze slatiny tj. hloubky cca 3–4 m. Většina jímek nemá aktivní přetok a je čerpána. Vrty odebírají vodu ze spodního jílovito-písčitého souvrství, které je od svrchního souvrství odděleno vrstvou uhlí. Hloubka jímání je různá od cca 20 do 70 m. Jediný vrt Glauber IV jímá minerální vodu ze zvětralých podložních fylitů (92 m).\n\nMinerální voda je využívána k pitným kúrám, ke koupelím a k přípravě slatinných zábalů. Využíván je i zřídelní plyn (oxid uhličitý). Do balneoprovozů jsou jímány vody ze zdrojů BJ2 Stanislav, A1 Nový Kostelní, Glauber III, LII Císařský, E1 Erika, HJ2 ČKD, Adler, XIVd, Palliardi, Cartellieri a Štěpánka.\n\nDle léčivých indikací má zdejší voda pozitivní účinek na choroby srdeční a oběhové soustavy.\n\n\n\n\n\n\n\n\n\n\nHudební skladatel Ludwig van Beethoven pobýval ve Františkových Lázních od 8. srpna do 6. září 1812. Jeho návštěva byla součástí letního pobytu v českých lázních, z nichž navštívil ještě Teplice a Karlovy Vary. Ubytoval se v domě U Dvou zlatých lvů, což je dnešní čp. 7 na Národní třídě. V době Beethovenova pobytu byl dům téměř nový: na klenáku nad vchodem do domu je letopočet 1802. Skladatelův pobyt připomíná nejen název kavárny umístěné v domě, ale i pamětní deska na průčelí a v současnosti nepřístupný Beethovenův obraz v průjezdu.\n\nDo Františkových Lázní přijel Beethoven z Karlových Varů, kde uspořádal spolu s italským houslistou Giovanni Polledrem 6. srpna 1812 dobročinný koncert ve prospěch vyhořelého dolnorakouského města Baden. Z Beethovenova františkolázeňského pobytu se dochovalo několik dopisů. V literatuře se často edituje dopis, který ve Františkových Lázních napsal 9. srpna svým nakladatelům Breitkopfovi a Härtelovi. Stěžuje si zde na studené, \"listopadové\" počasí a únavu z léčebných procedur. Léčba ve zdejších lázních skladateli úlevu v jeho zdravotních potížích nepřinesla.\n\nV domě U Dvou zlatých lvů bydlel Beethoven spolu s manželi Brentanovými. Podle části beethovenovské literatury byla Antonia Brentano, manželka frankfurtského bankéře Franze Brentana, onou nesmrtelnou milenkou, jejíž identita je stále neznámá.\n\n\n"}
{"id": "96551", "url": "https://cs.wikipedia.org/wiki?curid=96551", "title": "Blatenský vodní příkop", "text": "Blatenský vodní příkop\n\nBlatenský vodní příkop () je přivaděč vody v Krušných horách vedoucí z přírodní rezervace Božídarské rašeliniště do Horní Blatné. Příkop je považován za unikátní vodní dílo. Roku 1980 byl vyhlášen technickou památkou. V roce 2017 byl prohlášen národní kulturní památkou.\n\nV 16. století byl v důlních revírech dostatek vodní energie nutnou podmínkou pro dobývání a zpracování rud. K pohonu vodotěžných strojů i k transportu stavebního a palivového dříví se využívala voda přírodních toků i umělých kanálů. Tedy i v hornoblatenském cínovém revíru došlo k výstavbě vodního příkopu, jehož zbudování se zasloužilo o rozvoj důlní činnosti v celé oblasti.\n\nPříkop je dílem stavitele Stephana Lenka z let 1540–1544. Ještě během 16. století se dílo stalo výhradním majetkem Horní Blatné. Město v roce 1570 získalo od císaře Maxmiliána II. zvláštní výnos, kterým panovník prohlásil ochranu vodního příkopu a udělil Horní Blatné dědičné právo vybírat po všechny časy vodní poplatky. Odtud také pochází původní název příkopu \"Erbwassergraben/Dědičný vodní příkop\".\n\nI když příkop později neplnil svoji původní funkci, tedy přivádění vody potřebné pro cínové doly, byl opravován a udržován, mj. i z protipožárních důvodů, až do roku 1945. Poté byl ponechán svému osudu. Na počátku 90. let 20. století byl téměř zničen, koryto bylo zaneseno a na mnoha místech byly porušeny ochranné hrázky a zničeny i betonové konstrukce.\n\nV letech 1995–2001 prošel celkovou rekonstrukcí. Obnova díla souvisela se změnou vztahu člověka k životnímu prostředí. Z božídarských rašelinišť bylo nutné zachycovat kyselé humidní vody a odvádět je mimo vodárenskou nádrž Myslivny, která je hlavním zdrojem pitné vody pro příhraniční obce v oblasti Jáchymova a Ostrova. Projekt obnovy byl zpracován podle dochované archivní dokumentace rekonstrukce z roku 1929, provedené tehdejším vodním družstvem v Horní Blatné.\n\nPříkop se nachází v nadmořské výšce 975–945 metrů. Je téměř 13 km dlouhý a vede ze severního okraje Božídarského rašeliniště přes Myslivny, Ryžovnu, Bludnou a severní úbočí Blatenského vrchu až do Horní Blatné, kde je voda svedena do potrubí a odvedena do Blatenského potoka. Byl vykopán v terénu s korytem zpevněným kameny a břehy s násypy o výšce 1 metr. Vede po vrstevnících s mírným klesáním 1 metr na 100 metrů. Převýšení mezi začátkem a koncem je 32 metrů. Jeho šířka v minulosti dosahovala 2 metrů, po novodobé rekonstrukci je na většině trasy zhruba poloviční, tedy okolo 1 metru.\n\nV drsných horských podmínkách nestačilo jen vykopat strouhu, příkop musel být dostatečně chráněn před rozmary počasí, především před sněhem a vichřicemi. Proto byly kolem příkopu vysázeny smrky a některé části se v zimě zakrývaly větvemi. K regulaci vody v příkopu sloužily hráze se stavidly, přepady a odváděcí kanály. Údržbu měli na starosti stálí dozorci, kteří zajišťovali opravy. Svoji funkčnost si příkop zachovával po staletí.\n\nPodél příkopu je vybudována 11,5 km dlouhá naučná stezka vybavená 23 informačními tabulemi. Začíná asi 1,5 km západně od Božího Daru a nad Horní Blatnou se napojuje na naučnou stezku Vlčí jámy.\n\n\n"}
{"id": "96559", "url": "https://cs.wikipedia.org/wiki?curid=96559", "title": "Hamunaptra", "text": "Hamunaptra\n\nHamunaptra („Město mrtvých“) je fiktivní zaniklé egyptské město z hororových akčních filmů \"Mumie\" a \"Mumie se vrací\", ve kterých ztvárnili hlavní role Brendan Fraser a Rachel Weisz.\n\nV zaniklém pouštním městě Hamunaptře jsou ukryty dvě knihy – Amun-Raova kniha („Kniha života“), skrytá pod sochou Hora a Kniha smrti, uložená pod sochou Anubise. Kniha života má moc život brát, zatímco Kniha smrti může oživit mrtvé. Imhotep, velekněz faraona Setiho I., ukradl obě knihy, aby mohl oživit svou pravou lásku Anck-su-namun, faraonovu manželku. Podle legendy je v tomto městě pohřben nesmírný egyptský poklad.\n\n"}
{"id": "96564", "url": "https://cs.wikipedia.org/wiki?curid=96564", "title": "Henschel Hs 126", "text": "Henschel Hs 126\n\nHenschel Hs 126 byl německý jednomotorový dvoumístný pozorovací, průzkumný a lehký bombardovací vzpěrový hornoplošník z období druhé světové války. \n\nNa začátku roku 1936 navrhl Technický úřad společnosti Henschel úpravu draku Hs 122 pro nový hvězdicový motor Bramo 323 Fafnir. Trup čtvrtého předsériového Hs 122 B-0 byl v přední části prodloužen, změnou prošel i tvar SOP a VOP. Křídlo obdrželo nový tvar odtokové hrany, kokpit byl později částečně zakryt plexisklovým krytem. Na podzim 1936 byl první prototyp Hs 126 V1 zalétán, pohon však zajišťoval řadový motor Junkers Jumo 210 C se stavitelnou třílistou vrtulí. \n\nNa jaře 1937 zahájil letové testy druhý prototyp Hs 126 V2 (imatrikulace D-UJER) se změněným tvarem kýlovky, vodorovné ocasní plochy byly opatřeny dvěma páry vzpěr. První tři týdny létal s řadovým motorem Jumo 210 C, poté byl instalován hvězdicový vzduchem chlazený devítiválec Bramo 323 A-1 o maximálním výkonu 610 kW ve 4 000 m.\n\nNásledující třetí prototyp Hs 126 V3 (D-OECY) s motorem Bramo 323 měl opět nový tvar kýlovky a přestavěné hlavní nohy pevného podvozku. Zkoušky prototypů probíhaly po celé léto 1937.\n\nSoučasně s testy prototypů probíhaly ve společnosti Henschel přípravy k zahájení výroby předsériových Hs 126 A-0. Deset těchto strojů bylo dokončeno před koncem roku 1937. \n\nSériová výroba verze Hs 126 A-1 se rozběhla počátkem roku 1938 v Henschelových závodech v Schönefeldu a Johannistalu. Tyto letouny měly zabudovaný motor BMW 132 Dc o vzletovém výkonu 647 kW. Pozorovatel měl k dispozici automatickou topografickou kameru Zeiss a pomocnou ruční kameru Rb 12,5/9×7. Zadní polosféru mohl bránit pohyblivým kulometem MG 15 ráže 7,92 mm. Za kabinou pozorovatele byla malá pumovnice, která mohla pojmout deset svisle zavěšených desetikilových pum. Na levou stranu trupu pod pilotní kabinou bylo možno namontovat závěsník na jednu pumu SC 50 o hmotnosti 50 kg. Pevnou hlavňovou výzbroj tvořil kulomet MG 17 ráže 7,92 mm umístěný na horní pravé straně trupu.\n\nV létě 1939 započala produkce verze Hs 126 B-1 s modernějším rádiovybavením. Do draku byly instalovány pohonné jednotky Bramo 323 A-1, A-2, Q-1 nebo Q-2. Varianty A-1 a Q-1 měly vzletový výkon 625 kW při otáčkách 2 450 ot/min, A-2 a Q-2 pak 662 kW při 2 500 ot/min.\n\nMezi 1. zářím a 31. prosincem 1939 dodal Henschel 137 strojů Hs 126, v roce 1940 368 a na počátku roku 1941 posledních pět.\n\nKe dni 19. září 1938 bylo ve stavu Luftwaffe 42 kusů Hs 126 A-0 a A-1. Koncem podzimu bylo šest exemplářů A-1 odesláno do Španělska k jednotce A/88 (Aufklärungsgruppe 88) Legie Condor, kde nahradily stroje Heinkel He 45. Jeden Hs 126 (19-1) 6. února 1939 havaroval šest kilometrů jižně od Gerony pro poruchu motoru, zbylých pět bylo předáno španělskému letectvu, které je zařadilo k jednotce 41 Patrulla Ejercito del Aire v Maroku.\n\nNa počátku roku 1939 objednala šestnáct strojů A-1 pod označením Hs 126 K-2 řecká vláda. Byly zařazeny ke 3. peruti pro spolupráci s armádou (3. Mira Stratiotikis Synergassias). Do bojů aktivně zasáhly na podzim 1941 při obraně Řecka proti italskému vojsku.\n\nKe dni 2. září 1939 bylo ve stavu německého letectva 275 letounů Hs 126, z toho 251 bojeschopný. Útoku na Polsko se účastnilo 182 Hs 126 z Luftflotte 1 (jednotky 1. a 2.(H)/10, 1.(H)/11, 1., 2. a 3.(H)/21, 1., 2. a 3.(H)/41) a Luftflotte 4 (1., 2. a 3.(H)/14 a 1.(H)/31). Celkové ztráty Hs 126 nad Polskem činily 25 kusů, téměř 40 dalších bylo poškozeno.\n\nHs 126 z Luftflotte 2 a 3 byly nasazeny nad Maginotovou linií a francouzským pohraničím. K 11. květnu 1940 bylo v řadách Luftwaffe 227 Hs 126, z toho 234 bojeschopné. Hs 126 byly v rámci 2.(H)14 nasazeny také v Severní Africe. Zbylé jednotky byly později nasazeny na ruské frontě. Od jara 1942 byly nahrazovány typem Focke-Wulf Fw 189.\n\nV řadách II. a III./Luftlandegeschwader 1 sloužily Hs 126 jako vlečné kluzáků DFS 230, od jara 1943 byly také součástí Nachtschlachtgruppen. \n\nÚdaje platí pro Hs 126 B-1\n\n\n"}
{"id": "96569", "url": "https://cs.wikipedia.org/wiki?curid=96569", "title": "Hon na lišku (film, 1966)", "text": "Hon na lišku (film, 1966)\n\nHon na lišku je filmová komedie s kriminální zápletkou italského režiséra Vittoria De Sicy z roku 1966. Snímek byl natočen v italsko-americko-britské koprodukci a v hlavní roli se objevil komik Peter Sellers. Scénář filmu byl napsán v angličtině a jeho autory jsou Neil Simon a De Sicův dlouholetý spolupracovník Cesare Zavattini. Filmu se nedostalo příliš nadšeného přijetí, ale postupně zkultovněl, a to především četnými narážkami na díla známých režisérů (Cecil B. DeMille, John Huston, Federico Fellini, Michelangelo Antonioni i sám De Sica).\n\nAldo Vanucci (Peter Sellers), zvaný Liška, je opět jednou za mřížemi, když se dozví, že je ho třeba pro další velkolepý podnik. Jistý Okra (Akim Tamiroff) se spolu s několika komplici v Egyptě zmocnil 300 cihel stříbra. Vanucci se má postarat o bezpečnou přepravu do Itálie. Je mistrem převleků i útěků, takže mu nedá žádnou práci hravě zmizet z vězení.\n\nZpátky na svobodě ho posedlost filmem krásné sestry Giny (Britt Ekland) přivede na myšlenku maskovat vylodění zlatého pokladu jako natáčení filmu. Takto by rád zabil hned dvě mouchy jednou ranou: jeho sestra by\nsi konečně zahrála ve filmu, a to rovnou po boku svého idolu Tony Powella (Victor Mature), Aldo pak doufá, že jako režisér nebude nikomu nápadný. Začíná natáčení filmu nazvaného \"Zlato z Káhiry\", pro který Aldo získá všechny obyvatele městečka včetně místní policie.\n\nPlán je vyzrazen, až když se na natáčení dostanou detektivové sledující Aldovu matku. Aldo je chycen a odsouzen. Ovšem utéci z vězení je pro něj opět hračkou a na originalitu si Aldo potrpí.\n\n\n"}
{"id": "96570", "url": "https://cs.wikipedia.org/wiki?curid=96570", "title": "Bomba", "text": "Bomba\n\nBomba (odborně puma) je zařízení, jehož účelem je vyvolat ničivý výbuch. Skládá se z obalu, rozněcovače a výbušné látky (nejčastěji trhaviny) a případně ze šrapnelu.\n\nPodle způsobu uvolnění energie rozlišujeme:\n\nPro kriminální činnost, teroristické útoky a nekonvenční konflikty se často používají tzv. nástražné výbušné systémy. Při jejich přípravě jsou používány levné a snadno dostupné materiály a celé výbušné zařízení bývá maskováno.\n\n\n"}
{"id": "96571", "url": "https://cs.wikipedia.org/wiki?curid=96571", "title": "Buvol africký", "text": "Buvol africký\n\nBuvol africký (\"Syncerus caffer\"), nepřesně označovaný také jako buvol kaferský, je mohutný býložravec afrických savan. Jeho domovinou jsou rozsáhlé oblasti na jih od Sahary.\n\nStavbou těla je podobný domácímu skotu. Má poměrně nízké končetiny, velmi mohutný trup a dlouhý ocas, ukončený střapcem chlupů. Obě pohlaví mají zahnuté rohy, které se na čele stýkají.\n\nRozlišujeme tři poddruhy: větší, savanovou formu, buvola kaferského (\"S. caffer caffer\"), menšího pralesního buvola, \"S. caffer nanus\" a středně velkého buvola krátkorohého \"S. caffer brachyceros\" . Všechny poddruhy se mezi sebou mohou křížit.\n\nBuvol kaferský je nápadný svojí velikostí: v kohoutku dosahuje výšky 1,4 – 1,7 m, délka těla může překračovat čtyři metry. Vzrostlý býk může vážit až 900 kg, krávy jsou asi poloviční. Srst je tmavě hnědá až černá. Rohy mohou být dlouhé více než 1 m, jsou zahnuté do stran a na čele se stýkají do podoby typického štítu.\n\nBuvol pralesní je výrazně menší, v kohoutku měří 100 až 130 cm, délka těla se pohybuje okolo tří metrů a váha se pohybuje okolo 200 kg. Samice jsou opět menší než býci. Srst je červenohnědá, u telat až žlutavá. Rohy má krátké a poměrně slabé, zahnuté dozadu. Na čele se rohy nestýkají. Stavba jeho těla je přizpůsobena pohybu v hustém porostu.\n\nBuvol krátkorohý je vzácný a málo známý. Je poněkud menší než buvol kaferský, kterému se podobá zbarvením, ale tvarem rohů připomíná spíš buvola pralesního. Vyskytuje se v oblasti Súdánu, Čadu a Nigeru na severní hranici rozšíření buvola afrického.\n\nCelá střední a Západní Afrika, savany a deštné pralesy. Buvol kaferský preferuje otevřené savany s travním porostem, buvol pralesní žije v primárním deštném pralese nebo v bambusových porostech. Buvol krátkorohý obývá savany a bažinaté oblasti západní a středozápadní Afriky, od okolí Čadského jezera až po Senegal.\n\nŽije vždy ve stádě. Přestože se někdy sdružuje do tisícihlavých stád žije v menších rodinných skupinách tvořených 20-30 jedinci. Mezi kravami panuje hierarchické uspořádání, na vrcholu ale stojí dospělí samci. Staří býci žijí odděleně.\n\nPasou se v noci, přes den odpočívají ve stínu. Savanoví buvoli dávají přednost územím, kde mají přístup k vodě a mohou se chladit válením se ve vodě nebo v bahně.\n\nRozmnožování je vázáno na cykly období sucha a dešťů. Kráva je březí 340 dní, tele přichází na svět po období deštů, kdy je hojnost potravy. Po pěti až 15 měsících je odstaveno, s matkou zůstává až dva roky. Buvoli afričtí jsou dlouhověká zvířata, dožívají se až 30 let.\n\nJsou to silná a rychlá zvířata, dokážou běžet rychlostí až 55 km/h a útočícímu predátorovi se urputně brání. Jediným přirozeným nepřítelem dospělého buvola je lev, telata někdy padnou za oběť hyenám nebo krokodýlům.\n\n\nJde o jediného zástupce rodu \"Syncerus\". Asijský domestikovaný buvol domácí a ostatní asijští buvoli proto nejsou jeho blízkými příbuznými. Prehistorickými předchůdci buvola afrického byli zástupci rodu \"Pelorovis\", obrovská zvířata s podivně zahnutými rohy. Žili ve východní a severní Africe v období pliocénu a pleistocénu, před asi 2,5 milionu lety až 5000 lety.\n\nPatří do takzvané „velké pětky“ nejnebezpečnějších zvířat Afriky. Společně s hrochem má na svědomí zřejmě nejvíce smrtelných nehod lovců a účastníků safari. Pokud je buvol postřelený, je skutečně nebezpečným soupeřem. Postřelený nebo i vyrušený odchází do křoví nebo do rákosí, kde čeká na svého pronásledovatele. Někdy ho dokonce obchází a napadne zezadu. Nepřítele - člověka nebo například i lvici se snaží nabodnout na rohy. Pokud se mu to podaří, několikrát svou oběť vyhodí do vzuchu a pak ji rozdupe kopyty. Pro člověka bývá útok buvola zpravidla smrtelný. Pokud ale není znepokojován, na člověka sám od sebe neútočí. Na rozdíl od slona a nosorožce také neútočí na automobily.\n\nBuvol africký není v zoo příliš oblíbeným chovancem. Svůj výběh brzy změní v bažinu, je značně agresívní a nebezpečný, ale málo atraktivní: pro většinu návštěvníků je to jen \"divná černá kráva\". V současnosti je proto chován pouze v ZOO Dvůr Králové nad Labem, která chová oba poddruhy, buvola kaferského (\"Syncerus caffer caffer\") a buvola pralesního (\"Syncerus caffer nanus\").\n"}
{"id": "96577", "url": "https://cs.wikipedia.org/wiki?curid=96577", "title": "Klikovka", "text": "Klikovka\n\nKlikovka je budova na pražském Smíchově. Z někdejší rozlehlé usedlosti s názvem \"Alsterlický dvůr\" (\"Alsterlischer Hof\") s hospodářským dvorem se do současnosti dochovala pouze sýpka. Ostatní budovy byly zbořeny v roce 1971.\n\nUsedlost dal postavit roku 1643 Johann Christof Alsterle, povýšený císařem Ferdinandem II. do rytířského stavu, který pocházel z českobudějovického měšťanského rodu Alsterlů z Astfeldu. Tento majetek zdědil roku 1689 jeho synovec Maxmilián Wenzl Alsterle z Astfeldu.\n\nDvůr koupil v roce 1758 mlynář Václav Klyka, po němž se toto místo dodnes nazývá. Klikovka tehdy představovala dvě zděné budovy ve tvaru písmene „L“ s otevřeným dvorem a naproti přes dnešní Podbělohorskou ulici ještě jednu obdélnou budovu.\n\nNa konci 19. století usedlost vlastnila spolu s nedalekou Skalkou, Zámečnicí a dnes již neexistující Klimentkou, lékařská rodina Rennerů. Po druhé světové válce ji získala pražská obec a zřídila zde \"Státní statek hl. m. Prahy\". Usedlost se až do začátku 70. let rozkládala po obou stranách Podbělohorské silnice a měla velkou zahradu. Před demolicí zde stála obytná dvoukřídlá budova z konce 18. století s klasicistní fasádou a vikýřem nad vchodem. Dále zde byla zděná stáj, prasečník a stodola, která již tehdy byla ze tří čtvrtin zbořená. Poblíž byla ještě kůlna a stará studna, která zanikla. Kůlna byla zrušena. V budově byly dvě obytné jednotky.\n\nDodnes stojící barokní bývalá sýpka, která demolici unikla, je zděná jednopatrová klenutá budova. Zachovala se v původní podobě a obytná byla již v 19. století. Od roku 1964 je památkově chráněna.\n\nNedaleko někdejší smíchovské usedlosti Klikovka se nachází ulice U Klikovky a Pod Klikovkou. Připomínkou druhé pražské usedlosti stejného názvu (Klikovka), z níž se ovšem nedochovalo vůbec nic (zanikla „po roce 1910“), je ulice podobného názvu Na Klikovce s přilehlou zastávkou autobusu a restaurací, jež obě nesou název Klikovka, v Praze 4-Nuslích na Pankráci. Obě Klikovky jsou od sebe vzdáleny asi 7 km.\n\n\n\n"}
{"id": "96578", "url": "https://cs.wikipedia.org/wiki?curid=96578", "title": "Spolek Vltavan", "text": "Spolek Vltavan\n\nSpolek Vltavan v Praze je občanské sdružení, které pokračuje v tradicích svépomocného podpůrného spolku založeného 11. června 1871 v pražském Podskalí pod názvem \"Vzájemně se podporující spolek plavců, rybářů a pobřežných Vltavan\".\n\nSpolek byl založen v Praze roku 1871. Původně sdružoval lidi pracující na Vltavě při plavení dříví a jeho zpracování, dále ledaře, plavčíky i zaměstnance rozvíjející se nákladní a osobní paroplavby. Z vybraných příspěvků poskytoval v případě nouze, nemoci a úmrtí materiální podporu členům, jejich rodinám, příp. pozůstalým. Nebyl spolkem sportovním, takové v té době už v Praze byly.\n\nJedním ze zakládajících členů spolku Vltavan byl i pražský primátor František Dittrich. (Čestné členství spolku Vltavan přijal i primátor hlavního města Prahy Pavel Bém.)\n\nDruhý vltavanský spolek vznikl v roce 1897 v Davli, další roku 1898 ve Štěchovicích a čtvrtý v roce 1902 v jihočeském Purkarci. 1. prosince 1999 byl založen svaz vltavanských spolků Vltavan Čechy, který zastřešuje čtyři bratrské lokální spolky a zastupuje je v kontaktu s podobnými sdruženími v zahraničí.\nŽivot pražského spolku byl ovlivněn asanací pražského Podskalí spojenou s výstavbou vltavského nábřeží koncem 19. a počátkem 20. století. Z původní osady se zachoval pouze plavecký kostel Nejsvětější Trojice v Trojické ulici a budova bývalé celnice Na Výtoni, kde se nachází muzejní expozice o životě ve starém Podskalí, voroplavbě a lodní dopravě na Vltavě a kde má dnes Spolek Vltavan v Praze také své zázemí.\n\nV roce 1952 se Vltavan přeměnil v zájmový kroužek ROH podniku Československá plavba labsko-oderská (ČSPLO), později přešel k závodu osobní lodní dopravy v rámci Dopravního podniku hl. m. Prahy a dále pak k Pražské paroplavební společnosti.\n\nKdyž došlo k zániku voroplavby po výstavbě vltavské kaskády, zejména vodních děl Slapy a Orlík, spolek si dal za cíl uchovávat a sbírat památky na staré Podskalí a život na Vltavě a změnil svoji činnost na vlastivědnou.\nNa slavnostní příležitosti oblékají členové spolku kroj, který napodobuje uniformu francouzského válečného námořnictva z roku 1848. Pánský stejnokroj sestává z červenobíle pruhované košile, černého saka, červené šerpy, černé vázanky, tvrdého černého klobouku s bleděmodrou stuhou a v zimě černých, v létě pak bílých kalhot. Ženy nosí červenobíle pruhované košile, červené šerpy, černé vázanky, v zimě černé a v létě bílé skládané sukně.\n\nSpolek obnovil svou činnost v plném rozsahu 26. června 1990 a pokračuje dál ve své kulturní a historicko-vlastivědné činnosti. Každoročně pořádá \"Tryznu za utonulé na českých řekách a tocích\". Té předchází zádušní mše svatá, která se koná za všechny utonulé na českých tocích a zemřelé členy spolku Vltavan v pátek před svátkem Památky zesnulých v 18 hodin v plaveckém kostele Nejsvětější Trojice v Praze 2. V neděli poté vyplouvá z přístaviště u Palackého mostu smutečně vyzdobený kolesový parník \"Vltava\" a v 15 hodin pokládají členové spolku smuteční věnec k soše Vltavy na plavební komoře u mostu Legií, za doprovodu smutečních písní v podání vltavanské kapely. Spolek také pořádá každoroční reprezentační plesy.\n\nČlenové spolku se oslovují bratře a sestro. Podmínkou členství není bydliště ani povolání spojené s řekou Vltavou; postačí dva ručitelé z řad stávajících členů a pořízení slavnostního kroje do roka od vstupu do spolku.\n\n\n"}
{"id": "96579", "url": "https://cs.wikipedia.org/wiki?curid=96579", "title": "The Sugarcubes", "text": "The Sugarcubes\n\nThe Sugarcubes (islandsky: Sykurmolarnir) byla islandská hudební skupina působící mezi lety 1986 a 1992. Skupina byla populární i v zahraničí, jejímu projevu dominovaly výstřední texty a hlas Björk Guðmundsdóttir, která se po rozpadu skupiny proslavila jako sólová umělkyně.\n\nSkupinu kromě Björk tvořili:\n"}
{"id": "96582", "url": "https://cs.wikipedia.org/wiki?curid=96582", "title": "Pružina (atrakce)", "text": "Pružina (atrakce)\n\nPružina je dětská atrakce instalovaná na dětských hřištích, která se hojně vyskytuje hlavně v Německu a v České republice. \n\nPružina má stupačky a držadla. Dítě se pak tahem za držadla, sedíc na velké kovové pružině, vyklání či pohupuje. Pružiny bývají navrhovány tematicky nejčastěji jako figurky zvířátek či v podobě pohádkových bytostí.\n\n"}
{"id": "96585", "url": "https://cs.wikipedia.org/wiki?curid=96585", "title": "Claude Monet", "text": "Claude Monet\n\nClaude Oscar Monet (14. listopadu 1840 v Paříži – 5. prosince 1926 v Giverny) byl francouzský impresionistický malíř a grafik.\n\nNarodil se roku 1840 v Paříži, po pěti letech se jeho rodina odstěhovala do Normandie, Le Havru. Jeho prvním malířským učitelem byl Eugène Boudin, se kterým se setkal roku 1856. Boudin ho uvedl do tajů olejomalby a práce v plenéru. Roku 1859 se vrátil zpět do Paříže na studia. Monet se zapsal do akademie Suisse v Paříži, kde poznal Pissara, Delacroixe a Courbeta. V roce 1861 dostal povolávací rozkaz do Alžírska. Tam onemocněl tyfem, a proto byl z další služby uvolněn. Když se kvůli rekonvalescenci vrátil do Le Havru, seznámil se s nizozemským malířem Jongkindem. \n\nV roce 1862 se Monet vrátil do Paříže a usadil se v ateliéru Charlese Gleyra. Téhož roku se setkal se Sisleym, Bazillem a Renoirem se kterými trávil dlouhé hodiny v debatách o umění. Také společně malovali v krajině a sdíleli myšlenky o působení světla, což je později spojilo ve formování impresionismu. Začátkem roku 1863 uspořádal první výstavu. Roku 1866 se setkal s modelkou Camille Doncieux a o čtyři roky později se s ní oženil. V roce 1867 se přestěhoval k zámožnému Bazillovi a také mu porota Salónu odmítla vystavovat obrazy. Monet se však nevzdal a spolu s Renoirem malovali z kolonády Louvru pařížské ulice. Monet strávil léto s rodiči v Saint-Adresse, zatímco těhotná Camille zůstala v Paříži pod dohledem Bazilla a Pissara. Vrátil se až po narození svého syna Jeana.\n\nV roce 1869 porota \"Salonu\" opět nepřijala jeho obrazy a Monet odjel na léto do Saint-Michel. V červnu legalizoval svůj vztah s Camille a odcestoval do Trouville, kde ho zastihla pruská válka. Jeho přítel Bazille zemřel na frontě. Monet odjel nejdříve do Londýna za Pissarem a poté do nizozemského městečka Zaandam. Po návratu do Francie zjistil, že Camille zdědila velké jmění, takže si mohli pronajmout domek v Argenteuil. V roce 1873 nepřihlásil Monet na \"Salón\" žádný svůj obraz. \n\nSpolu s Caillebottem založil sdružení nezávislých umělců. Jejich první výstava se konala v roce 1874 u slavného fotografa Nadara, ale nebyla úspěšná. Další rok se konala aukce v aukční síni Drouot. Výsledky byly sice špatné, ale pomalu se začal formovat okruh příznivců nového umění. Roku 1881 se opět odstěhoval, do Fécampu na normandském pobřeží. \n\nPodruhé se oženil v roce 1892 s Alicí Hoschedéovou (1844–1911).\n\nMonetovy obrazy měly stále větší úspěch. Upravil si svou zahradu v Giverny tak, aby vypadala jako živý obraz. V roce 1922 po první světové válce byl již Monet úplně slepý a věnoval státu sérii \"Leknínů\". V roce 1923 podstoupil oční operaci a znovu pracoval až do své smrti roku 1926. Starala se o něj jeho snacha Blanche.\n\nMonet je pravý otec impresionismu. Začal jako žák ve studiu malíře Boudina. Především vycházel ze Manetova stylu. Jeho obrazy jsou plné zářivých barev a odrazů – naplněné světlem. Svá plátna pokrýval bezpočtem jednotlivých tahů štětce. Barvy se čistě blyští z obrazu a vytvářejí dojem neklidu a životnosti krajiny.\n\n\n\n"}
{"id": "96586", "url": "https://cs.wikipedia.org/wiki?curid=96586", "title": "Zebra", "text": "Zebra\n\nZebra je označení pro jeden ze tří podrodů kopytníků z rodu \"Equus\", jejichž srst je charakteristicky bílo-černě pruhovaná („zebrovaná“). Tito zástupci skupiny koňovitých lichokopytníků žijí obvykle v rodinných skupinách, které jsou tvořeny jedním hřebcem, doprovázeným klisnami a mláďaty. Zebra se dožívá 30 až 40 let v zajetí. Ve volné přírodě 10 až 15 let.\n\nStavbou těla se zebry podobají primitivním druhům oslů a koní. Mají kratší nohy, ale větší hlavu, a nejsou tak dobrými sprintery jako ušlechtilá plemena domácích koní. Mohou běžet rychlostí až 65 km/h a jsou vytrvalejšími běžci než kůň. Pruhy nemusejí znamenat ochranu před predátory – ti totiž spatří obrys zebry dříve, než jsou schopni rozpoznat pruhování. Spíše mohou mít termoregulační funkci (vzduch nad černými pruhy se více zahřívá, což vyvolává proudění vzduchu) nebo sloužit jako ochrana proti bodavému hmyzu (světlo odražené od pruhované srsti hmyz odrazuje díky své polarizaci).\nMezi zebrami jsou velké individuální rozdíly, popisuje se mnoho poddruhů a místních variant, proto i počet popsaných druhů prošel revizí. Tradičně se popisovaly čtyři druhy: zebra stepní (\"E. burchellii\"), zebra horská (\"E. zebra\"), zebra Grévyho (\"E. grevyi\") a zebra kvaga (\"E. quagga\"). Zebra kvaga byla vyhubena, v roce 1883 uhynul poslední jedinec. V poslední době se ale ukazuje, že zebra kvaga byla pouze poddruhem zebry stepní. Protože zebra kvaga byla popsána dříve, podle pravidla priority se tedy zebra stepní správně jmenuje \"Equus quagga\", vyhynulá zebra kvaga je pak poddruhem \"E. quagga quagga\".\n\nZebra Chapmanova má mezi širokými černými pruhy vyznačeny ještě pruhy tmavohnědé. Tím se liší od ostatních čtyř poddruhů zeber\n\nŽijí pouze v savanách nebo v horských biotopech střední a jižní Afriky. Živí se různými rostlinami. Pasou se na travnatých území blízko vody.\n\nPo úspěšném páření nastává březost, která trvá celý rok. Mládě se rodí jedno, pokud se narodí dvojčata, obvykle nejsou životaschopná obě. Po narození mládě měří kolem 84 cm a váží průměrně 35 kg. Samice je schopna páření téměř ihned po porodu, ale stává se to jenom zřídka. V průměru mívá samice mládě jednou za 3 roky.\n\nPodobnost zebry s koněm vyvolává automaticky otázku, lze-li na ní jezdit. Obecně lze říci, že ano, ale problém je, že je mnohem obtížnější ji ochočit a vycvičit, než je tomu u koní. Případy, kdy se to podařilo, existují, ale jsou vzácné.\n\n\n"}
{"id": "96589", "url": "https://cs.wikipedia.org/wiki?curid=96589", "title": "Edgar Degas", "text": "Edgar Degas\n\nEdgar Degas, rodným jménem Hilaire Germain Edgar de Gas, (19. července 1834 Paříž – 27. září 1917 Paříž) byl francouzský malíř, který byl považován za impresionistu, za něhož se ale sám nikdy nepovažoval, i když byl jedním z hlavních iniciátorů impresionistických výstav. Stál mimo impresionistické hnutí a zdráhal se pojem \"impresionismus\" vůbec přijmout. Byl zaujatý postavou v pohybu. Proto také, kromě baletek, zobrazoval i koňské dostihy. Aby mohl lépe kreslit postavy s jejich stíny a liniemi, nepoužíval Degas techniky impresionistů. Více než polovina jeho pastelů a olejomaleb zachycuje baletky, které vystupovaly mezi jednotlivými dějstvími v pařížské Opeře. Od sedmdesátých let 19. století kreslil a maloval baletky na jevišti, při zkouškách, v šatnách i ve chvílích odpočinku. Obrazů se zákulisní a intimní tematikou namaloval mnohem víc než těch, které zachycují baletky při představení.\n\nHilaire Germain Edgar de Gas se narodil jako nejstarší z pěti dětí. Měl dva bratry, Achilla a Reného, a dvě sestry, Terése a Maguerite. Otec Auguste de Gas byl bankéř a v Paříži reprezentoval finanční zájmy rodinného podniku, založeného v Neapoli Edgarovým dědečkem na počátku 19. století. Edgarova matka, Celestine Mussonová, byla kreolka, pocházela z New Orleans a její rodina zbohatla obchodováním s bavlnou. Celestine zemřela, když bylo Degasovi sotva třináct let. V letech 1845–1853 studoval na Lyceu Ludvíka Velikého. Jeho oblíbenými předměty byly latina, řečtina, dějepis a recitace. Vztah k historii a antice se později projevil i na některých jeho obrazech. Bavilo ho kreslení. Proto mu otec v domě, kde rodina bydlela, zřídil už roku 1853 ateliér. Po maturitě se v roce 1853 zapsal na právnickou fakultu, nezůstal zde však ani rok. Brzy si uvědomil, že se chce výtvarnému umění věnovat jako svému povolání. Následující tři roky proto strávil studiem malby. Nejprve se zapsal do kurzu, který vedl Felix Joseph Barrias. V jeho ateliéru kopíroval staré mistry, mj. Andreu Mantegnu. Rok nato ho na Barriasovo doporučení přijal Ingresův žák Louis Lamothe, u něhož se Degas zdokonalil v technice kresby. V roce 1855 byl přijat na pařížskou Akademii výtvarného umění, také zde však nezůstal déle než rok. Rozhodl se, že si obzory rozšíří na vlastní pěst.\n\nPodstatný význam pro jeho umělecký vývoj měl pobyt v Itálii v letech 1856–1859. V červenci 1856 odjel do Neapole, kde žili jeho příbuzní. Příští rok pokračoval do Říma. Zde se spřátelil s Georgesem Bizetem a zejména s malířem Gustavem Moreau, s nímž navštěvoval obrazárny, kde spolu kopírovali díla starých mistrů. V létě 1858 cestoval přes Viterbo, Orvieto, Perugii, Assisi a Arezzo do Florencie. V Assissi byl zaujatý Giottovými freskami. V březnu 1859 se vrátil do Paříže. Svá učednická léta považoval za dokončená.\n\n Počátkem 60. let pobýval u svého přítele z dětství Paula Valpinçona v Ménil-Hubert-sur-Orne v Normandii. Ale ani zdejší okolí, ani dříve krajina v Itálii v něm neprobudily zájem o přírodu, spíše naopak. V centru Degasova zájmu bylo to, čím nasál v Itálii: malba historických námětů. Ale během návštěvy u Valpinçona v roce 1861 našel téma, jemuž se dlouhodobě věnoval: Začaly vznikat první skici s námětem koňských dostihů.\n\nV roce 1862 navázal přátelství s Manetem a s obchodníkem s obrazy Paulem Durand-Ruelem, který do své prodejní galerie nakupoval obrazy impresionistů včetně Degase. Poprvé obeslal Degas renomovaný Pařížský salon roku 1865. Porota přijala jeho obraz \"Pohromy města Orléansu\".\n\nV polovině 60. let také Degas poznal Renoira, Moneta a další budoucí impresionisty. Roku 1868 navštívil s Manetem Londýn. Léto roku 1869 trávil u moře. Nejprve v Boulogne-sur-Mer a pak opět společně s Manetem v Saint-Valery-en-Caux v Normandii. Pokoušel se zde malovat krajiny, ale zejména se věnoval studiu dostihů. V roce 1869 také navštívil Belgii a naposledy vystavoval v Salonu.\n\nV únoru 1873 se malíř vrátil do Paříže. Jeho obrazy se začínaly prodávat, hlavně prostřednictvím Durand-Ruela. Koncem roku se Degas stal agilním členem nově vzniklého \"Sdružení umělců\", které na jaře roku 1874 zorganizovalo výstavu dnes všeobecně známou pod názvem \"První výstava impresionistů\". Degas se na ní zúčastnil deseti pracemi. Kromě toho získal i další vystavující, Itala Giuseppe De Nittise a vikomta Ludovica-Napoléona Lepica. S výjimkou šesté, kdy se nepohodl s pořadateli, Degas obeslal všech osm impresionistických výstav, jež proběhly v letech 1874–1886. Byl členem kroužku výtvarníků, který se scházel v proslulé kavárně Nouvelle Athènes. V roce 1875 opět navštívil Itálii. V polovině 70. let Degas také navázal přátelství s americkou malířkou Mary Cassattovou, jejíž tvorbu ovlivnil.\n\nZájem o Degasovu tvorbu stoupal, a tak v roce 1880 Durand-Ruel zakoupil větší množství jeho obrazů. Část z nich pak v roce 1883 představil v Londýně a New Yorku v rámci výstav, které měly tamní publikum seznámit s tvorbou francouzských impresionistických malířů. Počátkem 80. let se námětem některých Degasových děl staly žehlířky a modistky. Na poslední impresionistické výstavě roku 1886 vzbudily značný zájem jeho akty. Degas si oblíbil Španělsko. V 80. letech je navštívil dvakrát; během té druhé roku 1889 byl i v Maroku.\n\nV roce 1892 mu Durand-Ruel ve své galerii uspořádal teprve první samostatnou výstavu. Počátkem 90. let se Degasovi rapidně zhoršil zrak, v důsledku čehož prakticky zanechal olejomalby. Malíř se postupně stahoval do ústraní. Modeloval sošky z vosku, kreslil pastely a křídou, upravoval své starší práce a sbíral umění. Světovou výstavu 1900 v Paříži obeslal dvěma olejomalbami a pěti pastely. V roce 1911 mu Fogg Art Museum v Cambridge, součást Harvardovy univerzity, uspořádalo druhou samostatnou výstavu za jeho života. V té době už téměř slepý Degas s uměleckou činností skončil.\n\nV roce 1912, po smrti přítele Rouarta a hospodyně Zoe, byl nakonec kvůli demolici domu nucen přestěhovat se ze svého ateliéru, kde žil posledních dvacet let, na bulvár de Clichy, kde si těžko zvykal. Zcela nevidomý a částečně hluchý 27. září 1917 zemřel. Je pochován v rodinné hrobce na pařížském hřbitově Montmartre.\n\n Degas bývá zařazován mezi impresionisty; vystavoval s nimi na sedmi z osmi výstav, které pořádali. Avšak dokonalost jeho kresby a nechuť malovat v plenéru vytvořily z jeho díla jakousi alternativu k impresionismu. Paradoxní přitom je, že na jediné výstavě ve Francii, která se konala za jeho života, vystavil pastely krajin. Schopnost dokonalé kresby, která byla pro jeho styl charakteristická, získal už během studií. Pod vlivem impresionistů se po roce 1865 odklonil od klasických námětů a začal se věnovat současnosti. Na rozdíl od nich ale dával přednost práci v ateliéru – o problematiku přirozeného světla, která je fascinovala, se nezajímal. Přitahovaly ho náměty spojené se zábavou a zejména svět dostihů, kaváren, tančíren či budoárů. Degas byl zaníceným pozorovatelem lidí, zejména žen, které jsou snad nejčastějším námětem jeho obrazů. Ve studiích modistek, tanečnic, žehlířek a pradlen usiloval o naprostou objektivitu. Své modely znázorňoval v přirozených pozicích, podobně jak by je zachytil fotografický objektiv. To ho později přivedlo k vlastnímu fotografování. Pečlivé studium japonských dřevořezů ho přivedlo k experimentování s nezvyklými úhly pohledu na předměty obrazů a neobvyklou kompozicí. Patrné to je např. na pozdním obraze \"Skupina tanečnic\", v níž jsou všechny dívky nakupené v jednom rohu místnosti. Na obraze \"Žena s chryzantémami\" z roku 1865 je model, paní Paula Valpinçonová, zcela zatlačena na pravou stranu zobrazovaného prostoru vázou s obrovskou kyticí chryzantém.\n\nV určité míře měla velký vliv na jeho tvorbu i samota, kterou často pociťoval, a to nejen po smrti rodiny. Nikdy se neoženil; nejstálejší žena jeho života byla věrná hospodyně Zoé Closierová. Nikdy neprožil velkou, opětovanou lásku, ale pokud se jednalo o přátelství se ženami, byl k němu osud štědrý. Mezi jeho přítelkyně můžeme zařadit např. Berthe Morisotovou, Mary Cassattovou a Suzanne Valadonovou, které respektoval jako umělkyně a které on sám inspiroval.\n\nVeřejnosti nebyl Degas příliš známý. Jeho skutečný umělecký význam byl objeven až po jeho smrti.\n\nDegasovo dílo je už svou tematikou, ale i provedením příliš jedinečné na to, aby nalezlo mnoho následníků. To platí i pro Čechy. V roce 1902 uspořádal Spolek výtvarných umělců Mánes pro české malířství zásadní výstavu s názvem \"Moderní francouzské umění\". Spolu s dalšími impresionisty zde vystavoval i Degas. Z českých malířů měl k Degasovi nejblíže zřejmě Miloš Jiránek. Publikoval o něm v časopisu Volné směry a vystopovat Degasův vliv lze i na jeho obrazech. Z Degasovy tvorby vycházel v určité fázi svého vývoje i fotograf Karel Ludwig.\n\n\n"}
{"id": "96592", "url": "https://cs.wikipedia.org/wiki?curid=96592", "title": "Yekta Uzunoğlu", "text": "Yekta Uzunoğlu\n\nYekta Uzunoğlu (, * 10. května 1953 Silvan) je kurdský aktivista, spisovatel, překladatel, lékař a podnikatel s kurdsko-arménskými kořeny. Od roku 1971 upozorňuje na potlačování kurdské menšiny v Turecku, Íránu, Iráku a Sýrii. Je autorem překladů mj. částí Bible a děl Karla Čapka z češtiny do kurdštiny a naopak kurdské poezie i prózy do češtiny a němčiny.\n\nOd roku 1994 vede četné soudní spory s českým státem; od roku 1994 byl několikrát odsouzen za různé trestní činy a posléze osvobozen, v souvislosti s těmito spory taktéž vysoudil různá finanční odškodnění. Některé civilní i trestní případy nejsou dodnes (2018) uzavřeny.\n\nNarodil se roku 1953 v tureckém městě Silvan (kurdsky \"Farqin\") jako třetí dítě kurdského právníka Ahmeta Uzunoğlu. Od roku 1970 studoval francouzštinu na Institut de Touraine v Paříži. Po vojenském puči v Turecku v březnu 1971 získal stipendium na studia v ČSSR.\n\nBěhem studia se přátelil s disidenty a pronásledovanými lidmi zejména z řad adventistické církve, pro které pořádal společně s Pavlem Martáskem přednášky o Svaté zemi. Roku 1975 se zúčastnil hladovky na švédském velvyslanectví v ČSSR, kterou kurdští studenti protestovali proti vydávání kurdských studentů z ČSSR do Iráku pod vedením Saddáma Husajna. Roku 1976 spoluzaložil s Prof. Dr. Pavel Marťásek DrSc. a Vladimir Kořenský v komunistickém Československu ilegální nakladatelství ARARAT, jež se věnovalo samizdatovým publikacím mj. jeho vlastních děl o Kurdech a Kurdistánu v češtině a děl francouzských autorů z University Sorbonne Prof. Joyce Blau ve francouzštině.\n\nV roce 1978 se podílel na založení kurdského Červeného půlměsíce. V roce 1979 absolvoval Fakultu všeobecného lékařství Univerzity Karlovy, pak mu nebylo prodlouženo vízum a byl vyhoštěn z ČSSR. Následně odjel do Paříže, kde mu bylo uděleno výzkumní stipendium na Pasteurově ústavu; namísto toho však v březnu 1980 odjel jako humanitární pracovník právě vznikající organizace Lékaři bez hranic do Íránu a posléze do Iráku. V listopadu téhož roku mu turecká vláda za jeho angažmá v rámci MSF odebrala cestovní pas.\n\nV roce 1981 získal status politického uprchlíka ve Spolkové republice Německo, kde začal spolupracovat s hnutím Amnesty International. O dva roky později byl jedním ze zakládajících členů Institut Kurde de Paris a rovněž kurdského institutu v Bonnu; až do roku 1988 byl jeho ředitelem.\n\nV roce 1987 vytvořil s pomocí protestantské církve kurdské vysílání celosvětové rozhlasové stanice Radio Monte Carlo. V letech 1987–1988 přednášel na různých místech Evropy o lidských a kulturních právech menšin a Romů. V roce 1988 poprvé v kurdské historii nejen že zahájil kurdské vysílání na krátkých vlnách v Rádio Monte Carlo, ale účinkoval i sám osobně.\n\nKrátce po Sametové revoluci se vrátil do ČSFR, kde koncem roku 1990 založil pobočku své obchodní společnosti. Od roku 1991 uveřejňoval články týkající se lidských práv a pořádal mezinárodní semináře k ekonomickým reformám v ČSFR. V roce 1992 se podílel na vzniku československo-turecké bilaterální smlouvy o spolupráci v oblasti boje proti organizovanému zločinu. V roce 1993 založil v ČR, Německu a Turecku různé obchodně-výrobní společnosti. V roce 1994 podepsal smlouvu s firmou ŠKODA-Praha, čímž se jedna z jeho firem stala výhradním zástupcem automobilky na Středním východě. V roce 1996 mu bylo uděleno německé občanství.\n\nV říjnu 2015 uspořádal Uzunoglu na pozvání syrských kurdských ozbrojených sil YPG a YPJ návštěvu poslance Evropského parlamentu Jaromíra Štětiny do Kobane. Společně překročili 800 km přes syrský Kurdistán, Rojavu. Jaromír Štětina ve funkci místopředsedy podvýboru Evropského parlamentu vyzval zástupce syrských Kurdů a jejich organizací YPG a YPJ k návštěvě Evropského parlamentu a zasedání Výboru, aby byli svědky situace na místě.\n\nV noci z 13. na 14. září 1994 byl Uzunoğlu spolu s třemi dalšími Kurdy zadržen příslušníky OBOZ pod osobním velením Josefa Opavy (později odsouzeného jako člen takzvaného Berdychova gangu), a až do uvalení vazby o téměř tři dny později (s překročením tehdejší zákonné lhůty 24 hodin, tedy protiprávně) zadržován.\n\n16. září 1994 byla na Uzunoğlua uvalena vazba. Dle tiskové zprávy detektiva OBOZ, Jiřího Gregora, Uzunoğlu „obchodoval se zbraněmi a drogami\". Oficiálně byl však o měsíc později obviněn z „mučení, přípravy trojnásobné vraždy, nedovoleného ozbrojování a podvodů v obchodní činnosti\"\n\nDo 10. dubna 1995 byly všechny části obvinění staženy zpět jakožto bezpředmětné, s výjimkou mučení. Toho se měl Uzunoğlu dopustit v noci z 8. na 9. září na Otanu Göksenovi a večer 13. září na dvou osobách (včetně vlastního bratrance). V obou případech měli Uzunoğluovi asistovat zbylé tři zadržené osoby, z nichž jedna je jeho synovcem – ten však byl dle spisu zatčen už odpoledne, tedy před údajným mučením. Ani v této podobě však nebyla obžaloba Městským soudem v Praze přijata, rozhodnutí definitivně potvrdil 14. února 1995 Vrchní soud v Praze.\n\nMezitím byla šestiměsíční vazba celkem čtyřikrát prodloužena, naposledy kvůli překročení zákonné hranice dvou let dokonce Nejvyšším soudem České republiky. V té době byl dle tehdejšího ministra vnitra Jana Rumla i týrán.\n\nV roce 1996 dostal německé občanství, ještě ve vazbě v bezpečnostní cele bezpečnostního patra Vazební věznice Ruzyně.\n\n12. března 1997 byl Uzunoğlu propuštěn z vazby a ihned podal trestní oznámení na Jiřího Gregora za „pomluvu a lživou zprávu poskytnutou ČTK“. V květnu odjel navštívit rodinu do Turecka, odkud mu v červnu bylo zakázáno vyjet.\n\nV té době byl nadále stíhán pro údajné omezování osobní svobody a mučení tureckého ilegála-emigranta Otana Göksela aias Gürkana Gönena. Toto jméno bylo během procesu obžalovaným prokázáno jako falešné a dotyčný přiznal, že v ČR žije už od 80. let na falešný pas. Začal tvrdit, že se jmenuje Gurkan Gönen, nicméně i pravost této identity byla obžalovaným u soudu zpochybněna. Dle zprávy Inspekce MV ČR pracoval Göksen/Gönen jako agent přímo pod kpt. Horákem, jenž řídil zatčení Uzunoğlua. Rovněž byl dlouhodobým konfidentem StB.\nDne 3. března 2006 byl na Uzunoğluovu podporu zveřejněn otevřený dopis „Žalujeme\", který podepsaly významné osobnosti veřejného života, konkrétně: Pavel Dostál, Táňa Fischerová, František Janouch, Karel Jech, Květa Jechová, Svatopluk Karásek, Jaroslav Kořán, Dana Němcová, Karel Schwarzenberg, Jiřina Šiklová, Věněk Šilhán, Libuše Šilhánová, Jaromír Štětina a Petruška Šustrová.\n\nV březnu 2007 Uzunoğlu zahájil na protest proti vleklému procesu hladovku, kterou po 11 dnech ukončil, jednodenní hladovkou ho podpořila řada lidí včetně bývalého prezidenta Václava Havla.\n\nDne 29. března 2007 uložil Obvodní soud pro Prahu 4 Uzunoğluovi za „vydírání a mučení jednoho cizince“ (Gürkena Gönena) dvouletý podmíněný trest vězení se zkušební dobou na pět let a zprostil jej obžaloby „z mučení dalších dvou cizinců“. Jeho dva spoluobžalované, souzené v nepřítomnosti, odsoudil soud k vyhoštění na deset let. Uzunoğlu označil rozhodnutí soudu za fašizující a proti verdiktu se odvolal, obavy o spravedlivý průběh procesu vyjádřila podle tisku i mezinárodní organizace Amnesty International.\n\n31. července 2007 jej odvolací pražský městský soud osvobodil a zrušil tak dřívější rozsudek obvodního soudu.\n\nDne 3. března 2016 byla na něj u Okresního soudu Praha-východ podána obžaloba pro trestný čin křivého obvinění a dva přečiny pomluvy. V této věci proběhlo jediné hlavní líčení v prosinci 2016; další byly zrušeny na žádost Uzunogly a v důsledku omluv, odůvodněných lékařskými zprávami ze švýcarských a egyptských nemocnic. Jelikož se v mezidobí, kdy měl být léčen, věnoval publicistické činnosti a na sociální síti a dalších webech prezentoval cestovatelské fotografie z různých zemí světa, byl soudem v březnu 2017 vyzván, aby doložil podrobné lékařské zprávy o svých hospitalizacích a sdělil, kde se v tomto období pohyboval.\n\nProtože Uzunoğlu na výzvu soudu nereagoval (a to ani v prodloužené lhůtě), dne 21. dubna 2017 byl vydán soudní příkaz k jeho zatčení, jež proběhlo dne 28. dubna 2017. Dalšího dne byl nicméně přijat jeho písemný slib a jeho vazba byla nahrazena probačním dohledem. Uzunoglu okamžitě podal proti tomuto usnesení okresního soudu stížnost ke Krajskému soudu v Praze, která byla dne 30. dubna 2017 zamítnuta.\n\nUzunoğlu pak proti rozhodnutím obou nižších soudů podal ústavní stížnost, v níž namítal porušení svého práva na zákonného soudce; rozhodovala o něm totiž soudkyně okresního soudu, která u něj předtím nařídila domovní prohlídku. K tomuto pochybení podle něj nepřihlédl ani krajský soud. Ústavní soud jeho stížnost přijal, nálezem ze dne 2. února 2018 rozhodl, že je částečně důvodná (napadená rozhodnutí z důvodu porušení stěžovatelova práva na zákonného soudce zrušil, ale neposuzoval jejich obsah) a usnesení obou soudů proto zrušil.\n\nV roce 2015 navštívili na žádost poslance Jaromíra Štětiny, místopředsedy Výboru pro bezpečnost a obranu Evropského parlamentu, Dr. Yekta Uzunoğlu s poslancem Evropského parlamentu Jaromírem Štětinou Severní Sýrii - Rojavu, aby se přesvědčili o situaci ve válce proti ISIS. Po návratu z cesty MUDr. Uzunoglu sdílel několik fotografií z jejich návštěvy na své stránce Twitter, které byly stejné jako fotografie, co sdílel poslanec Jaromír Štětina na svém osobním účtu Twitter a tyto fotografie lze nalézt také na oficiální webové stránce EP. V lednu 2019 Turecko vydalo zatykač na MUDr. Uzunoglu právě kvůli těmto fotografiím na jeho stránce Twitter. Aby se zabránilo uvěznění MUDr. Uzunoglu, který je německým občanem, v ČR a jeho vydání do Turecka, Amnesty International, kurdský PEN klub a poslanci EP varovali německou i českou vládu před tímto krokem.\n\n\n\n\nV dubnu 2006 obdržel Cenu Františka Kriegla, již uděluje Nadace Charty 77, a to „za dlouholetý a neohrožený boj za lidská práva a lidskou důstojnost jak za komunistického režimu (zakončený jeho vyhoštěním z Československa v roce 1979), tak i po listopadu 1989, kdy byl v roce 1994 zatčen a celých 31 měsíců vězněn, a již skoro 12 let se na české polistopadové justicí domáhá spravedlivého procesu a očištění svého jména.“\n\n"}
{"id": "96595", "url": "https://cs.wikipedia.org/wiki?curid=96595", "title": "Cenová hladina", "text": "Cenová hladina\n\nCenová hladina je vážený průměr cen zboží a služeb v hospodářské soustavě a je jedním ze základních ukazatelů, které makroekonomie sleduje. Cenová hladina, respektive všeobecná cenová hladina, se může v ekonomice zvyšovat, snižovat či zůstat neměnná. \n\nTrvalý všeobecný růst cenové hladiny ekonomických statků a výrobních faktorů nazýváme inflace. Pokud všeobecná cenová hladina klesá (tudíž míra inflace nabývá záporných hodnot), říkáme takovému jevu deflace. Míra inflace vyjadřuje, jak se změnila cenová hladina oproti předchozímu období. V dnešní době se setkáváme spíše s pozitivní inflací. Dezinflace poté nastává tehdy, kdy tempo růstu cenové hladiny zpomaluje - naopak zrychlení růstu cenové hladiny je označováno jako akcelerující inflace.\n\nMěření cenové hladiny je náročným úkolem každé statistické služby a zároveň úkolem velice citlivým, neboť informace o pohybu cenové hladiny patří k nejsledovanějším a také nejdůležitějším informacím z oblasti ekonomického života - odvozuje se od nich totiž řada dalších hospodářsky a sociálně významných propočtů, například výpočet reálných mezd, životních nákladů, důchodů a podobně. Správné a přesné měření cen je jedním z hlavních úkolů empirické ekonomie. \n\nK měření cenové hladiny používáme cenové indexy. Nejběžnějšími z nich jsou Index spotřebitelských cen (CPI), který odráží změnu cen výrobků a služeb, které kupují domácnosti a jeho měření je založeno na srovnání nákladů na nákup typického spotřebního koše výrobků a služeb ve dvou srovnávacích obdobích a Implicitní cenový deflátor (IPD), který je přestavován zlomkem, v jehož čitateli je hodnota HDP daného (běžného) roku v běžných cenách tohoto roku, ve jmenovateli je tentýž HDP, avšak vyjádřený ve stálých cenách.\n\nDalším indexem, který se používá k měření cenové hladiny, je Index cen výrobců (PPI), který v sobě zahrnuje několik indexů, které monitorují cenový vývoj v jednotlivých odvětvích ekonomiky - nejčastěji používané jsou Index cen průmyslových výrobců, Index cen stavebních prací, Index cen tržních služeb nebo Index cen zemědělských výrobců. \n\nCenové indexy neovlivňují pouze míru inflace, jsou ale také součástí reálného výstupu a produktivity.\n\nCenová hladina přímo úměrně závisí na množství peněz v oběhu (\"M\") a rychlosti obratu (\"V\"), nepřímo poté závisí na velikosti produktu (\"Y\"). Cenová hladina se označuje písmenem \"P\". \n\nVzorec rovnice směny má tuto podobu: P x Y = V x M\n\nZ toho vyplývá, že zvýšení množství peněz v ekonomice vyvolá odpovídající růst cenové hladiny a například zvýšení produktu v ekonomice vyvolá odpovídající snížení cenové hladiny. \n\nAutorem této rovnice je Irving Fischer.\n\nBěhem let 2003 - 2012 rostla cenová hladina, která byla měřena implicitním deflátorem HDP, v ČR průměrným ročním tempem vy výši 1,1 %. V letech 2010 - 2011 bylo možné sledovat pokles cenové hladiny v důsledku vývoje cen v jednotlivých ekonomických oblastech. Po dvouletém poklesu cenová hladina pokročila opět směrem vzhůru.\n"}
{"id": "96596", "url": "https://cs.wikipedia.org/wiki?curid=96596", "title": "Strategický bombardér", "text": "Strategický bombardér\n\nStrategický bombardér (anglicky \"strategic bomber\", rusky \"cтрaтeгичecкий бомбaрдировщик\", čínsky \"战略轰炸机\") je označení těžkého bombardéru středního či dlouhého doletu, který má schopnost vybombardovat vzdálený strategický cíl (vojenské zařízení, továrnu, město) za účelem vyřazení kapacit nepřátelského státu, nutných k vedení války. Původ strategických bombardérů sahá do první světové války. V současné době mají ve výzbroji strategické bombardéry Spojené státy, Rusko, Čína a Severní Korea. Během studené války hrály strategické bombardéry důležitou úlohu jako nosiče jaderných zbraní a součást jaderné triády ve strategii vzájemně zaručeného zničení.\n"}
{"id": "96600", "url": "https://cs.wikipedia.org/wiki?curid=96600", "title": "Nachimovskij prospekt (stanice metra v Moskvě)", "text": "Nachimovskij prospekt (stanice metra v Moskvě)\n\nNachimovskij prospekt ( ) je stanice moskevského metra. Pojmenována je podle stejnojmenné třídy (rusky \"prospektu\"), který nese jméno admirála Nachimova.\n\nNachimovskij prospekt je jedna ze stanic Serpuchovsko-Timirjazevské linky, nachází se v její jižní části. Konstrukčně je to podzemní, jednolodní stanice založená mělko pod povrchem – pouhých 9,5 m hluboko.\n\nMá dva výstupy, které vedou z konců nástupiště; jeden po tříramenných eskalátorech a druhý s dvěma rameny eskalátorů a pevným schodištěm. Oba dva pak zaúsťují do podpovrchových vestibulů umístěných pod přilehlými ulicemi. Nad prvním výstupem je umístěna měděná plastika, nad druhým pak mozaika, na níž je vyobrazeno moře, loď a busta admirála Nachimova. Osvětlení zajišťují 4 řady celkem 312 světel umístěných na stropě stanice ve speciálních výdutích. Na část stěn za nástupištěm byl použit jako obklad mramor, na podlahu několik druhů žuly.\n\nStanice byla vybudována na začátku 80. let 20. století, v provozu je od 8. listopadu 1983, Zprovozněna byla jako součást první části deváté linky mezi stanicemi Serpuchovskaja a Južnaja. Dnes každý den Nachimovskij prospekt využije průměrně okolo 30 tisíc lidí; jedná se tedy o středně vytíženou stanici.\n\n"}
{"id": "96601", "url": "https://cs.wikipedia.org/wiki?curid=96601", "title": "Deflace", "text": "Deflace\n\nDeflace je absolutní meziroční pokles cenové hladiny v ekonomice. Obvykle se měří indexem spotřebitelských cen. Opakem deflace je inflace.\n\nDeflace byla jedním z charakteristických rysů Velké hospodářské krize 30. let 20. století. Irving Fisher (1933) na základě této negativní zkušenosti popsal fenomén dluhové deflace, kdy pokles cenové hladiny zvyšuje reálnou hodnotu dluhů, což dále podrývá poptávku v ekonomice a vede k dalšímu snižování cen a zvýšení reálné dluhové zátěže. Prostřednictvím tohoto mechanismu může tedy deflace velmi negativně ovlivnit nejen makroekonomický vývoj, ale i finanční stabilitu. Za velmi negativní zkušenost s deflací jsou považovány i tzv. dvě ztracené dekády v Japonsku.\n\nNa rozdíl od Velké hospodářské krize, která deflaci vyvolala jako důsledek, v meziválečném Československu byla už dříve záměrem měnové politiky. První ministr financí Alois Rašín úspěšně oddělil československou měnu, aby ji uchránil před poválečnou inflací, a stáhl značné množství oběživa. Jako žák A. Bráfa a přívrženec rakouské školy byl přesvědčen, že základem prosperity je pevná měna a zavedl důslednou deflační politiku. Trval na zlatém standardu a přes varování Karla Engliše se snažil zpevnit kurs koruny k zahraničním měnám právě deflací, a to s úspěchem. Mezi roky 1921 a 1923 se cenová hladina v ČSR snížila o 43 %, jenže export klesl o 53 % a nezaměstnanost vzrostla ze 72 na 207 tisíc osob. Deflační politiku sice parlament už roku 1925 odvolal, vedení Národní banky na ní však dále trvalo, i když za hospodářské krize cena zlata prudce vzrostla a s ní i kurz koruny. Mezi roky 1930 a 1933 se domácí cenová hladina sice snížila o dalších 19 %, export však klesl o 64 % a nezaměstnanost vzrostla ze 105 na 736 tisíc osob. Teprve roku 1934 mohl Engliš prosadit devalvaci koruny o 16 %, což však bylo málo.\n\nNa rozdíl od inflace k deflaci dochází v současnosti poměrně zřídka, protože se proti jejímu vzniku centrální banky obvykle snaží preventivně bojovat; většinou se vyskytla ve velmi vyspělých zemích a v některých případech pouze v krátkých časových obdobích. Krátkodobá deflace nemusí v ekonomice působit nepříznivě. Během deflace spotřebitelé za zboží a služby platí méně, avšak pro výrobce a prodejce se jedná o nevýhodnou pozici, protože podstatně méně inkasují za poskytované výrobky a služby. Zdraží se dovážené zboží, ale vyvážené výrobky lze nabízet za nižší ceny, což v otevřené ekonomice může způsobit oživení.\n\nPokud deflace trvá příliš dlouho, může se rozvinout až v deflační spirálu či deflační past. Průběh je pak následující: pokles cen vede ke snížení tržeb a případně zisků podnikatelské sféry, která tak musí snižovat náklady. Ovšem snížení nákladů vede k růstu nezaměstnanosti (propouštění pracovníků) nebo ke snížení mzdy zaměstnanců. Oba tyto faktory – růst nezaměstnanosti i pokles mzdy pak sníží poptávku domácnosti po zboží a službách, což tlačí na trhu opět ke snižování cen atd. ve spirále ve stále rychlejším tempu.\n\nDeflační past v reálné ekonomice navyšuje nejistotu při ekonomickém rozhodování a přímo ovlivňuje alokaci dalšího kapitálu (zejména investice). Postupně dochází k narušení distribučních a logistických procesů, ekonomický potenciál je vyšší než využívaná část a řada výrobních kapacit se stává nadbytečnými. V peněžní ekonomice pak klesají ceny aktiv s prudkým dopadem na akciové trhy. Nevytváří se peněžní zásoba a úvěrová emise bank je velmi nízká.\n\nRakouská škola na deflaci hledí odlišným způsobem. Deflace podle ní nemůže mít zdaleka tak negativní důsledky, jak se dnes běžně tvrdí, protože ještě před počátkem dvacátého století byla zcela běžným jevem. A přesto tehdy západní země zažívaly dlouhé období hospodářského růstu. Důvod, proč tomu tak dnes není, je třeba hledat v odlišných měnových standardech. Jakékoliv komoditní peníze, například zlatý standard, neumožňují prakticky inflační měnovou politiku, protože jediným způsobem, jak zvyšovat množství peněz v oběhu je relativně náročná těžba měnového kovu. Jakmile však byla přetržena vazba mezi komoditou a penězi, když se pouhý papír stal měnou, neexistují už pro monetární expanzi žádná fyzická omezení. Je možné vyrobit přesně tolik peněz, kolik chce centrální banka.\n\nZatímco keynesiánci monetární expanzi za jistých podmínek doporučovali (viz Phillipsova křivka), monetaristé již byli mnohem opatrnější, hovořili o nízké a stabilní inflaci. V rakouském pojetí je inflace pouhým přerozdělováním a jde o vždy negativní jev, jehož důsledkem je hospodářský cyklus.\n\nKritickou otázkou, kterou každá z těchto škol řeší odlišně, je správné množství peněz:\nRůzné ekonomické školy tudíž dávají na tutéž otázku odlišné odpovědi. Na jediné se proto dosud celá profese nemůže shodnout. Nicméně naprostá většina centrálních bank vyspělého světa má v rámci měnové politiky za úkol udržovat nízkou stabilní inflaci, tedy provádí inflační cílování.\n\n\n"}
{"id": "96610", "url": "https://cs.wikipedia.org/wiki?curid=96610", "title": "Hon na lišku", "text": "Hon na lišku\n\nTermín hon na lišku se používá ve více významech:\n\n\n"}
{"id": "96612", "url": "https://cs.wikipedia.org/wiki?curid=96612", "title": "Leo Rosten", "text": "Leo Rosten\n\nLeo Calvin Rosten (11. dubna 1908 Lodž – 19. února 1997 New York) byl americký učitel a humorista známý zejména svými příběhy o frekventantu večerní školy angličtiny Hymanu Kaplanovi. \n\nLeo Rosten pocházel z polské židovské rodiny, která se přestěhovala do New Yorku, když byly Rostenovi pouhé dva roky. Od dětství tak byl vychováván ve dvou jazykových kulturách, což později uplatnil ve své literární práci.\n\nV Chicagu vystudoval sociologii, ale v důsledku světové hospodářské krize se dlouho nedokázal prosadit v praxi. Proto si přivydělával jako učitel angličtiny ve večerní škole pro přistěhovalce. Tehdy také začal psát humoristické povídky.\n\nV roce 1935 se oženil s Priscillou Ann \"Pam\" Meadovou (1911–1959), sestrou antropoložky Margaret Meadové.\n\nNejznámější Rostenova kniha povídek o jazykově neobratném, ale sebevědomém přistěhovalci Hymanu Kaplanovi původně vycházela na pokračování ve 30. letech 20. století v časopise The New Yorker. Protože se tehdy věnoval i badatelské práci a nechtěl se před vědeckou obcí zkompromitovat jako humorista, vydával příběhy pod pseudonymem Leonard Q. Ross. Povídky později vyšly jako kniha pod názvem \"The Education of H*Y*M*A*N   K*A*P*L*A*N\" (1937), kterou do češtiny pod názvem \"Pan Kaplan má třídu rád\" (1946) převedl Pavel Eisner. \n\nRostenova kniha se stala velmi populární, proto se o dvacet let později autor ke svému hrdinovi vrátil a vydal druhý díl \"The Return of H*Y*M*A*N  K*A*P*L*A*N\" (1959). Později byl požádán o souborné vydání obou dílů, Rosten se však rozhodl příběhy do značné míry přepracovat, v upravené podobě tak vyšly pod názvem \"O KAPLAN! My KAPLAN!\" (1976). Toto nové vydání převedl do češtiny Antonín Přidal s názvem \"Pan Kaplan má stále třídu rád\" (1987). \n\nProtože jsou příběhy Hymana Kaplana založeny především na komplikovaných slovních hříčkách a komolení angličtiny, nelze česká vydání považovat za překlady v pravém smyslu slova. Bylo totiž nutné převést anglické hříčky do češtiny, což vedlo k nutným změnám v příbězích a pointách jednotlivých povídek. \n\nZnámé je také Rostenovo dílo \"The Joys of Yiddish\" (česky \"Jidiš pro radost\", 1998) a \"New joys of Yiddish\" (\"Jidiš pro ještě větší radost\", 2004), průvodce po jazyku jidiš a židovské kultuře (a také zdroj židovských historek a humoru). Byl také úspěšný scenárista, napsal příběh k filmu \"The Dark Corner\".\n\nPříběhy Hymana Kaplana byly zpracovány jako muzikál, který se uváděl v divadle na Broadwayi v 60. letech 20. století. Také v češtině vznikl podle této knihy muzikál, který v r. 2009 uvedlo Divadlo ABC v Praze. Hlavní roli Hymana Kaplana v něm ztvárnil Oldřich Vízner.\n\n\n\n"}
{"id": "96616", "url": "https://cs.wikipedia.org/wiki?curid=96616", "title": "Bečice", "text": "Bečice\n\nNázev Bečice má více sídel:\n"}
{"id": "96618", "url": "https://cs.wikipedia.org/wiki?curid=96618", "title": "Kovářství", "text": "Kovářství\n\nKovářství je řemeslo zabývající se zpracováním oceli a jiných kovů za tepla. Praktickou činnost kovářů pak označujeme slovem kování, stejné slovo pak označuje i některé ozdobné stavební prvky takto vyrobené – viz článek kování.\n\nKovářství patřilo k nejvýznamnějším oborům lidské činnosti, lze říci, že schopnost zpracovávat železnou rudu patří k jednomu ze základních hledisek nahlížení na vyspělost starověkých civilizací. Podle stupně vývoje lze hodnotit nejen kvalitu zpracování předmětů, ale i množství specializace.\n\nV dnešní době je kovářství ve vyspělých zemích okrajovým a spíše uměleckým řemeslem. Neboť mnoho oborů zaniklo, navazuje kovářství dnešní doby ve velké míře na kovářství vesnické, kde kovář dělal veškerou práci s železem za tepla. Ceny kovářských výrobků jsou dnes velmi vysoké a vinou nedostatku kovářů mají stoupající tendenci.\n\nNejdůležitějším nástrojem kováře je kovadlina, u které je velmi důležité jednak jaký druh kovadliny kovář používá (v Čechách se nejčastěji využívá kovadlina štýrská) a jednak její osazení. Váha a rozměry jsou různé, ale kovadlina mívá přes 200 kg a zpravidla se její délka blíží k jednomu metru. U kovadliny je klíčové její osazení, to musí být vodorovné, jinak by se poškozovaly nástroje a kovadliny, navíc by šikmé osazení zvyšovalo pravděpodobnost úrazu. Kovadlina se připevňuje na špalek a to podle výšky kováře, ale tak, aby byla níže než výheň (cca 70–90 cm od země). Kontrolu kovadliny provádí kovář lehkým poklepem kladivem na kovadlinu, správně osazená kovadlina bez vnitřních trhlin vydává jasný zvuk. K udržování ohně kovář používá měchy, které byly poháněny ručně nebo šlapáním, nyní existují i elektrické měchy.\n\nCo se týká kovářského nářadí, tak je vybavení kovárny různé, podle ambicí kováře. V moderních kovárnách bývají využívány stroje, především buchary a nýtovačky.\n\nHistoricky se nářadí ustálilo velmi brzy, základním nástrojem je samozřejmě kladivo, respektive kladiva, za základní kladivo lze považovat jednoruční kladivo (váha bývá mezi 1–2 kg s násadou mezi 30 a 40 cm) a dvouruční kladivo jehož váha se pohybuje od 4 do 10 kilogramů s násadou dlouhou až 90 cm. Jednoručním kladivem se dělají drobné práce. Pomocí tohoto kladiva kovář řídí práci pomocníka (tzv. přitloukače), který pracuje s dvouručním kladivem. Na specializované práce se používají různé druhy kladiv, jako jsou sekáče, které se dělí podle určení na sekáče určené k sekání za tepla a za studena.\n\nDalším velmi důležitým kovářským náčiním jsou kleště, kterých se v kovárnách používá devět hlavních typů, kromě těchto základních typů používá kovář velký počet doplňkových kleští.\n\nKromě obvyklých nástrojů jako jsou např. pilníky, nalezneme v kovárně i několik dalších pro kovářství typických nástrojů. K prorážení děr se používají různě velké a tvarované průbojníky. Specifickým nástrojem, který je v každé kovárně jsou hřebenovky, jsou to vlastně ocelové desky s otvory, kterými se pěchují hlavy hřebíků. Stejný účel i vzhled má nástroj, který se jmenuje hlavičkář a kterým se pěchují hlavy nýtů.\n\nSpecifickými nástroji je pak mnoho druhů utínek, zápustek, zápustkových či rovnacích desek atp.\n\nPrvotním materiálem používaným ke kování bylo meteorické či zemní železo, již v této době se vědělo, že existují značné rozdíly v kvalitě materiálu. Poté co se železo začalo těžit systematicky, byl tento rozdíl znám velmi dobře a projevoval se samozřejmě především v ceně. Během krátké doby byly objeveny slabiny i výhody jednotlivých materiálů, což ovlivnilo jejich další využití.\n\nNejdůležitější vlastností z hlediska kováře je kujnost materiálu (tvárnost), kujností je myšlena schopnost materiálu trvale měnit tvar, tuto schopnost má samozřejmě každý kovářský materiál, ale záleží na tom, ze jakých podmínek ji získává. Čím je materiál kujnější, tím jsou finální výrobky měkčí. Historicky první kovářské výrobky byly z velmi kujného materiálu, protože kováři ještě nedovedli s ocelí správně pracovat. To vedlo k jejich měkkosti, která srážela jejich cenu. V tomto období byly bronzové výrobky dražší než výrobky ze železa. Kujnější materiál museli používat např. i Keltové na meče, což vedlo k tomu, že se jejich meče ohýbaly, toho v některých bitvách využívali Římané.\n\nZa další, z hlediska kováře, důležité vlastnosti lze považovat tavitelnost (schopnost roztavit materiál) a svařovatelnost, tj. schopnost materiálu se spojit. Nejlépe se svařuje měkká ocel.\n\nZ hlediska výrobků je pak důležitá jeho křehkost a odolnost vůči korozi, stálost, především pak pevnost (tj. odpor proti porušení ohýbáním, atp.), tvrdost (tj. odpor proti pronikání cizího předmětu) a houževnatost (tj. odolnost proti působení síly, např. ohýbání).\n\nPo drtivou většinu kovářské historie byla známa a využívána především uhlíková ocel, legovaná ocel byla objevena teprve nedávno, proto do historie  vývoje kovářství nijak nepromluvila.\n\nO vlastnostech oceli rozhoduje především obsah uhlíku. Vyšší obsah uhlíku zvyšuje pevnost, ale i lámavost a křehkost finálního výrobku. Navíc se s množstvím uhlíku zhoršuje svařitelnost a snižují se možnosti obrábění. Z dalších prvků které se významným způsobem podílejí na vlastnostech výsledného výrobku lze jmenovat především síru, fosfor, mangan, nikl a křemík.\n\nŽelezo a měkká konstrukční ocel nejsou kalitelné, ale jsou velmi houževnaté, proto je kováři využívali především na výrobu kování, skoby, atp.\n\nUhlíkové oceli lze kalit, proto se využívaly na výrobu nástrojů.\n\nV kovárnách se dříve používalo výhradně dřevěné uhlí, které má vynikající vlastnosti a výhřevnost do osmi tisíc kilokalorií, tedy cca 33,5 kilojoule. Velkou výhodou je dokonalé spalování, které je čisté (prakticky bez síry). Nevýhodou je rychlé hoření a v dnešní době vyšší cena. Dnes se pro vyšší cenu využívá velmi málo a to především na malé předměty z velmi kvalitní ocele.\n\nV současnosti se v kovárnách nejčastěji používá kamenné kovářské uhlí, toto uhlí má výhřevnost do šesti tisíc kcal (asi 25 kJ). Výhodou je především příznivější cena. Toto uhlí se na výheň přikládá mokré, při hoření se spéká čímž chrání ohřívaný materiál před ochlazením. Nevýhodou je značný obsah síry, nižší výhřevnost a tvorba odpadní škváry. Pokud je potřeba dosáhnout nižšího obsahu síry, je uhlí nutno propírat.\n\nNa větší práce lze využít i koks, který má výhřevnost do 7 300 kcal (což odpovídá 30,5 kJ) a nevytváří škváru, ale jeho způsob hoření není pro kovářskou práci příliš výhodný. Výhodou je pouze cena.\n\nVe 20. století se začala využívat i celá řada moderních paliv jako je elektřina, nafta, či svítiplyn, atp. Nevýhodou je, že na takové vytápění nejsou starší kovárny zařízeny a navíc dochází k jinému hoření, což je na výsledných produktech znát.\n\nV kovárnách je potřeba značné množství vody, která se používá především ke kalení, kvalita a složení vody mají na finální produkt velký vliv. Ke kalení se nejlépe hodí voda, která již byla ke kalení několikrát použita, proto je prováděno tzv. zakalování vody. Voda je dále využívána k chlazení nástrojů a ke skrápění ohně.\n\nMezi pomocné prostředky lze dále řadit mnoho druhů cementačních prášků, kalících prostředků a svářecích přípravků.\n\nV kovárnách vzniká značné množství odpadu, který je označován jako kovářská struska. Tu tvoří popel a zbytky paliva a tzv. okuje (odpadlé kousky materiálu). Okuje a zbytky paliva se spékají do škvárovité hmoty.\n\nPři tepelném zpracování zůstává neměnný tvar, mění se pouze struktura zpracovávaného materiálu. Nedochází tedy k roztavení oceli, to vede k tomu, že kovář pracuje s polotovarem. Vlastní kovářská práce začíná ohřátím materiálu ve výhni. Přičemž platí několik základních pravidel, materiál se do rozžhaveného paliva dává tak, aby nedocházelo k ochlazení přiváděným vzduchem (tzn. nesmí být moc hluboko), protože jinak by docházelo k oxidaci železa a spalování uhlíku. U předmětů, které budou mít ostří, se materiál vkládá tak, aby strana s ostřím byla otočena směrem od vzduchu.\n\nV moderních kovárnách existují možnosti jak pomocí přístrojů určit teplotu. Dříve a nyní i v malých kovárnách se teplota určuje podle zabarvení, tvaru jisker atp. Zhruba při 600 °C začínají kovy svítit a zbarví se do červenohněda, tato barva při překročení 650 °C přechází do červené. Červené zabarvení má kov poměrně dlouho, ale jeho odstíny se výrazně mění. Při teplotě přes 860 °C začíná kov žloutnout, aby přes několik odstínů žluté při teplotě nad 1 250 °C postupně zbělel. Počáteční teplota kdy začíná být železo či ocel tvárná je závislá na kvalitě materiálu, obecně lze říci, že se jedná o teploty od 700 °C. Teplota kdy materiál začíná být tvárný je označována jako konečná kovací teplota. V závislosti na tom co kovář zamýšlí s materiálem dělat, může materiál zahřívat až na tzv. počáteční kovací teplotu, která je u většiny ocelí kolem 1 200 °C. Doba zahřátí na kovací teplotu je závislá na kvalitě a velikosti kovaného materiálu (pro představu lze říci, že v klasické venkovské kovárně trvá zahřátí 18 mm silné ocelové kulatiny na 1 100 °C cca 4 minuty). Odhad ohřátí ocele je poměrně složitý a musí být i relativně přesný, neboť pokud dojde k nedokonalému ohřevu, není ocel dostatečně tvárná, nebo je tvárný pouze povrch, ale jádro předmětu má nižší teplotu, to způsobí vnitřní pnutí, které vytvoří neviditelné trhlinky, čímž se sníží kvalita výsledného výrobku. V opačném případě může dojít k přehřátí oceli, což způsobí oduhličení oceli na povrchu a výrobek ztrácí svoji pevnost.\n\nPřehřátí oceli lze částečně spravit překováním výrobku na teplotě o trochu (cca 20–40 °C) nižší teplotě než je počáteční kovací teplota. Oduhličení lze napravit žíháním. Extrémní formou přehřátí je tzv. spálení, tj. stav kdy dojde k okysličení nejen povrchu, ale i jádra materiálu, ocel se pak při vyndání z výhně rozpadá, taková ocel je pak již nepoužitelná.\n\nNěkdy je cílem zahřát výrobek pouze na konečnou kovací teplotu či lehce nad a udělat pouze úpravy tvaru a poté lze výrobek po vychladnutí bez dalších postupů používat (např. pohrabáč) u jiných výrobků je cílem zahřátí na počáteční kovací teplotu (či teplotu jí blízkou) čímž dochází k překrystalizaci a tím ke změně vlastností. To je samozřejmě doprovázeno dalšími pracovními postupy jako je kalení, atp.\n\nVlastní vytváření výrobku stojí na několika základních technikách a jejich vzájemné kombinaci, tyto techniky jsou v kovářství známy velmi dlouhou dobu, většina těchto technik byla známa ve starověku a znovu objevena ve středověku. Samozřejmě záleží především na zručnosti kováře, jak dovede jednotlivé techniky kombinovat a jak precizně je zvládne. Některé z těchto technik vyžadují značnou fyzickou sílu a jsou poměrně namáhavé, u některých je nutností práce dvou lidí (kováře a pomocníka). Staří kováři vypozorovali, že při ručním kování velké série po mnoho hodin je výhodnější použít lehčího kladiva a dát mu větší švih – přitahovat ho. Těžké kladivo je výhodné jen zdánlivě, kovář se mnohem dříve unaví.\n\nUtínání je nejzákladnější kovářská technika, která je základem kovářské práce, jedná se o jednoduchou techniku, kdy se materiál pomocí sekáče přesekne na dvě části. Utínání lze u slabších prutů či plechů provádět i za studena. U silnějších materiálů se provádí tak, že se materiál nahřeje na teplotu zhruba 900 °C. Provádí se tak, že se sekáč přiloží na místo, kde je žádoucí useknutí, a kladivem se do něj udeří. Při sekání lze použít utínku, která se položí pod místo určené k useknutí. Sekáč je vlastně kladivo s ostřím, na sekání za tepla má menší úhel ostří než pro sekání za studena. Výhodou sekání za studena je, že není nutno věc odseknout zcela, protože ji lze kladivem urazit.\n\nVytahování je technika, jejímž cílem je prodloužit materiál, tím se zmenšuje jeho šířka. Tato technika se využívá prakticky pouze za tepla, ačkoli je možno o několik milimetrů prodloužit materiál i za studena. To se dělá pomocí lehkých poklepů nosem kladiva na kovadlině.\n\nPři potřebě většího protažení se ocel nahřeje až k teplotám blížícím se 1 200 °C (ocel je žlutá), při ohřevu záleží na typu ocele, čím více uhlíku obsahuje, tím potřeba nižší teplota. Minimální teplota je o více než sto padesát stupňů nižší. Při větších prodlužováních je nutné materiál ohřívat několikrát, protože pokud se teplota materiálu dostane pod 800 °C je tato technika nevyužitelná. Na každý ohřev je nutno počítat s určitou ztrátou hmotnosti materiálu.\n\nExistuje několik základních technik prodlužování. Materiál se dá buď na rovnou plochu nebo na hranu kovadliny a údery kladiva (tvar použitého kladiva je ovlivněn tím, kde je materiál na kovadlině umístěn) dojde k prodloužení. To způsobí také nežádoucí deformace, proto je pak materiál nutno ještě vykovat do požadovaného tvaru. Pokud se prodlužuje do špičky, vyková se napřed špička. U silnějších materiálů je potřeba pomocník. Při práci s pomocníkem kovář drží materiál na kovadlině a pokládá osazovací kladivo na patřičné místo a pomocník na něj tluče dvouručním kladivem.\n\nNejvíce lze prodloužit materiál pomocí utínky, na kterou se položí rozžhavený materiál. Naproti utínce se položí osazovací kladivo na které pomocník tluče dvouručním kladivem. Po každém úderu pak kovář vytahovaný materiál posune. Po takovémto prodlužování je výrobek velmi nerovný a je potřeba ho srovnat.\n\nSpeciálním druhem vytahování je ostření.\n\nJedná se o techniku, prakticky shodnou s vytahováním, ale při rozkovávání je cílem zvětšit šířku. Co se ohřevu týče, je totožný s vytahováním. Následná práce je celkově podobná vytahování. Pokud je potřeba materiál nejen rozšířit, ale i prodloužit, ková se ploskou kladiva, pokud se má jen rozšířit, ková se nosem kladiva. Rozšiřování se provádí od středu a to střídavými údery nalevo a napravo. Pokud se rozšiřuje silný materiál, je potřeba pomocníka.\n\nPěchování je vlastně opak vytahování, cílem je zesílit a tím i zkrátit předmět. I zde je ohřátí prakticky shodné se způsobem ohřátí u vytahování. Materiál musí být nahřán rovnoměrně, jinak by vznikaly různé deformace. Problém nastává v okamžiku, kdy je třeba napěchovat jen část výrobku, v případě, že se jedná o koncovou část, nahřeje se pouze konec, v případě, že jde o středovou část, je nutno okolí ochladit.\n\nPěchuje se podle toho, co se pěchuje. Nejlépe se pěchují dlouhé tyče, které se prostě zdvihnou do výšky a udeří se s nimi o ocelovou desku na zemi v kovárně, tyč se pak napěchuje svojí vahou. Jestli je pěchovaný kus delší než širší, postaví se na kovadlinu žhavým koncem a do studeného se pak tluče kladivem. Pokud je to opačně, tluče do žhavého. Pěchování se využívalo mj. k výrobě hřebů.\nJediná výjimka: nelze pěchovat rychlořeznou ocel – doslova se roztrhá. Lze ji jen prodlužovat nebo ohýbat. (např. při kování soustružnického nože).\n\nZde je třeba říci, že tenký materiál z měkké ocele je lépe ohnout za studena, což se dělá kladivem na rohu kovadliny. Pokud je potřeba ohnout silnější materiál, je potřeba nahřát patřičnou část, zpravidla lehce nad konečnou kovací teplotu (tj. zpravidla lehce nad 800 °C). Ohýbání se provádí tak, že se rozžhavené místo ohybu přiloží na hranu kovadliny, pomocník ho pak dvouručním kladivem přitlačí ke kovadlině a kovář poté kladivem materiál ohne. Dlouhé a těžké předměty se ohýbají na litinové ohýbací desce. Pokud je třeba tvořit kruhovité zahnutí, dělá se na hrotu kovadliny, v případě, že je třeba docílit menšího průměru, použije se nástroj jménem vlček.\n\nZkrucování je velmi náročná technika užívaná především v uměleckém kovářství, ačkoli dříve se využívala při kování na voze. Zkrucování lze do šířky materiálu lehce přes dva centimetry udělat za studena, jeden konec tyče se uchopí do svěráku, na materiál se nasadí trubka patřičného průměru a pomocí vratidla se zkroutí. Pokud je potřeba zkrucovat silnější materiál, je nutné dbát na rovnoměrné prohřátí materiálu, pokud je materiál prohřátý nerovnoměrně, tvoří se nestejně velké závity, což působí nepěkně. Technika je víceméně stejná jako za studena, studený konec se uchytí do svěráku a pomocí kleští nebo klíčů se materiál otáčí. To je poměrně náročné na fyzickou sílu i na rovnoměrnost pohybů, tato technika vyžaduje již poměrně značné zkušenosti.\n\nProbíjení je nejjednodušší metoda, jak udělat do ocele díru, výhodou této metody oproti vrtání je, že nenarušuje strukturu a tím i pevnost materiálu. To umožňuje udělat díry velikosti, které vrtání prakticky neumožňuje. Rozžhavený materiál se položí na kovadlinu na její otvor, do místa zamýšlené díry se položí průbojník, nebo probíjecí kladivo. Do toho se lehce udeří, poté se vyndá průbojník a do díry se rozdrcené uhlí na prach. To se dělá proto, aby pak šel průbojník lépe vyndat (uhelný prach se vznítí a zplynuje). Poté se průbojníkem protluče otvor zhruba do dvou třetin, pak se průbojník vyjme, ochladí se a díra se dodělá z druhé strany. Proražený otvor lze pomoci kovadliny různě zvětšovat. Poté se otvor upraví trny. Takto se dělají např. otvory na nasazení kladiva, atp. Existují ještě další možnosti probíjení, ale ty jsou používány pouze ve specifických případech.\n\nŠtěpení se provádí, pokud se má konec, či hrana rozdělit. Provádí se pouze ze tepla a to tak, že se na konci štěpu materiál probije, aby se štěp nedostal dále, než je zamýšleno. Poté se sekáči nebo probíjecím kladivem materiál seká od konce, až k probitému otvoru.\n\nTato práce je jedna z tzv. zakončovacích prací, cílem této činnosti je zarovnat a zahladit povrch výrobku. Toto se provádí hladícím kladivem. Materiál se ochladí na takovou teplotu, kdy lze ještě poklepem rovnat, ale klepnutí již nezanechá stopu. Na konečné zahlazení se používá sedlík, na kruhové materiály se používá zápustka.\n\nSpojit materiál lze v zásadě čtyřmi způsoby:\n\n\nDruhým, dnes spíše vzácně používaným způsobem sváření je svařování přeplátováním. Historicky je však tato technika sváření asi nejstarší a patřila k nejpoužívanějším. V tomto případě se také oba konce napěchují, poté kovář oba konce zaostří a nahřeje je na stejnou teplotu. To v je případě, že se svařují dva druhy materiálu či nestejně silná ocel obtížné a vyžaduje to značné zkušenosti. Po zahřátí oba konce zbaví nečistot, spojí je a udeří do nich kladivem, tento úder je nutno vést šikmo, proto se vede hranou plosky přitloukacího kladiva. Poté se svár proková.\n\nPři obou typech sváření hrozí riziko nekvalitního spoje, proto je nutno svár po ochladnutí pečlivě prohlédnout, pokud by byl jakkoli patrný je nutno kov znovu nahřát na svářecí teplotu a prokovat, při tomto druhém nahřátí se zpravidla používají svařovací prášky.\n\n\nPracovním postupem je míněna obecně taková činnost, která ovlivňuje vlastnosti materiálu. Takových postupů existuje značné množství, přesto lze říci, že existují čtyři základní, nejvíce využívané postupy ke změně vlastností oceli či jiného kovu. Tyto postupy jsou kovářům známy velmi dlouho.\n\nKalení je mezi laiky nejznámějším kovářským postupem, je na něm ve filmech často ukazována kovářská činnost, ve filmu se často zakalují věci, u kterých kalení nemá žádný smysl. Cílem kalení je zvýšit tvrdost výrobku, nevýhodou je, že zvyšuje křehkost. Kalení v kovárnách je v některých ohledech odlišné od kalení, které je průmyslově prováděno v kalicích pecích.\n\nPři kalení dochází k prudkému ochlazení předem rozžhaveného materiálu (výrobku), toto ochlazení vyvolá v oceli obrovské pnutí, proto hrozí riziko, že při moc prudkém ochlazení výrobek popraská. K tomu dochází, protože povrch se ochlazuje výrazně dříve a rychleji než střed výrobku. Aby kalení proběhlo úspěšně, musí být splněno několik podmínek. Základní podmínkou je kalitelnost materiálu – např. železo kalit nelze, zrovna tak není možné kalit některé druhy ocele – především měkké konstrukční ocele do obsahu 0,25 % uhlíku jsou nekalitelné. Proto, když kovář pospíchá, může ještě rozžhavený kus zamočit ve vodě – nic se nestane. Druhou podmínkou je správný ohřev, ten je nutno provádět tak, aby se zabránilo přístupu vzduchu k ohřívanému materiálu, proto musí být dokonale obklopen žhavými uhlíky. Dále je nutné kalený kus správně prohřát, při přehřátí vzniká nebezpečí popraskání.\n\nKalení se provádí nejčastěji ve vodě, jejíž ochlazovací schopnosti lze měnit pomocí přísad, méně časté je kalení v různých olejích. Provádí se tak, že se předmět svisle ponoří do kalící látky, poté se s ním pohybuje nahoru a dolů. Zcela výjimečně lze také kalit vzduchem. Rychlořezné oceli obsahují takové množství legur, že jsou samokalitelné; případně proudem vzduchu.\nKalení je zakázáno u součástek, které by při nečekaném prasknutí způsobily úraz. Např.: U kovaných háků zvedacích zařízení platí zásada, že při přetížení se musí hák natahovat a tím varuje obsluhu. Kalený by nečekaně praskl a břemeno by spadlo. Dále ruční páčidla apod.\n\nPopouštění je postup, který úzce souvisí s kalením, jeho cílem je zvýšit houževnatost zakaleného výrobku. Při tomto procesu klesá tvrdost výrobku velmi málo, ale houževnatost se zvyšuje výrazně. Jedná se vlastně o překalení za nižších teplot. Očištěný zakalený předmět se při popouštění neohřívá ve výhni, ale položí se na ohřátou ocelovou desku, která předmět ohřeje na 210–310 °C. Aby se předmět dokonale prohřál, je nutno ho otáčet ze všech možných stran. Po prohřátí se předmět ponoří do kalící lázně.\n\nNěkdy se tato technika kombinuje s kalením, tzn. po zakalení části předmětu se zakalená část očistí a nezakalená jí pak předá potřebné teplo na popouštění (tak zvané popouštění vlastním teplem). Správná teplota je opět určována podle barvy, např. sekery se popouští při teplotě cca 290 °C, čemuž odpovídá fialová barva ocele, nože pak při 220 °C čemuž odpovídá světle žlutá barva, = největší tvrdost.\n\nZ hlediska bezpečnosti práce musíme dbát, abychom popouštění nikdy nevynechali. Např. pouze zakalený sekáč se může vyštípnout a poranit oko apod.\n\nCílem tohoto procesu je zvýšit povrchovou tvrdost výrobku, přičemž vnitřek zůstane měkčí a houževnatější. Protože tvrdost výrobku je závislá především na množství uhlíku, je nutno uhlík do oceli přidat. Ve dvacátém století byly objeveny cementační pece a cementování tak začalo být praktikováno ve velkém. Dříve a v malých kovárnách stále se jedná o časově velmi náročný proces (nacementování 2milimetrové vrstvy trvá přes dvanáct hodin). Výrobek se nahřeje na vysokou teplotu a poté se vloží do směsi bohaté na uhlík, ze které se uhlík dostane do ocele. Cementovaná věc musí být zcela obalena směsí, aby se k ní nedostával vzduch.\n\nCílem žíhání je zbavit ocel vnitřního pnutí. Přitom dochází k jeho změkčení. Proces žíhání je taktéž časově velmi náročný, provádí se tak, že se ocelový výrobek rovnoměrně a pomalu zahřívá na teplotu pod 900 °C (ocel je světle červená), tato teplota nesmí být překročena. Poté se materiál nechá pomalu chladnout. Zahřívání při žíhání trvá několik hodin, na fázi chladnutí zde záleží nejvíce a platí, že čím pomaleji žíhaný materiál chladne, tím většího efektu je docíleno.\n\nZdobení se neprosadilo pouze ve městech, ale i na vesnicích. Na vesnicích se vytvořila řada regionálních stylů, kde lze rozeznat nejen jednotlivé regiony, ale i jednotlivé kováře. Co se regionálního zdobení týče, tak v Čechách se stal známý valašský styl. Podobně regionální ráz zdobení vznikal prakticky po celé Evropě, v Asii byla situace dost odlišná, zde vznikaly jakési národní slohy či styly opravdu velkých regionů.\n\nPo zrušení poddanství se kováři snažili odlišit svá díla, proto se objevují jakési podpisy na jednotlivých výtvorech. Nejednalo se o podpis kovárny, ale o podpis skutečného kováře, který se nedědil. K podpisu býval někdy připojen letopočet. Způsob podpisu, lze rozdělit do čtyř skupin:\n\n\nRýhování byl a u uměleckých kovářů stále je nejrozšířenější způsob zdobení. Provádí se tak, že se na výrobek nakreslí vzor, který se pak rýhováky vyryje. Rýhovák je v principu tupý sekáč, tímto ztupením se určuje hloubka rýhy. Ostří některých rýhováků může mít ozdobný tvar.\n\nJedná se o jednu znejstarších technik zdobení, tato technika nemá s kovářstvím nic společného, vyjma toho, že ji dělali a dělají kováři. Existují dva způsoby jak lze výrobek leptat. V obou případech se nakreslí vzor a poté se nějakým, kyselině odolným přípravkem potře výrobek a jehlou se vyškrábe buď kresba, nebo její okolí (podle toho zda chceme vyleptat kresbu či jí mít vystouplou). Poté se na výrobek nanese kyselina, když se nepokrytá část patřičně vyleptá, výrobek se opláchne a zbaví látky nepropouštějící kyselinu.\n\nPod tímto pojmem myslíme nejen zlacení, ale i stříbření atp. K pozlacení vytepaného vzoru se používal tzv. zlatý éter, což byla směs éteru, lučavky a pozlátka, ten se pak nanášel štětcem do obrazce. Pokud bylo potřeba pozlatit, postříbřit, či pomědit celý předmět, byl tento namočen do speciální směsi.\n\nDalší technikou je zlacení, stříbření, atp. zlatými, stříbrnými plátky, tato technika však byla v kovářství téměř nevyužívaná, protože tuto práci prováděl zpravidla zlatník.\n\nNěkdy se využívalo nielování a vytepaná místa byla vylévána patřičným kovem a pak zabroušena.\n\nVe 20. století se prosadilo galvanické pokovování, které nemá s kovářstvím nic společného. K této technice je nutné zařízení, které se v kovárnách nepoužívá. Protože tento způsob je možno využívat průmyslově, byla technika zlacení z kováren prakticky vytlačena.\n\nCizelování ve smyslu tepání ornamentů se stalo součástí uměleckého kovářství teprve v minulém století a to po zániku cizelérství jako samostatného odvětví. Cizelovat lze za tepla i za studena a používají se na to speciální nástroje tzv. puncny.\n\nTaušírování patří ke kovářství jen velmi okrajově, historicky bylo využíváno snad jen platnéři, a to jen u zbrojí, které již měly pouze dekorativní charakter. V dnešní době se tato technika pro svou pracnost a nákladnost již téměř vůbec nepoužívá.\n\nS rozvojem technologií a rozšiřováním sortimentu kovářských výrobků vznikala potřeba specializace a některá řemesla se od kovářství dokonce zcela oddělila. Příklady specializací:\nKovářství, protože pracovalo s ohněm bylo považováno za „tajemné řemeslo“. Tato práce s ohněm obklopila kovářství mnoha kulty, mýty a pověrami.\n\nV tradičním dělení na řemesla čistá a nečistá (tj. řemesla ducha = umění a řemesla rukou) byli kováři považováni za nečisté řemeslo a ve společenském žebříčku stáli nízko. V nejstarších dobách a některých zemích měl kovář dobré společenské postavení, protože práce kováře je těžká a vyžaduje značnou sílu. Kovář byl zpravidla i silný, což vedlo ještě k rozšíření řady pověr. Kovárna byla na vesnicích, ale i ve městech jedním z center života, kde se scházela řada lidí. Tento přístup patrně vychází nejen z praktické stránky věci, že ke kováři zpravidla chodili formani, ale i z historie, kdy kováři putovali za prací a byli tak šiřiteli zpráv a příběhů.\n\nDo mytologie a náboženství pronikali kováři relativně často, o významu kovářů svědčí i fakt, že se prakticky jako jediní řemeslníci stávali bohy. Nejznámějším kovářem-bohem je řecký Héfaistos, který jako kovář velmi reorganizoval život na Olympu. Héfaistos, byl bohem ohně, kovářství a fungoval i jako zbrojíř bohů. Héfaistos ovlivnil i pojetí římského boha Vulcana, který měl stejné funkce. Vulcanus měl dílnu pod Etnou. Legendární božští kováři často ovládali blesk a hrom.\n\nV primitivních či polyteistických náboženstvích je představa kováře jako vládce ohně zakotvena ještě pevněji, např. u Jakutů byl kovář roven šamanovi, kdy kovář léčil přirozenými prostředky a šaman pomocí duchů. Tento pohled není nikterak neobvyklý, v Evropě bylo zvykem, že manželka kováře byla kořenářka, kovář trhal zuby, atp. Kromě léčení do kompetencí kovářů spadalo i tzv. dešťové kouzlo. Protože ovládal oheň, který je spjat s představou podsvětí a pekla, byl kovář někdy považován za černého šamana.\n\nV Africe je relativně běžné, že se kovář chová ke kovadlině, jako k nevěstě, to znamená že se s přinesením kovadliny pojí regulérní svatební obřad, včetně kropení vodou, které má zajistit plodnost, to se děje např. u Kitarů. I zde je kovář považován za vládce ohně a často je něco jako bratr šamana, občas jím je vyžadováno, aby jím byl i reálně. V Africe je s kovářstvím spojeno značné množství pověr, za nejzajímavější lze považovat, že u některých národů je v době, kdy se ková, vyžadován sexuální půst a to často nejen od kováře, ale i od celé vesnice, protože sex by mohl zkazit dílo. Zde je potřeba zdůraznit, že u takových národů neproběhlo rozdělení na hutníky a kováře a že tyto národy neprovozují metalurgii běžně, ale pouze v určitém období. Do ohně v kovárně se přidávají ochranné přísady, jako je kuřecí krev, které mají za úkol zabránit zlým duchům kazit dílo.\n\nZvláštností je Indie, kde se v mýtech spojených s kovářstvím objevuje řada lidských obětí, přičemž podle jednoho mýtu došlo k usmrcení většího počtu kovářů, protože bohům vadil kouř z jejich kováren.\n\nV některých slunečních kultech se objevuje myšlenka, že jakýsi kovář, často bůh či jeho pomocník ukul slunce, to je silně patrné např. u východních Slovanů, kde tuto funkci měl Svarog. Tato myšlenka však pochází z Pobaltí.\n\nKováři v Českých zemích se v polovině 14. století začali sdružovat do cechů, najdříve na Starém Městě pražském. O těch je známo, že užívali v průvodech zelenou korouhev s oděncem v ostruhách a mečem, jejich patrony byli svatý Eligius, svatý Linhart (německy Leonard), Matěj (apoštol) a Patrik. Jako cechovní znamení mívali na pečeti kladivo, kovadlinu a podkovu, protože kováři a podkováři byli sdruženi ve společném cechu. Ve velké části světa byla podkova vyvěšována jako vývěsní štít, profesní znamení a aby přinesla štěstí a bohatství. \nV Českých zemích existovala řada pověr a pořekadel, které se zpravidla pojily s léčením koní. Chtěl-li kovář zaříkávat, musel od Nového roku do svatého Jiří (24. dubna) zamáčknout dvěma prsty pravé ruky krtka. Některé rady, které byly běžně rozšířeny, působí v dnešní době úsměvně, např. proti uřknutí se běžně radilo: \"Chyť kocoura pitomého, a nalej plný škopek vody, potom ho třikráte v té vodě potop a pak s ní zmej koně. Na klisnu vem kočku.\"\n\n\nPrvní pokusy lidí zpracovávat železo spadají do 3. tisíciletí př. n. l., nálezy z tohoto období jsou velmi vzácné a pocházejí z oblasti Mezopotámie. V tomto období byl zpracováván náhodně nalezený materiál zpravidla meteoritického původu. Na takto nalezených předmětech je možno pozorovat základní kovářské techniky jako je vytahování, rozštěpování, ostření a probíjení. Příkladem je \"železná dýka z hrobu krále Meskalamšara\" (Ur) či \"Dýka z Alaca Höyür\" (Turecko). V tomto období byly kovové předměty velmi drahé a bylo s nimi zacházeno s úctou. V hrobech jsou nalézány na čestných místech. Železo bylo velmi drahý kov.\n\nVětší rozvoj kovářství nastal zhruba ve 12. století př. n. l. v Asii, kde se začínají dělat první kovové předměty určené k denní potřebě.\n\nV halštatském období nastal relativně prudký rozvoj používání železa a s tím i kovářství, ačkoli se jedná o období, kdy je využíván především bronz, postupně na území střední Evropy pronikla i snaha o zpracování železa. Problémem bylo, že železo bylo zpočátku tohoto období nutno dovážet, čímž vznik hutí zaostával za kovářstvím. V tomto období se poprvé začalo využívat polotovarů, a to železných lup a hřiven.\n\nNaše znalosti o kovářství tohoto období vycházejí pouze z nalezených předmětů, nebyla nalezena žádná kovárna, proto lze v literatuře nalézt i rozporuplné údaje. Z nástrojů byly nalezeny nejen perlíky a malé kovadliny, ale i pérové kleště. Z nálezů lze usuzovat, že v kovárnách byla využívána těžká kovová kladiva. Kováři tohoto období rychle zvládli starší techniky a postupně je začaly i rozvíjet. V tomto období byla již objevena značná část kovářských technik, jako je sekání kovu za tepla, probíjení, pěchování a tepání. Koncem tohoto období bylo používáno dokonce i nýtování a hlazení povrchu. Z předmětů denní potřeby lze usoudit, že byla známa i technika štěpení a ohýbání železných prutů.\n\nJako materiál byla zpravidla využívána nestejnoměrně nauhličená či měkká ocel, taková ocel se samozřejmě lépe zpracovávala, ale nástroje z ní nebyly příliš pevné. Proto se začala objevovat technika tvrzení, kdy rozžhavený nástroj byl několikrát vložen do hromady dřevěného uhlí s přísadami, čímž došlo k nauhličení. Zajímavé je, že ačkoli bylo známo kalení, bylo využíváno velmi sporadicky. To bylo pravděpodobně způsobeno tím, že kováři nevěděli, co kalit lze a co ne, a při ceně materiálu se báli experimentovat.\n\nDoba laténská je období mladší doby železné, nejzručnějšími kováři tohoto období byli Keltové. V tomto období se kovářství oddělilo od hutníků. Toto oddělení vyvolala nejen vyšší poptávka po ocelových předmětech, ale především rozšíření výroby mečů, se kterou stoupaly i nároky na kvalitu. Kováři zpracovávali polotovary (lupy nebo hřivny) a postupně začali vyrábět značné množství nových předmětů, jako byla kování, klíče, jednoduché zámky, atp. Jejich výrobky (především meče) dosahovaly vysoké kvality a ovlivnily tak další vývoj kovářství.\n\nS nárůstem potřeby ocelových předmětů narůstal i počet kovářů, ti získali výjimečné společenské postavení, a protože ovládali oheň, byli mj. považování i za znalce magie. Jejich kovářskou techniku převzaly postupně germánské kmeny a později tyto znalosti ovlivnily i slovanské kovářství.\n\nŘímské kovářství přímo navazovalo na prvky kovářství antického Řecka a keltského, navíc postupně přijímalo zajímavé inovace a prvky z jiných kultur. I díky kvalitativní převaze v tomto řemesle získávali Římané převahu v boji.\n\nV tomto období byly známy prakticky všechny základní techniky, které kovářství využívá. Římská kovárna se přiblížila podobě kovárny 19. století, měla krytou výheň, dmychadlo a kovář používal velmi podobné nářadí. V tuto dobu se sortiment kovářských výrobků velmi rozšířil a zasahoval od výroby nářadí, přes umělecká díla až po výrobu např. příborů či psacího náčiní. To nutně vedlo ke specializaci jednotlivých kováren. V jednotlivých kovárnách pracoval jeden kovář s jedním či dvěma pomocníky, kovář u práce seděl.\n\nPo úpadku Keltů nastal v oblasti střední a východní Evropy úpadek kovářství. V 7. století do této oblasti pronikli Slované, kteří prokazatelně přišli se základními kovářskými znalostmi a velmi rychle odpozorovali znalosti germánských kmenů. Po vzniku Velké Moravy prakticky navázali na keltské znalosti (oddělení hutnictví), které začali zdokonalovat. Kováři již byli odděleni od hutníků, ale nebyli nijak specializováni. Postupně vznikl rozdíl mezi kováři v hradištích a vesnickými kováři. Kováři pracující v hradištích se postupně dostávali i k náznaku umělecké práce.\n\nI u slovanských kmenů bylo povolání kováře velmi ceněno, kovář byl považován nejen za řemeslníka, ale i léčitele a jakéhosi ochránce vesnice od zlých duchů. Kovářským bohem byl Svarog.\n\nBylo nalezeno několik poměrně zachovalých kováren, které velmi přesně dokumentují jak vypadala slovanská kovárna v 8. století. Kovář používal velké množství nářadí, nebyl schopen pracovat sám, pravděpodobně mu pomáhali členové jeho rodiny a řemeslo se tak dědilo z otce na syna.\n\nV průběhu 9. století se ve značné části Evropy prosadil románský sloh, který zasáhl i do kovářského řemesla. I v tomto období se většina kovářů zabývala výrobou pro zemědělce nebo výrobou zbraní. V jednotlivých kovárnách tak vznikla specializace, kde se vesničtí kováři věnovali především zhotovování a údržbě zemědělského nářadí. Kováři ve městech se zabývali potřebami měšťanů, navíc se formovaly kovárny zabývající se pouze výrobou zbraní.\n\nVelice úzká část kovářů pak získávala zakázky na umělecká díla a to především náboženského rázu. U církevních staveb se nejednalo pouze o mříže, ale i o doplňky jako je např. svícen, kování atp. U těchto výrobků již začínala být požadována nejen funkčnost, ale i estetická funkce. Ve druhé polovině 12. století začal růst hospodářský význam měst. V tomto období se z kovářství začínají vyštěpovat jednotlivé obory, jako bylo kotlářství, výroba střelných zbraní, nožířství, atp. Koncem tohoto období se jednotliví řemeslníci začínali spojovat a tím vznikal základ pro pozdější cechy. Nejcennějšími doklady umělecké práce jsou mříže kostelů ve významných městech (např. Notre Dame v Paříži).\nGotika se poprvé objevila ve druhé polovině 12. století ve Francii a odtud se během zhruba dvou set let rozšířila do téměř celé Evropy. V tomto období se města dostala na vyšší úroveň, čímž se městské kovářství postupně stále více zabývalo i estetickou hodnotou a stávalo se tak uměleckým řemeslem. Výrazný vliv na tuto skutečnost měl fakt, že přibývalo zakázek tohoto typu, to bylo způsobeno jednak rozmachem církve a jednak faktem, že zadavatelem luxusních děl přestala být pouze církev, ale stala se jimi i aristokracie a časem i bohatí měšťané. V tomto období se podstatně posílila moc cechů, což vedlo k odštěpování dalších oborů z kovářského řemesla.\n\nVe 14. století bylo objeveno lití železa, které nepatří do kovářské práce. Dalším zásadním řemeslem, která se osamostatnilo bylo zámečnictví. Mezi zámečníky a kováři vznikala postupem doby řada sporů, které městské rady řešily různě, přesto lze říci, že koncem tohoto období obecně platilo, že kovářství zahrnovalo práce, které se v uměleckém kovářství objevují dodnes. Tímto vývojem prošla různou rychlostí téměř celá Evropa.\n\nZvláštním případem bylo vesnické kovářství, které bylo novými proudy víceméně nezasaženo. Poněkud stranou stáli zbrojíři, kteří sice nespadali pod kovářský cech, přesto se jejich techniky často potkávaly a ovlivňovaly. Přesto v mnoha ohledech měli zbrojíři blíže k zámečníkům než kovářům.\n\nKlasickým příkladem práce tehdejších kovářů jsou korouhve, kování, kříže a mříže. Umělecké ambice se nejvíce projevovaly na mřížích, které byly zpravidla tvořeny svislými a vodorovnými čtyřhrannými tyčemi, jednotlivá pole pak byla zdobena různými spirálami atp. Na počátku 16. století se tyto motivy vyčerpaly, ve stejnou dobu se však vyčerpala i gotika.\n\nV 15. století došlo k nástupu renesance, která ovlivnila celou tehdejší společnost a její pohled na svět. Postupně se prosazovaly myšlenky obracející se k antice a navracející životu jeho světský charakter. Tím stoupala i poptávka po kovářské umělecké práci, která se kromě mříží dostala i na drobnější předměty. Základem uměleckého kovářství byly stále mříže. Typickou renesanční mříž tvořily pruty provlékané do obloukovité spirály, jejich konce byly zpravidla bohatě zdobeny zvířecími či lidskými motivy. Dalším oblíbeným motivem byla jablka a listy.\n\nV tomto období se cechy postupně stávaly součástí městské politiky, to vedlo ke značnému omezení vlivu jednotlivců na cech. V Čechách se navíc do řemesel zapletla politika, kvůli husitství prakticky odešla většina Němců a na jejich místo se dostali Češi. To způsobilo snížení kvality všech řemesel včetně kovářství. Do podmínek tovaryšství a následně i k udělení titulu mistra se mj. dostala i podmínka přijímání podobojí. Příkladem renesanční kovářské práce je mříž kolem studny na staroměstském Malém rynku.\n\nLze tvrdit, že kovářství v tomto období dosáhlo svého vrcholu, nároky na umělecké kovářství byly opravdu velké a kovářské řemeslo bylo často využíváno. Největší rozmach byl ve Francii, která se tak stala vzorem nejen tehdejší kovářské práce. Barokní architektura zvládla využít kovářství prakticky na maximum, dekorativní mříže a kovářské prvky se začaly objevovat v parcích, balkónech, nádvoří, krbech atp. V tomto období se umělecká práce prosadila mj. i na klepadlech, klíčích, zámcích a dalších předmětech doplňujících architekturu. V tomto období byl zájem o kovářskou práci obrovský a právě v tomto období se změnila i práce ve venkovských kovárnách a kováři se začali zajímat nejen o funkčnost výrobku.\n\nBarokní kovářství již nedrželo jednotný směr, ale rozdělilo se na dva základní proudy, z nichž jeden dodržoval symetrii a měl poměrně přesný a přísný řád, tento směr se nazývá klasicistní. Druhý směr, tzv. radikální, se vyznačoval velkou bohatostí forem a tvarů. Tento směr byl velice volný a oblíbený především v o proud působil těžkopádně, nepřirozeně a lze říci i přeplácaně.\n\nZ technik se v tomto období prosadilo plátování, populární bylo svařování a relativně běžné se stalo nýtování, velmi častou dominantou kompozice byla zdobená spirála-voluta. (Je to vlastně archimedova spirála).\n\nNejvýznamnější díla vznikla ve Francii, za vrchol kovářského řemesla, nejen tohoto období, bývají označovány kovářské práce v Louvre či Versailles. V Českých zemích nevznikla díla světového významu, přesto se objevila díla mimořádných kvalit, např. mříže katedrály svatého Víta v Praze. V tomto období byl zesílen tlak na změnu cechovního uspořádání. Roku 1731 vydal Karel VI. nové řemeslnické patenty, které rozkládaly cechovní strukturu – jednak nutily cechy přijmout i volné řemeslníky a jednak dostaly cechy pod přímý vliv magistrátů. Tato nařízení byla zpočátku obcházena, ale již ve druhé polovině 18. století se ukázalo, že cechovní uspořádání se kvůli velkovýrobě brzy stane neudržitelné.\n\nRokoko se překrývalo s pozdním barokem a jejich prvky se samozřejmě ovlivnily, v kovářství je tento vliv silně patrný především ve Francii. Pro rokokové kovářství zůstala typická ornamentální zdobnost, kde se prosadil především tzv. rokaj. V této době ztratila kovářská díla svoji funkci a byla zcela podřízena funkci dekorativní, což se nejvýrazněji projevilo na mřížích. V rokoku nastal rozvoj především menší kovářské práce, jako byly lucerny, zábradlí atp. Rychlý konec rokoka byl způsoben i počátkem manufakturní výroby, která výrazně ovlivnila další vývoj všech řemesel.\n\nKlasicismus vychází z baroka, ale hledá nové motivy v římských resp. helénistických vzorech. Tomuto novému trendu se přizpůsobilo i kovářství, čímž se zjednodušily a do jisté míry odlehčily vzory.\n\nEmpír čerpal z nejstarších antických památek. Dórský styl kovářství vyhovoval nejlépe, začala se využívat hladká tyč, zdobení bylo jednoduché s opakujícími se geometrickými či rostlinnými motivy. Ani v této době nevznikl jednotný kovářský styl, ale stylová rozmanitost umožnila kovářské práci vyniknout. Ta v tomto období začala být postupně nahrazována sériovou výrobou a postupně se vytrácel individuální prvek, který se znovu zdůraznil až ve druhé polovině 20. století.\n\nVe druhé polovině 19. století existovala řada stylů (např. romantismus), ve kterých se kovářská práce nemohla prosadit. Proto postupně nastal úpadek kovářských děl, která byla zcela ovlivňována zakázkami a prakticky nevznikala umělecky hodnotná díla. Lze tvrdit, že v tomto období kovářská umělecká práce téměř neexistovala. S technickým rozvojem hutnictí í a válcoven došlo také konečně ke zlevnění oceli. Na trhu se objevilo velké množství hotového profilovaného materiálu, se kterým začal pracovat nový obor, vzniklý z kovářství – umělecké zámečnictví.\n\nV první polovině 20. století se objevila celá řada uměleckých stylů, které existovaly současně. Některé z těchto stylů byly v kovářské práci poměrně oblíbeny, přesto ani moderna, funkcionalismus či konstruktivismus nemohly kovářství více ovlivnit. Zvláštní je, že vznikala i kubistická díla, kde se tento pro kovářství zcela nevhodný směr výrazně projevil.\n\nPo druhé světové válce nastal útlum kovářství a to jak uměleckého tak venkovského, zvláště v socialismu bylo kovářství téměř na vymření a teprve v 70. letech nastala renesance uměleckého kovářství, kdy znovu začala být ceněna ruční práce. Západní Evropa prošla podobným vývojem, ale zájem o kovářské výrobky započal pod vlivem brazilské a mexické architektury zhruba o deset let dříve. V poslední době se zájem spíše než na mříže soustředí na doplňky interiéru. V této době již zcela vymřela celá řada řemesel, která pracovala s kovy (zbrojíři, platnéři, atp.) a jejich funkci opět převzali kováři, skutečností je, že tato řemesla zanikla po vzniku manufaktur, a do této doby prakticky nebyl zájem o jejich výrobky.\n\nEvropské kovářství se v tomto období protnulo s některými motivy, asijského kovářství a bylo tak obohaceno o některé nové prvky. Dějiny neevropského kovářství jsou ovlivněny styly, jimiž asijské umění, především islámské prošlo. Lze říci, že tamní vliv kovářství byl výrazně menší a že bylo zaměřeno spíše na výrobu zbraní či praktických věcí obdobně jako vesnické kovářství. V těchto zemích neproběhlo tak výrazné oddělení některých řemesel a proto kovářství zabírá širší pole působnosti. Neexistence městských kováren (byly zrušeny se vznikem manufakturní výroby a počátkem století 20.), vede k tomu, že umělečtí kováři působí prakticky pouze na venkově.\n\nJedná se o specifické, některými znalci nazývané pravé, řemeslo. Hlavním požadavkem byla funkčnost, proto se vesničtí kováři zaměřili na zemědělské náčiní, jeho údržbu a výrobu. Lze tvrdit, že v Evropě se kováři zabývající se řemeslem na vesnici vyčlenili v průběhu 14. století. V této době se kovářská díla rozdělila na tzv. kovářská díla bílá (výroba a údržba nářadí) a kovářské dílo černé (podkovářství a kovářská práce na vozech).\n\nToto kovářství neprocházelo téměř žádným vývojem, respektive vývoj byl závislý na vývoji zemědělství. Přesto i zde kováři vytvářeli díla se snahou o zdobnost a snažili se určitým způsobem napodobovat moderní styl. V českých zemích se velká část kovářů neuživila pouze kovařinou a měla ji jako doplňkovou činnost k hospodaření na svém statku. Navíc většina větších statků měla i malou výheň a drobné opravy si tak tito zemědělci dělali sami. Poměrně specifickým prvkem byly obecní kovárny, které obec pronajímala kováři. Z tohoto pronájmu plynuly jisté výsady a jisté povinnosti.\n\n\n\n\n"}
{"id": "96619", "url": "https://cs.wikipedia.org/wiki?curid=96619", "title": "Hrobařík obecný", "text": "Hrobařík obecný\n\nHrobařík obecný (\"Nicrophorus vespillo\") je brouk z čeledi hrobaříkovití.\n\nJe nejhojnější z šesti středoevropských zástupců svého rodu. Jeho jméno je odvozeno od faktu, že dospělí jedinci zahrabávají za pomoci čichu nalezené mrtvolky (převážně drobných savců a ptáků) do země a kladou k nim vajíčka, čímž zajišťují svým potomkům dostatek potravy. Dospělí brouci jsou převážně draví a živí se larvami hmyzu žijících na mrtvolkách malých zvířat, případně na hnijících houbách. Larvy hrobaříků a samice v době péče o potomstvo jsou nekrofágní. Dalšími zajímavostmi jsou souboje o tyto mrtvolky, pokud se nad nimi sejde více párů, a symbióza hrobaříků s dravými roztoči. Dospělci si je s sebou přinášejí k mrtvolce a zanechají je u ní s vajíčky, aby likvidovali různé další zástupce hmyzu, kteří by se pokoušeli na mrtvole přiživit nebo by obtěžovali či ohrožovali samotná vajíčka či larvy.\n\nHrobařík obecný je 12-22 mm velký brouk vyznačující se napříč oranžovo-černě páskovanými krovkami. Toto výstražné zbarvení značí, že produkují obranné chemické látky, a proto se jim predátoři vyhýbají. Tykadla jsou černá, s posledními třemi články tykadlové paličky opět oranžovými. Ke kladení vajíček dochází na jaře a v létě, rodiče vylíhlé larvy zprvu krmí, posléze se larvy pustí do koule stočené mršiny samy. Nakonec se v blízkosti mrtvoly zakuklí. Přezimují imaga.\n\n"}
{"id": "96621", "url": "https://cs.wikipedia.org/wiki?curid=96621", "title": "Trolejbusová doprava v Chomutově a v Jirkově", "text": "Trolejbusová doprava v Chomutově a v Jirkově\n\nTrolejbusová doprava v Chomutově a v Jirkově představuje nejnovější trolejbusový provoz na území České republiky. Jedná se o síť několika trolejbusových tratí, spojujících tato severočeská města. Provozovatelem je od roku 1996 Dopravní podnik měst Chomutova a Jirkova (DPCHJ).\n\nZa dob normalizace byl mezi městy Chomutov a Jirkov budován rozsáhlý pás sídlišť, jehož dopravní obsluha přestávala být zvládnutelná za pomocí autobusové dopravy. Proto se začala hledat řešení, která by danou situaci vyřešila. Pro kloubové autobusy Ikarus 280 byl nevhodný kopcovitý terén, jako jeden z přijatelných plánů se tak zvolila tramvajová rychlodráha. Její realizaci však postihl ekonomický úpadek přelomu 80. a 90. let; přestože již někde byly komunikace připravené pro tramvajové těleso, od stavby se ustoupilo. Místo toho dostaly roku 1990 zelenou právě trolejbusy, které se ukázaly v tehdejší finanční situaci jako vhodná kombinace elektrické trakce a autobusové dopravy.\n\nS výstavbou první trati, vedoucí z Jirkova na dnešní konečnou \"Vodní\" v Chomutově, se začalo roku 1992 a o tři roky později, 1. července 1995, se zde svezli první cestující. Nová síť zahrnovala obě konečné v Jirkově a meziměstskou trať. Pro trolejbusy vznikl i nový dopravce (Česká automobilová doprava - Dopravní podnik měst Chomutova a Jirkova), který se roku 1991 vytvořil sloučením ČAD a místního dopravního podniku. 1. ledna 1996 byl otevřen nový úsek v Chomutově, umožňující dopravní obsluhu železničního nádraží. O další dva roky později se na síť napojila i další trať vedoucí k železárnám a zároveň u zastávky U hřbitova byla vytvořena odbočka k poliklinice Chomutov. Také se změnil systém číslování linek; trolejbusy mají od této doby čísla řad 20 (městské linky v Chomutově) a 30 (meziměstské linky). K poslednímu prodloužení došlo 1. prosince 2000, kdy byla otevřena nová smyčka na chomutovském autobusovém nádraží.\n\nDne 15. prosince 2013, od začátku platnosti nových jízdních řádů, proběhla reorganizace celého trolejbusového provozu. Nově byl zaveden taktový jízdní řád, častější provoz linek a zvýšení počtu spojů na nejvytíženějších úsecích. Naopak trolejbusy přestaly jezdit v některých málo využívaných trasách, kde byly nahrazeny autobusy. Opuštěn tak byl koncový úsek do zastávky Železárny, trasa vedoucí po silnici I/13 mezi zastávkami Písečná, zdravotní středisko a Březenecká I (nadále je využívána jako manipulační trať do vozovny) a smyčka Vodní. Nové linky byly označeny čísly 40, 41 (obě vedou do Jirkova) a 50–53 (končí v Chomutově-Písečné).\n\nOd 1. září 2010 došlo k výměně odbavovacího systému za plně elektronický systém, který dodala firma EM-TEST. Nástup předními dveřmi byl zachován, avšak nový systém umožňuje po softwarových úpravách v budoucnu plně využívat nástup všemi dveřmi. Zavedení nového systému přineslo povinnost zavedení přepravní kontroly. K zavedení revizorů došlo během měsíce března 2011. Současný systém taktéž upravuje přepravní tarifikaci ve prospěch cestujících = spravedlivé jízdné dle ujeté vzdálenosti (zvýhodněný tarif mohou využívat jen majitelé bezkontaktní čipové karty, o kterou si v přepravní kanceláři požádají). Pro platby v hotovosti je cena jízdy pevně stanovena bez ohledu na ujetou vzdálenost.\n\nPrvních 11 let byl jediným typem, který zde byl v provozu, kloubový trolejbus Škoda 15Tr v počtu 25 ks. V roce 2006 byla dodána nízkopodlažní vozidla (první v historii DPCHJ) Solaris Trollino 12 AC v počtu 5 kusů, v důsledku toho bylo odstaveno 6 trolejbusů 15Tr (jeden byl prodán na náhradní díly do Žiliny). Ojedinělým přírůstkem se stal jeden kloubový trolejbus Škoda 25Tr Irisbus dodaný 8. prosince 2009.\n\nPokud neměly reklamní polep, jezdily vozy v městském modro–bílém nátěru, trolejbusy po generální opravě získaly pouze bílý lak. Kloubové trolejbusy nebyly vybaveny digitálními transparenty, hlášení zastávek je provozováno ve všech trolejbusech přibližně od března roku 2007.\n\nV dubnu 2018 došlo ke kompletní obnově vozového parku trolejbusů; zakoupeno bylo pět standardních vozů Škoda 26Tr Solaris a deset kloubových Škoda 27Tr Solaris. Dne 30. června 2018 proběhla rozlučková jízda s nejstarším typem trolejbusu Škoda 15Tr. Z původního vozového parku byl jako historický zachován vůz 15Tr evidenční číslo 008. Na nově dodané trolejbusy byla vrácena původní podniková barevná kombinace tvořená bílým nátěrem s modrým pruhem ve spodní části. Nově byl nátěr doplněn o stříbrný pás dělící modrý pruh od bílého nátěru.\n\nNa konci roku 2018 bylo v provozu celkem 15 trolejbusů následujících typů vozidel:\n\n"}
{"id": "96629", "url": "https://cs.wikipedia.org/wiki?curid=96629", "title": "Micubiši A5M", "text": "Micubiši A5M\n\nMicubiši A5M (: 三菱A5M) byl jednoplošný palubní stíhací letoun japonského císařského námořního letectva. Spojenecké kódové označení pro A5M bylo Claude. V japonském námořnictvu byl typ označován jako palubní stíhací letoun typ 96 (九六式艦上戦闘機, \"96 šiki kandžó sentóki\"). A5M byl hlavním stíhacím typem japonského námořnictva během celé japonsko-čínské války. Byl poměrně rozšířeným typem na samém začátku druhé světové války v Tichomoří (americká zpravodajská služba se dokonce mylně domnívala, že na letadlových lodích jde o jediný typ stíhačky) a dočkal se omezeného nasazení na Filipínách a v některých dalších bitvách. Nicméně stroj byl rychle vyřazován ze služby a do poloviny roku 1942 byl prakticky u všech bojových leteckých jednotek námořnictva nahrazen stíhačkou Micubiši A6M Zero. V posledních měsících druhé světové války byly všechny zbývající letadla (včetně cvičných) masivně nasazena při útocích kamikaze. \n\nLetoun se vyznačoval výbornou obratností a dobrou odolností. Jeho slabinou byla výzbroj a postupem doby i rychlost a dolet. Celkem bylo vyrobeno asi 1 100 letounů všech verzí. Na tomto letounu létal i nejúspěšnější japonský námořní pilot Saburo Sakai.\n\nV roce 1934 zahájil japonský Námořní letecký úřad vývojový program \"9 ši\". Díky tomuto rozsáhlému programu brzo vzniklo několik slavných bojových letounů. Jedním z nich bylo palubní stíhací letadlo \"Typ 96\", později známý jako Micubiši A5M. Prototyp letounu poprvé vzlétl 4. února 1935. Bylo to vůbec první japonské jednoplošné stíhací letadlo a jeho nástup znamenal definitivní konec japonské závislosti na cizích konstrukcích. Za jeho vývojem stál inženýr jménem Džiró Horikoši, který se na konci války významně podílel na vývoji vynikajícího letounu Micubiši A7M.\n\n\n\n\n\n"}
{"id": "96641", "url": "https://cs.wikipedia.org/wiki?curid=96641", "title": "Navierova–Stokesova rovnice", "text": "Navierova–Stokesova rovnice\n\nNavierova-Stokesova rovnice je rovnice popisující proudění nestlačitelné newtonovské tekutiny. Rovnici odvodili Francouz Claude Louis Marie Henri Navier a Ir George Gabriel Stokes v letech 1827 a 1845 nezávisle na sobě.\n\nRovnici lze odvodit z bilance sil působících na tekutinu. Navierova-Stokesova rovnice je však speciálním případem obecné Cauchyho pohybové rovnice tekutiny, z níž lze Navierovu-Stokesovu rovnici odvodit dosazením tenzoru napětí pro newtonovskou tekutinu.\nNavierova-Stokesova rovnice se dá zapsat několika způsoby, například následovně\n\nformula_1\n\nVýznam jednotlivých členů:\n\nmístní zrychlení + konvektivní zrychlení = zrychlení způsobené tlakovým spádem (gradientem)+ zrychlení potřebné k překonání třecích sil + zrychlení způsobené objemovými silami\n\nSymboly: formula_2 je rychlost, formula_3 je tlak, formula_4 je čas, formula_5 je hustota, formula_6 je kinematická viskozita, formula_7 je součet objemových sil (často jen tíhové zrychlení formula_8), formula_9 je operátor nabla, formula_10 je symbol skalárního součinu podle konvence, že formula_11.\n\nNavierova-Stokesova rovnice je analyticky řešitelná jen v několika málo případech jednoduchých toků. Ve složitějších případech je nutno rovnici řešit numericky.\n\nNadace Clayova matematického institutu zařadila důkaz existence hladkého řešení Navierovy-Stokesovy rovnice ve třech dimenzích na seznam sedmi nejdůležitějších matematických problémů (takzvaných Problémů tisíciletí). Na každý z nich je vypsána odměna milion dolarů.\n\nPoužívá se při výpočtech proudění v aerodynamice a hydrodynamice.\n\n\n"}
{"id": "96644", "url": "https://cs.wikipedia.org/wiki?curid=96644", "title": "Marie Ljalková", "text": "Marie Ljalková\n\nPlk. Marie Ljalková-Lastovecká, roz. Petrušáková (3. prosince 1920 Proděkanka, Polsko (dnes Ukrajina) – 7. listopadu 2011, Brno) byla československá odstřelovačka a zdravotnice, jež bojovala na straně SSSR v druhé světové válce.\n\nNarodila se 3. prosince 1920 ve vsi Horoděnka ve Stanislavském okrese v Polsku v rodině volyňských Čechů Petrušákových. Studovala na průmyslové škole ve Stanislavově a poté pracovala jako traktoristka v kolchoze. Provdala se za Michajla Ljalka a přijala jeho příjmení. \n\n1. března 1942 nastoupila v Buzuluku u náhradní roty 1. čs. samostatného polního praporu v SSSR a poté, co absolvovala zdravotnický kurz a základní vojenský výcvik, byla zařazena do kurzu pro odstřelovače. Byla první československou ženou, která se jako odstřelovačka zúčastnila bitvy u Sokolova a poté od podzimu 1943 do jara 1944 též osvobozovacích bojů na Ukrajině. S více než třiceti úspěšnými zástřely se v létě 1944 vrátila do zdravotnických kurzů, aby byla následně zařazena jako vedoucí zdravotnice 1. tankového praporu 1. čs. samostatné tankové brigády v SSSR. S ním pak prodělala karpatsko-dukelskou a jaselsko-gorlickou operaci a zúčastnila se bojů o Moravskou bránu a v okolí Holešova.\n\nPo skončení Velké vlastenecké války sloužila ve Slezsku jako vedoucí lékařka 2. tankového praporu 1. tankové brigády a od 1. října 1945 pracovala jako ambulantní sestra na brigádní ošetřovně. Později absolvovala vojenskou zdravotnickou školu a 1. března 1947 byla přijata v hodnosti důstojníka z povolání do armády. Poté mnoho let pracovala ve vojenských nemocnicích v Praze a v Olomouci. Žila v Brně.\n\nV armádě dosáhla hodnosti nadporučíka a po roce 1990 byla povýšena na plukovníka ve výslužbě. Za svou činnost ve válce byly vyznamenána například Československým válečným křížem 1939 a Řádem rudé hvězdy. Dne 28. října 2010 byla vyznamenána prezidentem Václavem Klausem a obdržela Řád Bílého lva.\n\n\n"}
{"id": "96645", "url": "https://cs.wikipedia.org/wiki?curid=96645", "title": "Nina Divíšková", "text": "Nina Divíšková\n\nNina Divíšková (* 12. července 1936 Brno) je česká herečka.\n\nVyrůstala v Brně, podporována otcem ve sportu a matkou Elmaritou v tanci. Její otec T. K. Divíšek dal základy jeskynnímu potápění a sestoupil do propasti Macocha a Punkevních jeskyní, matka Elmarita Divíšková byla divadelní (taneční) pedagožka a měla rytmickou taneční školu, dětské studio, v němž Nina Divíšková tančila. Sestra Tamara Divíšková (* 1934) je výtvarnice (keramička).\n\nAbsolvovala DAMU. Na studiích se seznámila se svým manželem, hercem a režisérem Janem Kačerem, s nímž má tři děti, dcery Simonu, Kláru a Adélu, která je herečka. Jejich zeť je herec Martin Kubačák.\n\nHereckou dráhu začala v Ostravě, poté se na 35 let stal její domovskou scénou Činoherní klub v Praze. Po odchodu ze stálého angažmá získala řadu výrazných rolí (převážně matek) v menších pražských divadlech – např. despotickou matku Mag v irském dramatu \"Kráska z Leenane\" (Divadlo v Řeznické), matku ve \"Dni matky\" (Divadlo v Celetné) a matku v Zelenkových \"Příbězích obyčejného šílenství\" (Dejvické divadlo) – známa je i z filmové podoby této hry.\n\nFilmy: \"Setkání v Paříži\" (1981) či \"Máj\" z roku 2008. V současné době (2009–2010) hraje v televizních seriálech \"Ulice\" (Libuši Šmídovou) a \"Vyprávěj\" (babičku Bětu).\n\n\n\n\n\n\n\n\n\n\n \n"}
{"id": "96648", "url": "https://cs.wikipedia.org/wiki?curid=96648", "title": "Vepřín", "text": "Vepřín\n\nVepřín (lidově prasečák) je chlév neboli zemědělská budova pro ustájení prasat. Vepřín je lidové a vžité slovo se značnou tradicí, nicméně z hlediska označení pro místo, kde se chovají prasata, je to termín nevhodný. Slovo vepř znamená kastrát samce prasete domácího a pojem vepřín tedy v užším smyslu znamená budovu pro ustájení kastrátů samců prasat. Podle kategorií ustájených prasat se vepříny mohou dělit na závody na výrobu selat a na výkrmny, obě části mohou být také součástí jednoho vepřína. Vždy ale musí být provozně odděleny.\n\nStavba vepřína by měla být zateplená, suchá a dobře větraná. Její účelnost spočívá v dobrém provozu a vhodném spojení s hospodářským příslušenstvím. Důležitou částí příslušenství vepřína je také zařízení pro odvod, skladování a zpracování kejdy.\n\n\n"}
{"id": "96653", "url": "https://cs.wikipedia.org/wiki?curid=96653", "title": "Chlév", "text": "Chlév\n\nChlév, chlívek (stáj či ustájení) je prostor nebo budova poskytující zvířatům ochranu proti povětrnostním vlivům a přiměřené pohodlí. Usnadňuje dozor a umožňuje účelné krmení a ošetření stájových zvířat.\n\n\n\n\n"}
{"id": "96655", "url": "https://cs.wikipedia.org/wiki?curid=96655", "title": "Kryštofovo Údolí", "text": "Kryštofovo Údolí\n\nKryštofovo Údolí (německy ; dříve \"Údol svatého Kryštofa\") je vesnice a společně s vesnicí Novina též obec na severu Čech, v okrese Liberec v Libereckém kraji. Leží asi 8 km západně od Liberce na silnici z Chrastavy do Osečné v hlubokém údolí Údolského potoka (Rokytky) v Ještědsko-kozákovském hřbetu. Obec má převážně rekreační charakter. Žije zde  obyvatel. Od 1. ledna 2005 je její větší část prohlášena vesnickou památkovou zónou.\n\nKryštofovo Údolí bylo patrně založeno uhlíři někdy v 16. století, patřilo nejprve k lemberskému a později ke grabštejnskému panství. První písemná zmínka je datována roku 1581. Současná obec je tvořena trojicí původních vsí, zakládaných během postupu osadníků podél toku Rokytky. Tak vznikla postupně Rokytnice (\"Eckersbach\"), pak Bezové údolí (\"Holundergrund\", pozdější Kryštofovo údolí) a nejvýše Novina (\"Neuland\"). Těžba stříbra a olova v okolí byla ukončena v polovině 18. století. Údolím vedla v minulosti pašerácká stezka. Ještě v roce 1969 upomínala na tuto skutečnost v souvislosti se Smetanovou operou Hubička (a pochodem pašeráků v její předehře) patrová hrázděná Pašerácká hospoda Karoliny Světlé v centru obce. Karolina Světlá zde údajně tvořila podklad pro libreto opery (sepsané Eliškou Krásnohorskou), spis \"Hubička a jiné Ještědské povídky\".\n\n\n\nZnak obce Kryštofovo údolí tvoří ve zlatém štítě nad červenými hornickými kladívky polovina černého lva s červenou zbrojí, držící zelenou větévku bezu černého s listy a stříbrnými květy.\n\nHlavní heraldická figura, polovina černého lva s červenou zbrojí, je převzata ze znaku bývalých majitelů zdejšího panství s centrem v Lemberku, pánů z Illburka. Snítka bezu odkazuje na starší německý název obce Holundergrund (Holunder = bez). Hornická kladiva jsou pak referencí na hornickou minulost obce Kryštofovo údolí, kdy již v roce 1528 byla zdejšímu kraji udělena dolovací volnost.\n\nObcí prochází železniční trať 086 z Liberce do České Lípy a nachází se tu dvě železniční zastávky. Jedna v Kryštofově Údolí, druhá pak v Novině.\n\nAutobusovou dopravu zde zajišťuje Dopravní podnik měst Liberce a Jablonce nad Nisou. Linka 16 liberecké MHD spojuje Novinu a Kryštofovo Údolí s centrem Liberce i s jeho některými okrajovým čtvrtěmi (Ostašovem, Karlovem či Machnínem).\n\nPodél říčky je obcí vedena silnice z Chrastavy přes Křižany do Osečné.\n\n\nObcí Kryštofovo Údolí protéká říčka Rokytka, jejíž název má historické kořeny ve starém pojmenování části obce Kryštofovo Údolí. Obec totiž vznikla sloučením částí Kryštofovo Údolí (Christofsgrund) [dříve Bezové údolí (Holundergrund)], Novina (Neuland) a Rokytka (Eckersbach). V některých materiálech je použit název Údolský potok, který je odvozen od slova „Údol“ (původní český název Kryštofova Údolí je totiž „Údol sv. Kryštofa“).\n\nKryštofovo Údolí je vesnickou památkovou zónou s roubenými a podstávkovými domy, typickými pro lužickou oblast severních Čech. Přesto si tuto obec zvolil filmový štáb režiséra Jana Hřebejka jako kulisu pro natočení událostí ve fiktivní západočeské vesnici ve 4. díle \"Opožděná vražda\" krimiseriálu České televize \"Místo zločinu Plzeň\".\n\n"}
{"id": "96665", "url": "https://cs.wikipedia.org/wiki?curid=96665", "title": "Eduard Kullmann", "text": "Eduard Kullmann\n\nEduard Franz Ludwig Kullmann (14. červenec 1853 Magdeburg Neustadt až 16. březen 1892 Amberg), byl katolický atentátník, který se pokusil 13. července 1874 ve městě Bad Kissingen zavraždit tehdejšího kancléře Otto von Bismarcka během konfliktů mezi katolickou církví a německým císařstvím, známých jako kulturní boj (Kulturkampf). Bismarck utrpěl jen lehké střelné zranění na ruce.\n\nKullman byl odsouzen ke 14 letům káznice, za neposlušnost byl znovu odsouzen. Zemřel v káznici ve městě Amberg.\n"}
{"id": "96669", "url": "https://cs.wikipedia.org/wiki?curid=96669", "title": "Generátor grupoidu", "text": "Generátor grupoidu\n\nGenerátor \"a\" je prvek grupoidu (G,·) takový, že G={a|n∈ℕ}. a=1, a=a·a.\n\n\n"}
{"id": "96670", "url": "https://cs.wikipedia.org/wiki?curid=96670", "title": "Shavo Odadjian", "text": "Shavo Odadjian\n\nShavo Odadjian ( * 22. dubna 1974 Jerevan, ASSR) je baskytarista metalové skupiny System of a Down z Los Angeles a zakladatel hiphopové skupiny Achozen.\n\nNarodil se v Arménském Jerevanu, ale brzy odešel s rodinou do Itálie, odkud se přesunul do L.A. v Kalifornii. Jako mladý jezdil na skateboardu a poslouchal punk rock, heavy metal a hip-hop, sám uvádí kapely Kiss, Black Sabbath, Punk Angels a Slayer. Chodil na stejnou školu (Alex Pilibos Elementary School- Arménská škola v LA) jako Daron Malakian a Serj Tankian, v té době se ovšem neznali, byl mezi nimi věkový rozdíl (Serj je ročník 1967, Shavo 1974 a Daron 1975)\nPozději pracoval jako úředník v bance, v té době byl managerem SOIL (Kapela Serje a Darona). V roce 1995 se stal natrvalo baskytaristou SOAD. Shavo je také velmi známým a populárním DJem v oblasti LA (vystupuje pod jménem \"DJ Tactic\")\nPo začátku pauzy System of a Down se pustil do projektu s RZA z Wu-Tang Clanu a založili skupinu Achozen.\n\nDále v době pauzy SOAD dal vzniknout projektu „urSession“, což je web, který slouží pro prezentaci a vyhledávání různých hudebníků; např. hledá-li kapela nového bubeníka stačí kouknout na urSession a prohlédnout prezentace registrovaných bubeníků.\n\nShavo režíroval také velkou část videoklipů k singlům SOAD (např. \"Aerials\", \"Toxicity\", \"Question!\" nebo \"Hypnotize); používá přitom inovativní metody a vytváří tak zajímavou a surrealistickou atmosféru. Říká se, že video k singlu „Question!“ bylo natočeno podle snu, který se Shavovi zdál.\n\nNa koncertech má asi nejvíc energické vystupování a udržuje nejbližší kontakt s publikem. Někdy se dokonce natírá fosforem, aby byl opravdu k nepřehlédnutí.\n\nV roce 1993 si zahrál po boku Arnolda Schwarzeneggera v klipu AC/DC na singl „Big Gun“.\n\nVí se také, že bude koproducentem hororového filmu, nechce však prozradit jméno režiséra ani název filmu. Hraje na basy značek Gibson a Ibanez.\n\nV září 2011 se mu narodil syn, Shavo Odadjian junior. Prozradil to Daron, když mu na koncertu 28. 9. 2011 věnoval píseň.\n"}
{"id": "96672", "url": "https://cs.wikipedia.org/wiki?curid=96672", "title": "Volná láska", "text": "Volná láska\n\nVolná láska ( \"\") je termín, který se začal šířit počátkem 60. let 20. století v komunitě hnutí hippies. Jeho hlavní myšlenkou je, že člověk by měl mít možnost nezávazného sexu a milování všeobecně s kýmkoliv, kdo se mu v dané chvíli líbí, bez ohledu na morální postoje většinové společnosti.\n\n"}
{"id": "96677", "url": "https://cs.wikipedia.org/wiki?curid=96677", "title": "Northrop B-2 Spirit", "text": "Northrop B-2 Spirit\n\nNorthrop Grumman B-2 Spirit je americký víceúčelový strategický bombardér, využívající technologii stealth, díky které může snadno pronikat i nad velmi dobře střežená území. Konstrukce je převážně z uhlíkových kompozitů a je velmi náročná na údržbu. Letoun se ale díky ní omezuje na minimum množství vyzářených či odražených zvukových, infračervených, optických i radarových signálů.\n\nSpirit byl navržen jako budoucí náhrada za bombardéry B-1 Lancer. Během osmdesátých let stál jeho tajný vývoj 23 miliard dolarů. Poprvé byl představen veřejnosti 22. listopadu 1988 v kalifornském Palmdale. První prototyp B-2 vzlétl roku 1989 a v prosinci 1993 byl vyroben první sériový stroj. Původně bylo objednáno 135 ks, později byla objednávka snížena na 75 ks a nakonec bylo vyrobeno jen 21 ks. I díky tomu prudce rostla cena jednoho letounu, která dosahuje 1,157 mld USD (v cenové úrovni roku 1998). Spirit je tak považován za nejdražší letoun v historii. Operačně byl poprvé nasazen v roce 1999 v Kosovu, kdy stroje letěly ze středu USA bez mezipřistání, jen s několika tankováními za letu, k cíli i zpět. 23. února 2008 se zřítil, krátce po startu z Andersenovy letecké základny na Guamu, stroj \"Spirit of Kansas\".\n\nNa konci 70. let začal americké ministerstvo obrany znepokojovat fakt, že u potenciálních protivníků USA došlo k výraznému zlepšení systémů protivzdušné obrany. Hrozilo, že konvenční strategické bombardéry, jakými byly B-52 Stratofortress nebo v té době vyvíjený B-1 Lancer, se brzy stanou zastaralými. Proto se americká vláda rozhodla pro zahájení vývoje technologicky pokročilého bombardéru, který by byl schopen doletět na velké vzdálenosti, nepozorovaně proniknout nepřátelskou protivzdušnou obranou a shodit munici na cíl. V září 1980 stanovilo americké letectvo požadavky na tento nový bombardér, který byl v USA známý jako \"Advanced Technology Bomber (ATB)\". Do soutěže na vývoj nového letadla se přihlásily dva týmy, každý ze dvou společností. První dvojici tvořily firmy Northrop a Boeing, druhý tým se skládal z firem Lockheed a Raytheon. Vítězem soutěže se stal v říjnu 1981 návrh letadla od týmu Northrop/Boeing. Následně byla uzavřena smlouva na dodávku dvou testovacích konstrukcí draku letadla, jednoho létajícího prototypu a pět předsériových letadel. V 80. letech představovaly náklady vývoj B-2 23 miliard dolarů.\n\nPůvodní plán počítal vedle pěti předsériových letadel s výrobou dodatečných 127 bombardérů. S rozpadem Sovětského svazu a pozdějšími škrty ve výdajích na obranu došlo ke zredukování původně plánovaného počtu strojů B-2 na 75 kusů. Později se toto množství snížilo jen na 20 letadel, které doplnil jeden prototyp, nazvaný \"Spirit of America\". Celková produkce bombardérů B-2 \"Spirit\" tak dosáhla 21 strojů.\n\nBěhem celého programu společnost Northrop Grumman úzce spolupracovala s americkým letectvem, což se sice pozitivním způsobem odrazilo na konečném výsledku, ale na druhou stranu to však vývoj letadla mírně zpomalilo. V polovině 80. let totiž USAF upravilo zadání, které původně požadovalo bombardér přizpůsobený k letu ve vysokých letových hladinách. Nový požadavek na letadlo, které by bylo schopné i letu nízko nad terénem způsobil navýšení nákladů a zpoždění celého projektu o dva roky. První veřejné představení bombardéru B-2 se uskutečnilo v roce 1988 a v červenci 1989 se vznesl do vzduchu \"Spirit of America\" jako první z bombardérů B-2. Počátečních operačních schopností dosáhla letka B-2 v dubnu 1997.\n\nI když vývoj B-2 patřil k mimořádně utajovaným vojenským projektům, i přesto byly zaznamenány dva incidenty týkající se úniku informací. V prosinci 1984 byl zatčen zaměstnanec firmy Northrop Thomas Cavanagh při pokusu o prodej tajných materiálů o projektu B-2. Dokumenty zřejmě pašoval z továrny Pico Rivera, kde se stealth bombardéry vyráběly a snažil se je prodat sovětské tajné službě za 25 000 amerických dolarů. 42letý zaměstnanec Northrop se zkontaktoval sovětskými diplomaty netuše, že jeho telefonát je odposloucháván federálními agenty. Ti ho následně vylákali na setkání a zatkli. I když nakonec k žádnému úniku informací nedošlo, Thomas Cavanagh byl za tento pokus odsouzen na doživotí. V roce 2011 byl na 32 let odsouzen Noshiro Gowadia, který pracoval na vývoji pohonného systému pro B-2. Důvodem bylo, že za úplatek 110 000 amerických dolarů vyzradil utajované technologie čínské vládě, která je potřebovala pro vývoj řízené střely se sníženým tepelným vyzařováním.\n\nTyp konstrukce, která byla použita u bombardéru B-2, se označuje jako létající křídlo, protože při ní zcela chybí trup a svislé ocasní plochy. Při tvorbě návrhu nového bombardéru firma Northrop propracovala projekty letadel XB-35 a YB-49 z konce 40. let, které se nikdy nedočkaly sériové výroby.Zajímavostí je, že rozpětí křídel B-2 je 52,4 m, což je identický rozměr, jaký měl i jeho o 40 let starší předchůdce YB-49. Podél celé odtokové hrany křídla, kromě výfukového prostoru bezprostředně za motory, se nachází devět velkých ovládacích ploch. Vnější pár pohyblivých ploch plní funkci brzdových kormidel. Každá z těchto ploch se skládá ze dvou částí, které se mohou pohybovat směrem nahoru nebo dolů. Mohou pracovat symetricky jako aerodynamické brzdy nebo asymetricky jako kormidla. Pohybující se brzdová kormidla však zvyšují radarový odraz letadla, proto v době, kdy B-2 vstupuje do bojové zóny musí být zamčené. Předpokládá se, že v takové situaci letadlo zatáčí pomocí rozdílného tahu motorů. Dalších šest ovládacích ploch se používá hlavně jako výškovky, avšak nejvzdálenější pár může při nízkých rychlostech plnit i funkci křidélek. V prostoru mezi výstupními tryskami se nachází poslední ovládací plocha, která eliminuje podélné kývání, způsobené vertikálními nárazy vzduchu v nízkých výškách.\n\nSpolečnost Boeing se jako druhý člen týmu podílela na dodání vnějších křídel, zadní centrální části, palivového systému, zbraňového systému a podvozku. Northrop byl zodpovědný za přední centrální část letadla, kokpit, náběžné a odtokové hrany, ovládací plochy, jakož i finální montáž a celkovou koordinaci projektu. Z povrchu letadla bylo odstraněno množství hran, běžně se nacházejících na konvenčních letadlech, čímž se výrazně zredukoval odraz radarových vln. Některé plochy jsou potaženy materiálem, absorbujícím radarové vlny (RAM). Hlavní podvozek je čtyřkolový, umístěný je hned vedle motorů a zatahuje se směrem dopředu. Přední dvoukolový podvozek se zatahuje směrem dozadu.\n\nVe srovnání s předcházejícími americkými bombardéry došlo u B-2 k výraznému snížení posádky. Zatímco posádka B-52H Stratofortress skládá z 5 členů a posádka B-1B Lancer ze čtyř členů, letadlo B-2 má pouze dva piloty. Ti sedí v kabině vedle sebe, přičemž nalevo je místo hlavního pilota a napravo sedadlo velitele mise. Velitel mise je primárně odpovědný za navigaci a za plnění úkolů v roli operátora zbraňových systémů, ale tyto funkce může v případě potřeby provádět i pilot. Každý člen posádky má k dispozici čtyři barevné CRT monitory.\n\nB-2 je vybaven rádilokátorom AN/APQ-181 od společnosti Hughes Aircraft (v současnosti Raytheon). Navigaci letadla zajišťují dva systémy, které mohou pracovat samostatně, ale vyšší přesnosti se dosahuje při použití obou systémů současně. Jedním z nich je inerciální systém Kearfott a druhým astronomicko-inerciální systém Northrop NAS-26. NAS-26 byl původně vyvinut pro řízené střely dlouhého doletu Snark. Určování aktuální polohy letadla probíhá na základě předem vybraných hvězd a funguje i přes zamračenou denní oblohu. Klíčovým prvkem tohoto systému je stabilizovaný elektrooptický teleskop, který je umístěn nalevo od kabiny posádky.\n\nLetadlo je poháněno čtyřmi dvouproudovými motory General Electric F118-GE-100, z nichž každý má tah 77 kN. F118-GE-100 byl vyvinut z motoru F101-X, použitém v stíhacích letadlech F-14. Maximální rychlost B-2 je 915 km/h a maximální dostup představuje 15 200 m. Bombardér doletí bez tankování 11 100 km, přičemž s jedním tankováním ve vzduchu dokáže prodloužit tuto vzdálenost na 18 500 km. B-2 může dostávat palivo během letu pomocí nástavce, který se nachází za kokpitem. Nasávací otvory pohonné soustavy jsou esovitého tvaru, aby ukryly kompresor motoru před radiolokátorem nepřítele. Jejich okraje jsou zoubkované, aby se rozptýlily vlny nepřátelských radarů a nedošlo k jejich návratu zpět ke zdroji. Výfukové plyny z motoru jsou ochlazovány, aby se snížila tepelná stopa letadla a minimalizovala možnost odhalit a sledovat bombardér nepřátelskými infračervenými detekčními systémy.\n\nVýzbroj je ukryta ve dvou pumovnicích, z nichž každá pojme 9 tun pum nebo řízených střel. B-2 může nést širokou škálu konvenční munice, ale i jaderné bomby typu B61 a B83 v počtu 16 kusů. Z konvenčních neřízených pum jsou to Mk 82 o hmotnosti 227 kg a Mk 84 o hmotnosti 907 kg. Jejich řízeným ekvivalentem, který byl do B-2 integrovaný, jsou pumy GBU-38 a GBU-31, vybavené systémem inerciálního a satelitního navádění. Plně naložený bombardér unese až 80 kusů Mk 82/GBU-38 nebo 16 pum Mk 84/GBU-31. Aby se při útoku na nepřátelské cíle zvýšily šance B-2 na přežití, dostaly bombardéry do výzbroje i pumy AGM-154 JSOW. Ty při vhození ve vysoké letové hladině dokáží klouzavým letem překonat vzdálenost až 130 km. Přesně zasáhnout cíl jim umožňuje GPS navigace v kombinaci s infračerveným naváděním v závěrečné fázi letu. K ještě větší minimalizaci ztrát v případě možného konfliktu přispívá integrace řízené střely AGM-158 JASSM. Ta umožňuje bombardéru zaútočit na dobře chráněné cíle ze vzdálenosti 370 km, aniž by se vystavil většímu riziku.\n\nBombardéry B-2 byly poprvé bojově nasazeny války v Kosovu v rámci operace Spojenecká síla (\"Operation Allied Force\", operace NATO) dne 24. března 1999. Při prvním náletu vzlétly dva B-2 ze základny Whiteman, přeletěly do Evropy a shodily 32 pum na několik cílů v Srbsku. Po ukončení bojové fáze mise a po 31hodinovém letu se vrátily zpět na domovskou základnu v Missouri. Kromě prvního nasazení letounů B-2 měly bojovou premiéru i satelitem naváděné pumy JDAM.\n\nPřestože se bombardéry B-2 zúčastnily pouze 1% bojových misí, byly odpovědné za zničení 33% všech srbských cílů. Šest letadel B-2, které byly nasazeny v operaci \"Spojenecká síla\", zrealizovalo celkem 45 náletů a shodilo 656 pum JDAM.\n\n7. října 2001 během operace Trvalá svoboda (Operation Enduring Freedom) byl bombardér B-2 prvním, který vletěl do afghánského vzdušného prostoru a bombardoval cíle teroristů hluboko ve vnitrozemí. Během této mise absolvovali piloti B-2 časově nejnáročnější bojovou operaci v historii, kdy jejich let trval celkem 44 hodin.\n\nV březnu 2003 zahájily B-2 tzv. operaci Irácká svoboda (Operation Iraqi Freedom), během níž šest těchto bombardérů zničilo celkem 92 cílů. Jedním z těchto cílů byl i bunkr v Bagdádu, o kterém se americké velení domnívalo, že slouží jako úkryt Saddáma Husajna.\n\nBombardéry B-2 vzlétaly poprvé ne z území USA, ale ze základny Diego García v Indickém oceánu a z neznámé základny v Anglii. Během celé operace uskutečnily letadla B-2 49 bojových misí, během nichž shodily více než 680 000 kg munice.\n\n20. března 2011 vzlétly tři bombardéry B-2 ze základny Whiteman v Missouri. V rámci operace \"Úsvit Odysei\" (Operation Odyssey Dawn) shodily 40 pum na letiště v Libyi s cílem zničit vzdušné síly Muammara Kaddáfího.\n\n18. ledna 2017 uskutečnilo americké letectvo ve spolupráci s libyjskou vládou národní jednoty nálety na militanty z teroristické skupiny Islámský stát v Libyi. Cílem bombardování se staly dva odlehlé tábory přibližně 45 kilometrů jihozápadně od města Syrta. Útok provedla dvojice bombardérů B-2, která vzlétla ze své domovské základny Whiteman v Missouri. Celá mise včetně návratu zpět na základnu trvala 34 hodin. Zúčastnilo se jí i 15 tankovacích letadel KC-135 a KC-10. Bombardéry při ní svrhly 108 pum GBU-38 o hmotnosti 227 kg. Po úvodním náletu strategických bombardérů zaútočily na tyto cíle ještě bezpilotní letouny MQ-9 Reaper střelami AGM-114 Hellfire. Odhaduje se, že o život přišlo asi 80 bojovníků Islámského státu. Vzhledem k tomu, že letová hodina bombardérů B-2 stojí 130 000 USD, byla celá tato operace mimořádně drahá. Po započítání provozních nákladů a ceny svržené munice lze konstatovat, že celkové náklady na misi překročily výši 11,5 mil. USD.\n\n23. února 2008 havaroval bombardér B-2 Spirit of Kansas při vzletu ze základny Andersen na ostrově Guam. Příčinou havárie byla zjištěná vlhkost ve třech senzorech v důsledku čehož dostával systém řízení letu nesprávné informace o rychlosti letu a úhlu náběhu. To způsobilo, že letadlo při vzletu začalo prudce stoupat a zároveň se naklánět doleva. Z toho důvodu se levé křídlo dostalo do styku se zemí a následně stroj havaroval. Oba piloti se stihli katapultovat a nehodu se jim podařilo přežít.\n\n\n\n\n\npozn.: AV-12 \"Spirit of Kansas\" se zřítil 23.2.2008 krátce po vzletu z Andersen AFB na ostrově Guam.\n\n\n\nPozdější avionika a výstroj umožnila používat JSOW a GBU-28. Spirit může také nést střely AGM-158 JASSM.\n\n"}
{"id": "96678", "url": "https://cs.wikipedia.org/wiki?curid=96678", "title": "Nyquistův–Shannonův vzorkovací teorém", "text": "Nyquistův–Shannonův vzorkovací teorém\n\nNyquistův–Shannonův vzorkovací teorém (také Shannonův teorém, Nyquistův teorém, Kotělnikovův teorém, Nyquistův–Shannonův teorém, Shannonův–Nyquistův–Kotělnikovův teorém, apod.) je fyzikální tvrzení o tom, že \"„přesná rekonstrukce spojitého, frekvenčně omezeného signálu z jeho vzorků je možná tehdy, pokud byla vzorkovací frekvence vyšší než dvojnásobek nejvyšší harmonické složky vzorkovaného signálu.“\"\n\nV praxi se tedy vzorkovací frekvence volí dvakrát větší plus ještě malá rezerva než je maximální požadovaná přenášená frekvence. V telekomunikacích je to např. 8 kHz neboť je třeba přenášet pouze signály ve standardním telefonním pásmu (od 0,3 do 3,4 kHz zaokrouhleno směrem nahoru 4 kHz). Například u záznamu na CD je to 44,1 kHz neboť průměrné zdravé lidské ucho slyší maximálně cca do 20 kHz a tudíž vzorkovací frekvence 44,1 kHz byla zvolena s určitou rezervou.\n\nShannonův teorém lze vyjádřit vztahem \n\nformula_1 \n\nkde formula_2 je frekvence vzorkování,formula_3 je maximální frekvence, která se vyskytuje v signálu.\n\nV případě použití nižší vzorkovací frekvence může dojít k tzv. aliasingu, kdy rekonstruovaný signál je výrazně odlišný od původního vzorkovaného signálu.\n\nNechť formula_4 je spojitá funkce obrazu. Vzorkováním funkce formula_4 rozumíme reprezentaci této funkce pomocí matice (označme ji formula_6).\n\nDále definujme konvoluci dvou funkcí formula_7 jako\n\nOznačme formula_9 jako Fourierovu transformaci funkce formula_4.\n\nDefinujme ještě tzv. delta funkci formula_11, pro kterou platí:\n\nPak vzorkování s krokem formula_15 je pouze násobení funkce obrazu nekonečným polem delta funkcí formula_16 definovaným jako\n\nTedy formula_18.\n\nPlatí, že Fourieova transformace funkce formula_16 má tvar\n\nDíky konvolučnímu teorému, který říká\n\nplatí, že\n\nFourierův obraz vzorkované funkce formula_24 je pak konvoluce Fourierova obrazu formula_25 funkce formula_26 s polem delta funkcí formula_27. To znamená, že formula_28 je nekonečné pole Fourierových obrazů funkce formula_26. Při vzorkování s menším krokem se tyto obrazy od sebe vzdalují a naopak při vzorkování s delším krokem se k sobě přibližují. Pokud vzorkujeme příliš řídce, mohou se tyto obrazy protnout a vzniká efekt zvaný aliasing. Pokud je funkce frekvenčně omezená, je možné ji navzorkovat beze ztráty informace (tzn., že je možné ze vzorků opět získat funkci formula_26 v původní podobě).\n\nDle Shannonova teorému je pak ideální frekvence pro vzorkování rovna dvojnásobku maximální frekvence vyskytující se ve funkci formula_26. Při vzorkování s krokem menším, než je polovina periody maximální frekvence, vzorkuji zbytečně moc. Při kroku větším než polovina periody maximální frekvence se Fourierovy obrazy protnou a vzniká alias.\n\n"}
{"id": "96679", "url": "https://cs.wikipedia.org/wiki?curid=96679", "title": "Generátor", "text": "Generátor\n\nSlovo generátor se užívá ve více významech:\n\n"}
{"id": "96682", "url": "https://cs.wikipedia.org/wiki?curid=96682", "title": "Nová Ves (okres Liberec)", "text": "Nová Ves (okres Liberec)\n\nNová Ves (německy ) je vesnice a spolu s dalšími třemi vesnicemi též obec na severu Česka, v okrese Liberec, v Libereckém kraji. Leží asi 7 km severozápadně od Liberce na silnici z Chrastavy do Mníšku v údolí říčky Jeřice v Žitavské pánvi v podhůří Jizerských hor. Do této říčky se zde vlévá Albrechtický potok, na jehož dolním toku v katastru obce leží Vodní nádrž Mlýnice. Obec má pouze silniční spojení, nejbližší železniční stanice je v Mníšku. Ve vsi je mateřská a nižší stupeň základní školy, žije zde  obyvatel. Nová Ves leží přesně na 15. poledníku.\n\nObec vznikla jako lesní lánová ves patrně postupným osídlováním podle toku Jeřice. První písemná zmínka o ní je z roku 1464, kdy je nazývána \"Nywensdorf\". Tehdy byl pro biberštejnského leníka Heinricha von Kyaw postaven v obci zámeček s panským statkem. Od Kyawů odkoupili roku 1498 statek Schwanitzové, kteří jej vlastnili až do roku 1595, kdy jej koupila Kateřina z Redernu, která zde měla vdovské sídlo a nechala postavit kostel Nanebevzetí Panny Marie. Po Albrechtu z Valdštejna, který statek prodal Jakubu Heisternovi, se vystřídalo několik dalších majitelů, až konečně v roce 1712 Johann Joachim Pachta zámeček prodal Václavu Gallasovi a Nová Ves byla definitivně připojena k libereckému panství.\n\nVe středověku začal v původně zemědělské obci vznikat také průmysl. Již roku 1454 byla v obci pila na dřevo, kterou zničila povodeň roku 1595. Od roku 1612 do roku 1948 se v místním pivovaru vařilo pivo. Hlavním průmyslem však byl, stejně jako v okolí, průmysl textilní – zejména zpracování bavlny.\n\nNejvětšího rozmachu dosáhla obec na začátku 20. století, kdy roku 1900 měla obec 211 domů a 1809 obyvatel. Dokonce i po druhé světové válce působilo v obci 12 hospod, 2 pekaři, 3 řezníci, 4 obchody se smíšeným zbožím, kolářská dílna, truhláři, 2 kovárny, zámečnictví, liščí kožešinová farma, 2 mlýny, provozovna na výrobu mýdla, brusírna skla, pletárna punčoch a mnoho dalších drobných živností. Po odsunu Němců počet obyvatel prudce poklesl. Roku 1980 byla Nová Ves sloučena s Chrastavou, osamostatnila se až roku 1992.\n\n\nV minulosti k Nové Vsi patřila také osada Amerika (něm. \"Amerika\"), zaniklá po druhé světové válce, pravděpodobně v 50. letech 20. století. Ležela jihovýchodně od Nové Vsi a východně od Nové (Novoveské) Vísky, v údolí bezejmenného levostranného přítoku Jeřice, asi 770 m jižně od autobusové zastávky \"Mníšek, ČSAO\", v okolí místa se souřadnicemi 50.8296400N a 15.0311700E. Blízký les je v mapách dosud označován pomístním jménem \"Amerika\".\n\n\n"}
{"id": "96691", "url": "https://cs.wikipedia.org/wiki?curid=96691", "title": "John Piper", "text": "John Piper\n\nJohn Stephen Piper (* 11. ledna 1946 Chattanooga, Tennessee, USA) je americký reformovaný baptistický teolog a autor řady publikací s náboženskou tematikou.\n\nV letech 1974-1980 vyučoval biblistiku na \"Bethel College\" v St. Paulu v Minnesotě; od roku 1980 působí jako pastor sboru \"Bethlehem Baptist Church\" v Minneapolis.\n\nVe své teologii navazuje na Jonathana Edwardse. Roku 1994 inicioval vznik organizace \"Desiring God Ministries\", jejímž cílem je „šířit nadšení pro Boží svrchovanost ve všech věcech pro radost všech lidí skrze Ježíše Krista“.\n\nV češtině vyšla jeho studie o půstu \"Hlad po Bohu\" (Návrat domů, Praha 2005) a \"Nepromarni svůj život\" (Didasko, Vikýřovice 2009).\n\nZ dalších děl jde např. o sborník \"Recovering Biblical Manhood and Womanhood: A Response to Evangelical Feminism\" (1991), který vydal společně s Waynem Grudemem.\n\n"}
{"id": "96696", "url": "https://cs.wikipedia.org/wiki?curid=96696", "title": "Aeronca L-3", "text": "Aeronca L-3\n\nAeronca L-3 byl pozorovací a spojovací letoun vojenského letectva Spojených států během druhé světové války. L-3 byl vojenskou verzí předválečného civilního cvičného typu \"Aeronca Model 65 „Defender“\". Původně získal označení O-58, když byl poprvé objednán pro letectvo. Letoun byl zkoušen v létě 1941 během vojenského cvičení v Louisianě a Texasu, kde byl používán pro různé podpůrné úkoly (spojovací lety, převoz lehkých nákladů).\n\nV době, kdy americké pozemní jednotky vstoupily do bojů druhé světové války, začaly používat letouny L-3 stejným způsobem jako pozorovací balóny v první světové válce – k navádění dělostřelecké palby na místa soustředění nepřátelských jednotek. Také byly využívány pro spojovací a přepravní účely a ke krátkým průzkumným letům, tedy pro úkoly, které vyžadovaly letoun s krátkým vzletem a přistáním na provizorních vzletových a přistávacích drahách.\n\nV době, kdy Spojené státy vstoupily do války, byla Aeronca L-3 (a její sesterský typ Taylorcraft L-2) prohlášeny za operačně zastaralé a nikdy nebyly oficiálně poslány na frontu. Důvodem byla nehezká tendence letounu přecházet do pádu a vývrtky v levotočivé zatáčce, stejně tak jako to, že byly k dispozici novější a modernější typy letadel. Místo na frontu byly posílány k cvičným jednotkám, kde sloužily jako cvičné letouny a „taxíky“. Spojovací piloti začínali výcvik na L-3 a poté přecházeli na větší letouny jako byly Piper L-4 nebo, v případě USAAF, Stinson L-5.\n\nExistují zprávy o tom, že jisté množství L-3 bylo nedopatřením posláno na frontu v severní Africe a následně předáno jednotkám Svobodných Francouzů, které tam tehdy operovaly. Není ale známo, kolik letounů síly Svobodných Francouzů získaly.\n\nPoznámka: označení L znamená \"liaison\" (spojovací), označení O znamená \"observation\" (pozorovací).\n\n\n\n"}
{"id": "96699", "url": "https://cs.wikipedia.org/wiki?curid=96699", "title": "Stíčany", "text": "Stíčany\n\nStíčany je vesnice patřící k městečku Hrochův Týnec. Nachází se 8 km východně od okresního města Chrudim, 10 km jihovýchodně od krajského města Pardubice a asi 110 km východně od hlavního města České republiky Prahy.\n\nStíčany prý existovaly již v polovině 13. století, jak zaznamenává \"Riegrův slovník naučný\" z roku 1872. V knize \"Chrudimsko a Nasavrcko\" se o Stíčanech píše: \n\n\"Ves tato byla odedávna příslušenstvím kláštera Podlažického. I když klášter byl roku 1421 rozbořen, zůstala převážná část jeho statků pohromadě, jež králové čeští nejednou zastavovali nebo jinak v držbu propůjčovali. Tak se roku 1436 dostalo zboží kláštera Podlažického Janu Pardusovi z Vratkova a roku 1460 propůjčil je zastavou král Jiří rodině Kostků z Postupic, v jejíž držbě zboží Podlažické a tedy i Stíčany zůstalo do roku 1539 rodině Slavatů. Před rokem 1599 držel poplužní dvůr ve Stíčanech Cyprián Svitkovský ze Škudel, jenž jej toho roku vyměnil za Hrušovský dvůr v Medlešicích s panem Albrechtem Krupým z Probluze. Albrecht Krupý se zúčastnil českého odboje proti Ferdinandovi II., ale byl přijat na milost, měl zaplatit pokutu za pardon mu udělený. Když dlouho neplatil, byl obeslán 5. února 1629 před komisi k zaplacení pokuty. Nezaplatil, neboť jak víme, zemřel před svým obesláním. Po roce 1630 držel Sučanský dvorec Petr Hubryk, majitel Medlešic. Roku 1644 prodal dvůr za 1700 kop grošů Hynkovi Taláckovi z Ještětic, držiteli zboží Přeskavlckého.\"\n\nRoku 1660 i ves Stíčany byla na čas spojena s Přestavlckým panstvím. Po válce třicetileté v roce 1654 byli ve Stíčanech, mimo dvůr, 4 chalupníci: Jan Sedlák, Jan Horáček, Jan Honzů a Matěj Krčmařík. V 18. století byl oddělen dvůr od vesnice. Ves byla připojena k statku Vejvanovickému, dvůr zůstal u Přestavlk. Majitelé Přestavlk a tím i Stíčan byli: 1644 Hynek Talacko, 1664 Adam Jindřich Talacko, 1668 Leopold Talacko, 1699 Barbora Ludmila Zárubová z Hustiřan, 1704 Norbert Leopold Liebstein z Kolovrat, 1747 Kateřina Auspergová ze Šenfeldu, 1829 František Ausperg, 1860 Josef Keller, 1904 Anna a Karolina Kellerovy, 1915 dr. Karel Regensdorfer. \n\nOd Stíčan ke Hrochovu Týnci po levé straně (dnes před železničním přejezdem) byla samota Zásadí č.p. 1 a č.p. 2. První zpráva existuje z roku 1542. Známá jména držitelů Zásadí: Michal Mladata ze Solopisk, Viktor Puchard z Voděrad, Adam a Ján Vorelští ze Sám, Petr Hroch z Mezilesic, Václav Berka z Dubé, Markéta Talamberková Trčková, Františka Rosálie Beatrice Kinská, Václav Albrecht, 1718 Václav Norbert Oktavián hrabě Kinský. Tím se Zásadí dostalo pod správu Rosic u Chrasti. Roku 1864 č.p. 2 vyhořel a opět bylo vystavěn. Roku 1869 č.p. 1 vyhořel a byl srovnán se zemí. Roku 1871 bylo Zásadí připojeno ke Stíčanům.\n\nVe 20. století Stíčany tvořily spolu s Dvakačovicemi jednu politickou obec, veškeré obecní úřadování se dělo ve Dvakačovicích. Ovšem už roku 1909 se obce rozdělily a obec Stíčany tak získala vlastní obecní úřad. Starostové: 1910–1918 Antonín Velínský, 1919–1920 Josef Hájek, 1921–1930 Josef Dvořák, 1931–1948 František Mejtský, Adolf Voříšek, p. Třisko. Stíčany jako obec náležely k vejvanovické farnosti, do Vejvanovic se také do roku 1951 chodilo do obecné (1.–5. ročník) školy. Místodržitelským výnosem z 17. dubna 1866 byla ve Dvakačovicích zřízena Evangelická refermovaná škola pro děti helvetského vyznání. Do měšťanské školy (6.- 9. ročník) se chodilo do Hrochova Týnce. \n\nPo vzniku samostatné obce se rozběhlo společenské dění v obci. Vznikla Hospodářská beseda (1909), zřízení obecní knihovny (1910), postavena obecní váha (1910), založen hasičský sbor (1922), postupně zakoupeny hospodářské stroje.\n"}
{"id": "96704", "url": "https://cs.wikipedia.org/wiki?curid=96704", "title": "Bradlec (okres Mladá Boleslav)", "text": "Bradlec (okres Mladá Boleslav)\n\nObec Bradlec se nachází v okrese Mladá Boleslav ve Středočeském kraji, rozkládá se asi pět kilometrů severně od Mladé Boleslavi poblíž města Kosmonosy. Žije zde obyvatel.\n\nVes byla založena okolo roku 1250 řádem svatého Jana Jeruzalémského. Název Bradlec vznikl nejspíše od slova bradlo (tj. skalnatý útvar).\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nOd 1. ledna 1980 do 23. listopadu 1990 byla obec součástí města Mladá Boleslav.\n\nVe vsi Bradlec s 309 obyvateli v roce 1932 byly evidovány tyto živnosti a obchody: čedičové závody, 2 hostince, kovář, krejčí, 2 čedičové lomy, porodní asistentka, 3 rolníci, 2 obchody se smíšeným zbožím, trafika.\n\nObec se nachází na vyvýšenině sopečného původu nad řekou Jizerou. Vzhledem k atraktivní poloze v blízkosti Mladé Boleslavi, s výhledem na České středohoří, Jizerské hory a Krkonoše, došlo v posledním desetiletí k dynamickému rozvoji obce s rozsáhlou výstavbou.\n\nSilniční doprava\n\nDo obce vedou silnice III. třídy. Ve vzdálenosti 2 km probíhají silnice I/38 Nymburk – Mladá Boleslav – Doksy – Jestřebí a silnice II/610 Praha – Mladá Boleslav – Turnov.\n\nŽelezniční doprava\n\nŽelezniční trať ani stanice na území obce nejsou. Nejblíže obci je železniční stanice Mladá Boleslav-Debř ve vzdálenosti 2 km ležící na trati 070 z Prahy do Turnova.\n\nAutobusová doprava\n\nDo obce zajížděly v květnu 2011 linky Městské autobusové dopravy Mladá Boleslav. \n\n"}
{"id": "96719", "url": "https://cs.wikipedia.org/wiki?curid=96719", "title": "Viceprezident Spojených států amerických", "text": "Viceprezident Spojených států amerických\n\nViceprezident Spojených států amerických je druhým nejvyšším představitelem USA a podle ústavy USA je předsedou \"ex officio\" Senátu Kongresu USA. Právo na hlasování má však pouze v případě rovnosti hlasů. V pořadí nástupnictví na úřad prezidenta je první, kdo by v případě neschopnosti výkonu funkce prezidenta nastoupil na jeho místo. \n\n\nOsoba vykonávající úřad prezidenta či viceprezidenta musí být naturalizovaný občan USA, tedy zde narozený. Ministr vlády může být narozený v cizině, ale tím mu zaniká možnost vykonávat úřad prezidenta či viceprezidenta.\n\nÚřad viceprezidenta USA dosud zastávali jen muži. V prezidentských volbách 2008 kandidovala na toto místo Sarah Palinová. Jedná se teprve o druhou ženou v dějinách USA, která byla nominována na druhý nejvyšší úřad, v rámci jedné ze dvou největších stran. Poprvé se tak stalo v prezidentských volbách 1984, kdy za Demokratickou stranu neúspěšně kandidovala na úřad viceprezidentky USA newyorská kongresmanka Geraldine Ferrarová (spolu s prezidentským kandidátem Walterem Mondalem).\n\nTento dodatek Ústavy Spojených států byl ratifikován 10. února 1967. Má 4 oddíly a mj. upravuje předání pravomoce prezidenta USA.\n\n\"\"V případě zbavení prezidenta úřadu nebo v případě jeho smrti nebo rezignace stane se prezidentem viceprezident\".\" (XXV.dodatek, oddíl 1.)\n\"\"Kdykoli nastane uvolnění úřadu viceprezidenta, jmenuje prezident viceprezidenta, který se ujme úřadu, ihned po schválení většinou hlasů obou komor Kongresu.\"\" (XXV.dodatek, oddíl 2.)\n\"\"Kdykoli prezident postoupí prozatímnímu předsedovi Senátu a předsedovi Sněmovny reprezentantů písemné prohlášení, že není způsobilý vykonávat pravomoci a povinnosti svého úřadu, a dokud jim nepředá písemné prohlášení o opaku, vykonává takové pravomoci a povinnosti viceprezident jako úřadující prezident.\"\" (XXV.dodatek, oddíl 3.)\n\"\"Kdykoli viceprezident a bud' většina vedoucích sekcí exekutivy, nebo jiného takového útvaru, který může Kongres zákonem zřídit, postoupí prozatímnímu předsedovi Senátu a předsedovi Sněmovny reprezentantů písemné prohlášení, že prezident není způsobilý vykonávat pravomoci a povinnosti svého úřadu, ujme se pravomocí a povinností úřadu viceprezident jako úřadující prezident. \"\" (XXV.dodatek, oddíl 4.)\n\nPosléze když prezident předá dočasnému předsedovi Senátu a předsedovi Sněmovny reprezentantů písemné prohlášení, že nezpůsobilost pominula, ujme se prezident opět pravomocí a povinnosti svého úřadu, pokud viceprezident a většina bud' vedoucích sekcí exekutivy, nebo jiného takového útvaru, který může Kongres zákonem zřídit, nepředá do čtyř dnů prozatímnímu předsedovi Senátu a předsedovi Sněmovny reprezentantů písemné prohlášení, že prezident není způsobilý vykonávat pravomoci a povinnosti svého úřadu. V tomto případě rozhodne spornou otázku Kongres v zasedání, které se - jestliže Kongres nezasedá - za tímto účelem sejde do čtyřiceti osmi hodin. Pokud Kongres během jednadvaceti dnů po přijetí uvedeného písemného prohlášení nebo - jestliže Kongres nezasedá - během jednadvaceti dnů po jeho svolání rozhodne dvoutřetinovou většinou v obou komorách, že prezident je nezpůsobilý vykonávat pravomoci a povinnosti svého úřadu, pokračuje viceprezident v jejich vykonávání jako úřadující prezident. Nestane-li se tak, ujme se opět prezident pravomocí a povinností svého úřadu. \n\nK jeho využití došlo dosud šestkrát:\n1) 12. října 1973 Nixon nominoval na viceprezidenta michiganského kongresmana Geralda Forda po rezignaci Spiro Agnewa.\n2) 9. srpna 1974 rezignoval Richard Nixon na post prezidenta USA.\n3) 20. srpna 1974 nový prezident Ford nominoval na post viceprezidenta bývalého guvernéra New Yorku Nelsona Rockefellera.\n4) 12. července 1985 se na časový úsek, kdy Ronald Reagan podstoupil kolonoskopii, stal úřadujícím prezidentem USA G. Bush st..\n5) 29. června 2002 se na časový úsek (7:09 – 9:29 hod), kdy George W. Bush podstoupil kolonoskopii, stal úřadujícím prezidentem USA R. Cheney.\n6) 21. července 2007 se na časový úsek (7:16 – 9:21 hod), kdy George W. Bush podstoupil kolonoskopii, stal úřadujícím prezidentem USA R. Cheney.\n\nPodle právníků, byl XXV. dodatek (4. oddíl) naplněn i v čase atentátu 31. března 1981 na prezidenta Reagana, kdy se stal de iure úřadujícím prezidentem USA G.Bush.V roce 1997 prezident Bill Clinton odmítl celkovou anestézii při operačním výkonu přišití utrženého čtyřhlavého stehenního svalu právě proto, aby nemusel přenést své pravomoce na viceprezidenta Gorea.\n\n\"I (name) do solemnly swear (or affirm) that I will support and defend the Constitution of the United States against all enemies, foreign and domestic; that I will bear true faith and allegiance to the same; that I take this obligation freely, without any mental reservation or purpose of evasion; and that I will well and faithfully discharge the duties of the office on which I am about to enter. So help me God.\"\n\nČeský překlad:\n\nJá ___ ___, slavnostně přísahám (nebo prohlašuji), že budu podporovat a bránit Ústavu Spojených států proti všem nepřátelům, cizím a domácím, že budu mít pravou víru a oddanost k tomu, že jsem tuto povinnost přijal svobodně bez mentální výhrady nebo účelu vyhnutí, a že budu dobře a věrně plnit povinnosti úřadu, do kterého se chystám nastoupit. K tomu mi dopomáhej Bůh.\n\nOd roku 1937 skládá viceprezident přísahu krátce před prezidentskou přísahou.\nDopravní prostředky k přepravě viceprezidenta USA:\n\nOd roku 1951 má ochranu na starosti viceprezidenta a jeho rodiny Tajná služba USA. Oficiálním sídlem viceprezidenta je Number One Observatory Circle. Jeho kancelář se v Bílém domě nachází v západním křídle a nazývá se \"Ceremonial Office.\"\n\nK prosinci 2018 žilo šest viceprezidentů, úřadující a pět bývalých: \n"}
{"id": "96720", "url": "https://cs.wikipedia.org/wiki?curid=96720", "title": "Jurisdikce", "text": "Jurisdikce\n\nJurisdikce (z lat. \"jūs\" zákon + \"dictio\" výrok) je výkon soudní nebo jiné úřední moci v právních otázkách, nebo vymezení, kdo spadá do jejího rozsahu a obvodu.\n\nV rámci českého práva se při určování, kdo projedná a rozhodne konkrétní věc, mluví o soudní nebo úřední pravomoci a příslušnosti.\n\nV mezinárodním právu se jurisdikcemi rozumí většinou jednotlivé státy (vyplývá z jejich suverenity). V případě federací to ale mohou být i jednotlivé spolkové země. Existují i státy jako je Velká Británie, jejíž čtyři země tvoří tři různé jurisdikce (Anglie a Wales, Skotsko, Severní Irsko). V mezinárodním právu se rozlišujé dva druhy jurisdikce, územní (každý je podřízen moci státu, kde se zdržuje) a osobní (občan podléhá jurisdikci domovského státu, i když není zrovna na jeho území).\n\nO jurisdikci lze také mluvit u mezinárodních organizací (např. jurisdikce Mezinárodního trestního soudu) a nadnárodních organizací (např. jurisdikce Evropské unie).\n\nJurisdikce má vlastní insignie využívané hlavně v heraldice - jsou to meč (pro moc světskou) či berla (pro moc duchovní).\n\n"}
{"id": "96723", "url": "https://cs.wikipedia.org/wiki?curid=96723", "title": "Řeholnice", "text": "Řeholnice\n\nŘeholnice je členka ženského církevního řádu, která se řídí předepsanými pravidly, řeholí (z latinského \"regula\" – pravidlo), a která se k tomu zavázala slavnými řeholními sliby. Významově podobná slova mniška a jeptiška označuje členku některých řádů či obecněji ženský protějšek mnicha. Jako novicka se označuje žena, která ještě nesložila řádové sliby a na plnoprávné členství v řádu se připravuje. Řeholnice se obvykle oslovuje jako „sestra“. Ženské řeholní společenství vede \"matka představená\" či – v některých řádech – \"abatyše\".\n\nKřesťanské řeholnice existují zejména v církvi římskokatolické a pravoslavné, nicméně existují i u některých protestantských denominací, např. u luteránů či anglikánů.\nStejně jako mužští mniši se řeholnice mají řídit evangelijními radami chudoby, čistoty, a poslušnosti, k nimž se zavazují řeholními sliby, a dodržovat řeholi, pravidla svého řádu. Zpravidla oblékají řeholní roucho typické pro daný řád či kongregaci.\nOděv, který křesťanské řeholnice nosí na znamení zasvěcení a jako svědectví o chudobě, se tradičně nazýval \"hábit\" (z latinského \"habitus\"), v současné době se používají spíše slova \"řeholní oděv\" nebo \"řeholní šat\".\n\nŘeholnice nejčastěji konají charitativní činnost v nemocnicích, ozdravovnách, sirotčincích, v ústavech pro tělesně a duševně postižené nebo učí a vychovávají dětí ve školách a jiných zařízeních. Všechny řeholnice se kromě toho věnují modlitbě a kontemplaci, pro příslušnice kontemplativních řádů je to hlavní náplň činnosti.\n\nŽeny, žijící v jiných náboženstvích (buddhismus, taoismus) podobným způsobem života jako křesťanské řeholnice, se zpravidla označují jako mnišky, někdy se však podle křesťanských vzorů označují i jako jeptišky či řeholnice. Mniška je ženská forma slova mnich (ze starohornoněmeckého \"munih\", původně přes latinské \"monicus\", \"monachus\" z řečtiny \"monachós\" = poustevník, jediný, samotný).\nRůzné tradice se liší i stupněm důstojnosti a oprávnění, jež ženám poskytují – například v Thajsku nepožívají ženské příslušnice klášterů stejných práv jako mužští mniši, kdežto v Japonsku jsou považovány za plně rovnoprávné.\n\n\n\n"}
{"id": "96728", "url": "https://cs.wikipedia.org/wiki?curid=96728", "title": "Záskalí", "text": "Záskalí\n\nNázev Záskalí (tj. „místo za skalou“) má více sídel:\n\na míst: \n\n"}
{"id": "96729", "url": "https://cs.wikipedia.org/wiki?curid=96729", "title": "Vaud", "text": "Vaud\n\nVaud je kanton na západě Švýcarské konfederace v blízkosti Ženevského jezera. Úředním jazykem je zde francouzština. Jeho metropolí je Lausanne.\n\nFrancouzsky: \"Vaud\", německy: \"Waadt\", italsky: Vaud, rétorománsky: \"Vad\", anglicky: \"Vaud\".\n\nÚzemí kantonu se táhne od Ženevského jezera na jihu, k Neuchâtelskému jezeru na severu. Na severozápadě v pohoří Jura hraničí s francouzskými departementy Ainem, Jurou a Doubsem, na jihozápadě s kantonem Ženevou, na jihu v Ženevském jezeře s francouzským Hornosavojským departementem, na jihovýchodě s kantonem Valais, na východě s kantony Fribourgem a Bernem a na severovýchodě s kantonem Neuchâtel. Celková rozloha kantonu činí 3 212 km².\n\nNejsevernější částí kantonu je exkláva tvořená územím bývalého okresu Avenches, obklopená kantonem Fribourg a Neuchâtelským jezerem. Na druhou stranu se však uvnitř Vaudského území nacházejí dvě exklávy kantonu Fribourg, a dvě exklávy kantonu Ženeva, tvořené územím obce Céligny.\n\nHory na jihovýchodě jsou součástí Švýcarských Alp. Nachází se zde Diableretský ledovec a několik oblíbených lyžařských cílů, jako jsou Villars, Les Diablerets a Leysin. Střední část kantonu je naopak složená z morén a pahorkatin. V blízkosti jezer se rozkládají roviny.\n\nZdejší kantonální parlament, který má 150 poslanců, se nazývá „Velká rada“ (francouzsky \"Grand Conseil\"). Sedmičlenná vláda se nazývá „Státní rada“ (francouzsky \"Conseil d'Etat\").\n\nVe středověku bylo území moderního kantonu Vaud dlouho rozděleno mezi více států. Většina území moderního kantonu Vaud byla až do roku 1536 součástí Savojského hrabství, několik územně nesouvisejících částí (Grandson, Orbe-Échallens) bylo součástí Burgundského vévodství. Součástí Savojska byla však i západní část moderního kantonu Fribourg. Na těchto územích Savojsko vytvořilo Baronství Vaud. Roku 1403 se součástí Švýcarska stala malá část moderního kantonu Vaud, tvořená územím bývalého okresu Pays-d’Enhaut, jež se roku 1555 stala součástí kantonu Bern. Roku 1475 získal kanton Bern jihovýchodní část Baronství Vaud, tvořenou územím moderního okresu Aigle. Roku 1536 pak kantony Bern a Fribourg dobyly zbytek území baronství Vaud, které si následně rozdělily mezi sebe. Obyvatelé bernské části bývalého baronství považovali kanton Bern za okupanta a v období Velké Francouzské revoluce vyhnali v lednu 1798 bernského fojta a vyhlásili roku 1798 Lemanskou republiku. Po příchodu francouzské armády pak byla Lemanská republika přeměněna v Kanton Léman, přičemž součástí kantonu nebyly severovýchodní části moderního kantonu Vaud (například město Avenches), které byly nově začleněny do kantonu Fribourg. Od roku 1801 usilovaly tyto části o připojení ke kantonu Léman. Roku 1803 pak na základě Napoleonem vydaných mediačních akt vzniká moderní kanton Vaud, jehož součástí se staly i oblasti připojené roku 1798 ke kantonu Fribourg.\n\nOd roku 1803 se kanton členil na 19 okresů (francouzsky \"district\"). K 1. lednu 2008 vstoupila v platnost správní reforma, která počet okresů snížila na 10:\n\n\nOkresy se dále člení na 309 obcí (francouzsky \"Commune\").\n"}
{"id": "96730", "url": "https://cs.wikipedia.org/wiki?curid=96730", "title": "Mistrovství světa", "text": "Mistrovství světa\n\nMistrovství světa je termín označující ve většině případů nejprestižnější klání, které má určit, který hráč (tým) daného odvětví je ten nejlepší na celém světě. Na většinu mistrovství je potřeba se kvalifikovat, jednak proto aby byla zaručena určitá úroveň, jednak proto, že většinou není možné uspořádat turnaj pro neomezený počet účastníků. V méně zastoupených odvětvích se však i mistrovství světa pořádají jako otevřené turnaje.\n\nNěkterá mistrovství světa se označují jako neoficiální. Jsou to většinou taková mistrovství, která nejsou zaštítěna nějakou mezinárodní organizací zastřešující reprezentanty dané disciplíny a jsou jako mistrovství světa označovány pouze pořadateli daného turnaje. \n\nNěkterá sportovní odvětví, včetně olympijských sportů, oficiální mistrovství nepořádají. Příkladem takového sportu je tenis. Jako neoficiální mistrovství světa bývá někdy označován turnaj mistrů a mistryň v kategoriích jednotlivců a dvojic, v týmových soutěžích se pak jedná o mužský Davis Cup, ženský Fed Cup a ve smíšených družstvech Hopman Cup. Mezinárodní tenisová federace na konci sezóny slavnostně vyhlašuje mistry světa na základě výkonů hráčů v průběhu celého kalendářního roku, viz mistři světa ITF.\n\nNejčastěji bývá mistrovství pořádáno ve sportovních odvětvích. V pravidelných intervalech (obvykle po roce, dvou nebo čtyřech) se scházejí sportovci všech zemí, aby poměřili své síly a byl určen ten nejlepší:\n\n\n\n\n\n\n\n\n\n\n\nMistrovství světa jsou pořádána i v řadě deskových her:\n\nNebo karetních:\n\nMistrovství světa se však pořádají i v méně tradičních disciplínách:\n\nMistrovství světa probíhají též v disciplínách pro zvířata:\n\n"}
{"id": "96734", "url": "https://cs.wikipedia.org/wiki?curid=96734", "title": "Bouda (dělostřelecká tvrz)", "text": "Bouda (dělostřelecká tvrz)\n\nDělostřelecká tvrz Bouda je jednou z pěti stavebně dokončených tvrzí v České republice budovaných v rámci československého opevnění proti Německu. Nachází se v nejjižnější části Orlických hor v Bukovohorské hornatině v masívu stejnojmenné hory asi 6 km západně od města Králíky a asi 7 km severně od města Jablonné nad Orlicí. Je přístupná veřejnosti jako muzeum.\n\nPrvní obhlídka prostoru budoucí tvrze Bouda se uskutečnila v září 1934. Podrobný průzkum terénu poté probíhal až do listopadu 1935. V zimě mezi lety 1935 a 1936 byl kpt. žen. Ing. Vladimírem Resnerem za velkého přispění ppor. žen. Ing. Karla Hrubce vypracován projekt tvrze. Na jaře 1936 byly vyzvány vybrané stavební firmy k účasti na konkurzu na samotnou výstavbu tvrze. Vybrána byla firma Ing. Zdenko Kruliš, Praha II. Stavba tvrze byla zadána 28. 8. 1936, staveniště převzato 15. 9. a práce započaly 1. 10. Doba výstavby stanovena na 20 měsíců, tj. do 31. 5. 1938. Dodatečně 14. 7. 1937 byla firmě zadána i výstavba dělostřelecké otočné věže K-S 22 a 27. 4. 1938 pak výstavba trojice kabelových komor. Stavební lhůta byla prodloužena do konce června 1938, což se ovšem týkalo pouze prací na kabeláži. Plánovaná částka za kompletní výstavbu tvrze včetně materiálu dodávaného vojenskou správou mimo režii firmy činila 28 553 000 Kč. Firmě samotné byla vyplacena částka 21 781 661,48 Kč.\n\nZ hlediska vojenského dozoru byla stavba vedena jako samostatný stavební podúsek 4./III. Velitelem byl mjr. stav. Ing. Karel Burian a jeho zástupcem projektant tvrze kpt. žen. Ing. Vladimír Resner. Stavbyvedoucím se stal por. děl. Ing. Antonín Budínský.\n\nV rámci výstavby tvrze došlo k pěti smrtelným úrazům, kvůli čemuž drží Bouda společně s tvrzí Smolkov smutný primát. Příčina jednoho není dosud známa, příčinou druhého bylo porušení zákazu jízdy osob nákladním výtahem a trojice horníků zahynula, když patrona dynamitu nevybouchla celá a následně došlo k výbuchu z důvodu naražení sbiječky do kusu nevybuchlé patrony. Obětem posledně jmenovaného neštěstí je věnována pamětní tabulka v podzemí pod místem tragédie.\n\nVchodový objekt československé dělostřelecké tvrze byl vždy zásadně budován na skrytém místě na odvráceném svahu v dostatečné vzdálenosti od hlavního obranného postavení. Nebylo předpokládáno jeho přímé zapojení do bojů, naopak i během nich mělo probíhat nerušené zásobování tvrze. V objektu se nachází vjezd pro nákladní automobily, vchod pro pěší, překladiště na pevnostní dráhu o rozchodu 600 mm, nasávání vzduchu pro centrální filtrovnu, dopravní kancelář a místnosti obvyklého zázemí. Byl vyzbrojen jedním těžkým kulometem vz. 37 v pravé vnější střílně a lehkým kulometem vz. 26 v levé vnější střílně, ve střílně v prvních pancéřových vratech, v prvním zalomení vjezdu a ve dvou pancéřových zvonech na střeše objektu. \n\nObjekt byl vybetonován 2. - 14. 10. 1937 ve IV. třídě odolnosti. Kubatura betonu je 4860 m³. Během okupace došlo k vytržení pancéřových zvonů, což objekt značně devastovalo. Na přelomu čtyřicátých a padesátých let došlo k odstřelení jeho čelní masky a jejímu následnému dobetonování podle původních plánů firmou Baraba Litice. Díky této opravě je K-S 22a jediným vchodovým objektem v rámci československého opevnění, který si uchoval svou původní podobu. V současné době se zde nachází vstup do muzea.\n\nObjekt věže byl vybudován pro hlavní zbraň tvrze, dvojice 10 cm houfnic vz. 38 umístěné v dělostřelecké otočné a výsuvné věži. Jeho betonáž proběhla 22. 11. - 7. 12. 1937 ve IV. třídě odolnosti a kubatura betonu je 2 680 m³. Na podzemní systém tvrze je napojen svislou schodišťovou a výtahovou šachtou. Kromě otočné věže byl vyzbrojen ještě lehkým kulometem vz. 26 v pancéřovém zvonu. Soustrojí věže nebylo nikdy osazeno. Unikátním dnes tento objekt činí fakt, že jako u jediného u něj nikdy nedošlo k zabetonování šachty. Pancéřový zvon byl vytržen během okupace. Interiér objektu je přístupný v rámci běžných prohlídek muzea.\n\nPěchotní srub leží na linii hlavního obranného postavení, nejpozději kde měl být zastaven postup útočníka. Hlavní výzbrojí objektu byly trojice dvojčat těžkých kulometů vz. 37 (dvě ve střílnách směřujících na sousední pěchotní srub K-S 20 \"Na Pupku\" a jedno v pancéřové kopuli směřující na objekt K-S 23 \"Teta\". Lehké kulomety vz. 26 se nacházely v jedné pomocné střílně a v pancéřovém zvonu.) Objekt byl vybetonován 19. - 25. 8. 1937 ve IV. třídě odolnosti a jeho kubatura je 1 736 m³. Na podzemní systém tvrze je napojen svislou schodišťovou a výtahovou šachtou. Zvon i kopule byly vytrženy v období okupace. Interiér objektu je přístupný v rámci nepravidelně provozovaných delších typů prohlídek muzea.\n\nPěchotní srub leží na linii hlavního obranného postavení, nejpozději kde měl být zastaven postup útočníka. Hlavní výzbrojí objektu bylo jedno dvojče těžkých kulometů vz. 37 v pancéřové kopuli směřující na sousední objekt K-S 24 \"Libuše\". Další lehký kulomet vz. 26 byl osazen v pancéřovém zvonu. V dalším pancéřovém zvonu měla být umístěna speciální pozorovací optika a objekt díky tomu měl sloužit jako pozorovatelna pro tvrz i okolní objekty opevnění a polní jednotky. Pozorovací zvon byl sice osazen, ale svůj účel nesplňoval, proto byl opět vytažen a odlit nový. Díky mnichovské dohodě a odstoupení pohraničí Německu ale již nebyl osazen, díky čemuž se na Boudě dochovala jediná původní neporušená zvonová šachta. Srub K-S 23 byl vybetonován 26. 7. - 2. 8. 1937 ve IV. třídě odolnosti s kubaturou betonu 2 098 m³. Je unikátní tím, že na něm nebyly umístěny žádné klasické střílny. Kromě něj byla tato praxe na objektu československého těžkého opevnění uskutečněna již jen na dělostřelecké pozorovatelně MO-S 42 \"Nad hájem\" tvrze Smolkov. Na podzemní systém tvrze je napojen svislou schodišťovou a výtahovou šachtou. Během okupace byl vytržen pancéřový zvon i kopule. Interiér objektu není veřejnosti přístupný.\n\nPěchotní srub leží na linii hlavního obranného postavení, nejpozději kde měl být zastaven postup útočníka. Hlavní výzbrojí objektu byla trojice dvojčat těžkých kulometů vz. 37. Dvě ve střílnách směřovaly na sousední pěchotní srub K-S 25 \"V sedle\" a jedno v pancéřové kopuli na sousední K-S 23 \"Teta\". Ve dvou pancéřových zvonech a ve dvou pomocných střílnách byly umístěny další čtyři lehké kulomety vz. 26. Netypické je použití standardního vchodu pro pěší na úrovni bojového patra, jako je tomu u izolovaných, tj. netvrzových objektů. Důvodem je určitá odlehlost objektu a uvažované uplatnění při výpadu pěchoty na povrch tvrze. Objekt byl vybetonován 8. - 19. 7. 1937 ve IV. třídě odolnosti o kubatuře betonu 2 192 m³. Během okupace došlo k vytržení pancéřových zvonů a kopule. U stěny objektu byla odpálena silná nálož, která způsobila prohnutí přilehlé stěny a jeho posunutí po základové desce asi o půl metru. Ve schodišťové a výtahové šachtě, pomocí které byl srub napojen na podzemní systém tvrze, je místo posunu zřetelné. Interiér objektu je přístupný v rámci nepravidelně provozovaných delších typů prohlídek muzea.\n\nV rámci výstavby tvrze byla na jejím povrchu vybudována trojice kabelových komor. Jedná se o zapuštěné malé objekty uzavřené poklopem a sloužící jako stykové místo pro telefonní kabely. Dvě jsou napojené litinovou trubkou na místnosti stejného určení v podzemí tvrze, třetí měla sloužit ke spojení linek z obou předchozích. Kabelová komora pro telefonní kabel vedoucí z vchodového srubu se nachází pod ním na dně údolí Těchonínského potoka.\n\nMezi 22. 7. 1936 a 16. 6. 1937 byla firmou Litická akciová společnost ke vchodovému srubu z Těchonína vybudována pevnostní silnice. Sloužit měla k zásobování dokončené pevnosti. Za účelem zásobování výstavby si stavitel Kruliš prodloužil lesní cestu z Lichkova. Pro rozvoz vytěžené hlušiny byla na povrchu tvrze zřízena 1,1 km dlouhá úzkorozchodná trať. Na další pozůstatky objektů zařízení staveniště lze narazit dodnes.\n\nPřes areál povrchu tvrze byly budovány dva sledy objektů lehkého opevnění vz. 37. Jejich výstavba byla v době odstoupení pohraničí pouze v počáteční fázi a tak žádný z nich nebyl dokončen. Lze zde nalézt jen několik pozůstatků stavenišť. Z organizačního hlediska se jednalo o jinou s tvrzí nesouvisející stavbu.\n\nSouhrnná délka chodeb a sálů se blíží dvěma kilometrům.\n\nVchodový srub K-S 22a byl na podzemní systém napojen za pomoci kolejové svážnice. Stavebně je svážnice součástí vchodového srubu. Jedná se o 18 metrů dlouhou chodbu klesající ve sklonu 25 procent. Na hranách 26 schodových stupňů byla instalována dvojice kolejí o rozchodu 600 mm, po kterých jezdila dvojice speciálních vozíků sloužících k vodorovné přepravě klasických železničních vozíků po schodišti. Oba byly napojeny lany na výtahový stroj v horní stanici svážnice a jezdily kyvným způsobem - jeden nahoru a jeden dolů přičemž se navzájem vyvažovaly. Jeden z původních svážnicových vozíků je k vidění v expozici muzea.\n\nPo celé délce 780 metrů dlouhé hlavní galerie je instalována pevnostní dráha o rozchodu 600 mm. Na galerii se ve směru od vchodového srubu nacházejí:\n\nJedná se o jedinou odbočku vybavenou pevnostní železnicí. Na konci se nachází trojice sálů, z nichž jeden sloužil jako velitelství věže a dva jako skladiště munice M2. Z obou skladovacích sálů vedou krátké chodby ke schodišťové a výtahové šachtě do objektu na zemském povrchu. Jsou zde i místnosti pro strojovnu výtahu, kompresor a transformátor.\n\nPěchotní sruby K-S 21 \"Kazi\" a K-S 23 \"Teta\" nemohly být díky svému umístění v terénu napojeny chodbou z úrovně hlavní galerie. Ta by se v případě takového řešení ocitla nebezpečně blízko zemskému povrchu. Proto byla na jejím konci vyhloubena 12 metrů hluboká svislá schodišťová a výtahová šachta. Pod ní pokračuje chodba již bez železnice stejným směrem a pak se větví k oběma objektům. Tato výšková úroveň podzemí má vlastní odvodňovací štolu. V prostoru horního konce vyrovnávací šachty je umístěn nouzový východ pro posádku.\n\nDíky minimálním pozdějším stavebním zásahům se tvrz Bouda dochovala téměř v autentickém stavu. Díky tomu je zařazena na seznam kulturních památek České republiky. V expozici muzea se mimo jiné nacházejí:\n\nV jednom z kasárenských sálů se nachází pietní místo věnované příslušníkům ozbrojených složek Československa padlým za vlast v závěru 30. let.\n\nDělostřelecká tvrz Bouda je chráněným zimovištěm netopýrů. Z důvodu výskytu vzácného netopýra černého a netopýra velkého byla zařazena mezi evropsky významné lokality v rámci systému Natura 2000 pod názvem Bouda u Těchonína.\n\nTvrz Bouda není napojena na veřejnou silniční síť. Nejbližší místo vhodné k zaparkování je u rozhledny na Suchém vrchu nebo na konci obce Těchonín. Z obou míst je to ke vstupu do tvrze asi 3,5 km.\n\nV přibližně stejné vzdálenosti nepřesahující 7 km se nacházejí železniční stanice Těchonín, Mladkov a Lichkov na trati Letohrad - Králíky.\n\n\nK pěšímu přístupu k tvrzi je možné využít i okružní naučnou stezku Betonová hranice věnovanou historii československého opevnění. Výchozí bod je v Mladkově. Jižní varianta sleduje červeně značenou Jiráskovu cestu, severní pak nejprve žlutě značenou trasu 7321 s přechodem na zeleně značenou trasu 4298 přicházející od Lichkova.\n\nPřístupové trasy se nacházejí na území přírodního parku Suchý vrch - Buková hora.\n\n\nAreálem tvrze prochází zeleně značená běžkařská trasa Čenkovice - Mladkov. Žlutě značená variantní trasa končí přímo před vstupem a ze zelené je na ní třeba odbočit.\n\n\n"}
{"id": "96742", "url": "https://cs.wikipedia.org/wiki?curid=96742", "title": "Počepice", "text": "Počepice\n\nPočepice je obec ve Středočeském kraji, na Sedlčansku, v jihovýchodní části okresu Příbram. Leží v údolí Počepického potoka pod Počepickou horou (539 m) při silnici Sedlčany–Petrovice, 9 km jižně od Sedlčan a 18 km severně od Milevska, vzdušnou čarou 36 km jihovýchodně od okresního města Příbrami. Žije zde obyvatel.\n\nPrvní písemná zmínka o obci pochází z roku 1219, je ale pravděpodobné, že obec vznikla už někdy v 11. století. Název obce plyne ze slova čáp, protože místní vladykové měli ve svém znaku čápa.\n\nKolem roku 1300 byl vystavěn tehdy gotický kostel sv. Jana Křtitele, který byl v roce 1790 přestavěn v barokním slohu. Je to jednolodní stavba s nízkým presbytářem a sakristií na severní straně. Jejím typickým znakem je mohutná hranolová věž s cibulovitou bání. V kostele jistou dobu jako farář kázal spisovatel Jan Křtitel Roškot. Druhou nejvýznamnější památkou je patrová barokní fara z roku 1773. Při cestě na Vysoký Chlumec stojí barokní sochy sv. Vojtěcha a Jana Nepomuckého. Od kostela vede znovu obnovená křížová cesta z let 1861–1878. Obnovena byla v roce 2001.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Počepice \"(přísl. Oukřtalov, Skuhrov, Vitín, 740 obyvatel, poštovna, telegrafní úřad, telefonní úřad, katol. kostel, 2 sbory dobrovolných hasičů, Společenstvo různých živností)\" byly v roce 1932 evidovány tyto živnosti a obchody: 2 holiči, 3 hostince, kapelník, 2 koláři, 2 kováři, 2 krejčí, mlýn, 3 obuvníci, pekař, pokrývač, 2 porodní asistentky, 4 řezníci, 3 obchody se smíšeným zbožím, Spořitelní a záložní spolek pro Počepice, Spořitelní a záložní spolek pro Počepice, Vys. Chlumce a Habří, švadlena, 3 trafiky, 3 truhláři.\n\nPo roce 1989 vzniklo v obci větší množství nových podnikatelských subjektů \"(např. Výroba medového pečiva (perníků), různé menší zednické a stavebnické firmy nebo taneční škola)\". V současnosti v obci působí 3 spolky \"(Sbor dobrovolných hasičů, TJ Sokol a Myslivecký spolek)\". V obci i jejích osadách je relativně živý společenský život. V Počepicích působí pošta, mateřská a základní škola (už pouze 1. stupeň) a obecní knihovna s přístupem k internetu. Nedaleko kostela stále funguje historický hostinec U čápa, navštěvovaný spíše místními obyvateli, na severním okraji obce při hlavní silnici vznikla nová „Počepická hospůdka“, která funguje i jako prodejna potravin a celotýdenním rozsahem provozu a doplňkovým vybavením včetně dětského hřiště se zaměřuje na turisty i na obyvatele okolních obcí.\n\nObec Počepice se skládá z pěti částí na čtyřech katastrálních územích:\n\nDopravní síť\n\nObcí prochází silnice II/105 Sedlčany – Vysoký Chlumec – Petrovice – Milevsko.\n\nVeřejná doprava 2012\n\nZastavuje zde několik autobusových linek, které zajišťují spojení zejména do Sedlčan, přirozeného spádového centra oblasti. Na návsi v Počepicích (zastávka „Počepice“) zastavují pouze autobusové linky v relaci Praha – Milevsko a víkendový spoje dopravce, které jezdí z pražského terminálu Na Knížecí přes Štěchovice.\n\nLokální dopravu v pracovních dnech zajišťuje ještě autobusová linka Sedlčany – Petrovice, která nejede přes náves, ale jen přes okraj vsi a staví u hřiště, přes Rovinu a Veselíčko jezdí kromě ní ještě linka Sedlčany – Sedlec-Prčice. Od 14. června 2009 byly zdejší místní i dálkové linky zahrnuty do Středočeské integrované dopravy.\n\n\nPověst se vztahuje k pískovcovým sochám u silnice z Počepic na Vysoký Chlumec. Sochy Jana Nepomuckého a svatého Vojtěcha byly zhotoveny jako projev díků a vděčnosti. V dřívějších dobách byl v těchto končinách močál, kde strašila nebezpečná světélka. V mlze zabloudil a sjel z cesty pán na koni. Dostal se až do těchto míst. Bloudil a nechal koně jít volně, řídil se jeho instinktem. Kůň se nenadále splašil a polekal se, když z bažin vzlétl pták. Jezdec spadl a brodil se dál sám, bez koně, aniž by tušil, zda jde správným směrem. Vydal se tam, kde se mu zdálo, že vidí světlo. Ale to po chvíli zmizelo a zase se objevilo jinde. Z posledních sil začal volat o pomoc. Náhle uslyšel lidský hlas. Zanedlouho ho našel myslivec, který jej vyvedl a nechal u sebe přenocovat. Pán se mu odměnil a jako poděkování za záchranu svého života, nechal postavit tyto sochy.\n\nEvald Schorm natočil v Počepicích film \"Farářův konec\" (1968).\n\n"}
{"id": "96743", "url": "https://cs.wikipedia.org/wiki?curid=96743", "title": "Volby do Evropského parlamentu v Česku 2004", "text": "Volby do Evropského parlamentu v Česku 2004\n\nVolby do Evropského parlamentu 2004 se uskutečnily v Česku v pátek 11. června od 14:00 do 22:00 a v sobotu 12. června od 8:00 do 14:00 (sčítání výsledků začalo až v neděli 13. června od 22:00) simultánně s ostatními zeměmi EU, tedy jen měsíc a půl po vstupu České republiky do Unie. O 24 mandátů, které Česku v Evropském parlamentu připadlo, se ucházelo 32 stran a hnutí v rámci jediného volebního obvodu zahrnující celou republiku. \n\nVe volbách zvítězila kandidátka opoziční ODS vedená Janem Zahradilem, naopak vládnoucí ČSSD naprosto propadla, což později vedlo k rezignaci premiéra Vladimíra Špidly. Jedním z mála momentů, které upoutaly pozornost v celkově málo vnímané předvolební kampani, byly neshody volebního lídra kandidátky NEI bývalé pornoherečky Dolly Buster s vedením její strany a její vystupování v médiích či kandidatura kontroverzního podnikatele Viktora Koženého.\n\nHlasování se zúčastnilo 28,32 % oprávněných voličů, z nichž 99,51 % (2 332 862) hlasovalo platně.\n\n"}
{"id": "96748", "url": "https://cs.wikipedia.org/wiki?curid=96748", "title": "Anoa", "text": "Anoa\n\nAnoa je nejmenší a zároveň vývojově nejstarší z dosud žijících turů. Dorůstá kohoutkové výšky 70 až 90 cm a hmotnosti 180 až 270 kg. Délka těla se pohybuje kolem 160 cm. Trup je oválný, nohy štíhlé. Rohy krátké, rovné, trojúhelníkového či oválného průřezu. Výskyt je omezen na indonéský ostrov Celebes, přičemž větší, tmavý a hojnější anoa nížinný obývá údolí, zatímco drobnější, světleji zbarvený a vzácnější anoa horský pohoří střední a jižní části ostrova. Anoa horský má mnohem hustší, v mládí téměř vlnitou srst, zatímco anoa nížinný má srst tuhou a řídkou, často s bílou kresbou na hrdle a hlavě. Anoa nížinný má také silnější a poněkud delší rohy. V současnosti bývají oba poddruhy někdy klasifikovány i jako samostatné druhy.\n\n\n\n"}
{"id": "96754", "url": "https://cs.wikipedia.org/wiki?curid=96754", "title": "Arni", "text": "Arni\n\nArni (\"Bubalus arnee\") neboli divoký buvol indický je mohutný asijský tur, z něhož byl domestikací vyšlechtěn buvol domácí (\"Bubalus arnee\" f. \"bubalis\").\n\nArni patří k nejmohutnějším turům. V dospělosti dorůstá kohoutkové výšky 180 až 190 cm, délky těla 280-320 cm a hmotnosti 850-1200 kg. Pohlaví se od sebe velikostí neliší. Hlava arniho je ozdobena mohutnými dozadu stočenými rohy, které dorůstají více než 170 cm délky. Byl zaznamenán i exemplář s rohy 194 cm dlouhými. Končetiny jsou poměrně krátké, opatřené širokými kopyty, tělo pokrývá jen řídká, štětinovitá srst, která může mít šedé až žlutohnědé zbarvení. Nejhustší srst mají buvoli na konci ocasu, ušních boltcích a někdy i na čele, mezi rohy. Ve zbarvení arniho převažuje lysá, šedá kůže. Mláďata mají hustší srst než dospělá zvířata.\n\nArni obývá roztroušeně oblast jižní a jihovýchodní Asie od Indie až po ostrov Borneo. V přední i zadní Indii se vyskytuje největší a dosud nejhojnější poddruh arni indický (\"Bubalus arnee arnee\"), který se vyznačuje tmavě šedým zbarvením. Na Srí Lance žije drobnější, velmi vzácný arni cejlonský (\"Bubalus arnee migona\"). Hornaté oblasti Ásámu a Barmy obývá kriticky ohrožený arni ásámský (\"Bubalus arnee fulvus\"), vyznačující se hnědým až rezavým zbarvením a poměrně hustou srstí. Na severu Bornea se rovněž již vzácně vyskytuje menší, světle šedý arni bornejský (\"Bubalus arnee hosei\"). Jako poddruh arniho byl dříve klasifikován také drobný, kriticky ohrožený buvol tamarau (\"Bubalus mindorensis\") z filipínského ostrova Mindoro. V současnosti je ale většinou pokládán za samostatný druh.\n\nArni preferuje bažinaté oblasti, rákosiny, vlhké louky či náhorní planiny, ale nevyhýbá se ani pralesům. Je pro něj nezbytný dostatek vody, v níž se rád válí, odpočívá či přežvykuje. Dokáže výborně plavat a dokonce se i potápět. Živí se zejména vodními a bahenními rostlinami, včetně rákosu a ostřice, ale také travou a listy. Buvoli žijí v rodinných tlupách, tvořených vedoucím býkem, několika kravami a jejich mláďaty, tvoří je zpravidla 10-30 zvířat. Mladí býci tvoří samostatné \"mládenecké tlupy\". Přestárlí, zranění nebo nemocní býci žijí samotářsky a mohou být značně agresívní. Často se zdržují ve společnosti jelenů, nosorožců a dalších býložravců. Stálými společníky buvolů arni jsou volavky rusolavé, které je zbavují parazitů a rovněž varují před nebezpečím. Přirozeným predátorem arniho je pouze tygr.\n\nBuvoli arni se mnohdy pasou společně s domácími buvoly nebo se druží s buvoly zdivočelými, s nimiž se i kříží. Soužití divokých buvolů s domácími je však problematické, protože při něm dochází k narušováni genofondu arniů a rovněž k šíření chorob, jako je mor skotu, slintavka a kulhavka, které decimují populaci ohrožených arniů.\n\nŘíje buvolů arni probíhá v podstatě po celý rok, především v průběhu monzunového období. Kráva je březí 310-320 dní a rodí pouze jedno tele, dosahující po narození hmotnosti kolem 30 kg. Mládě se drží matky 18 měsíců a vodící krávy bývají velmi agresívní, mohou smrtelně zranit neopatrné lidi a útočí dokonce i na pracovní slony. Buvoli pohlavně dospívají ve třetím roce života a mohou se dožít 25-30 let.\n"}
{"id": "96758", "url": "https://cs.wikipedia.org/wiki?curid=96758", "title": "Izmajlovskaja (stanice metra v Moskvě)", "text": "Izmajlovskaja (stanice metra v Moskvě)\n\nIzmajlovskaja () je stanice moskevského metra.\n\nIzmajlovskaja je povrchová stanice, nacházející se na Arbatsko-Pokrovské lince, v její východní části (je třetí od konce). Spolu se stanicí Vychino patří k jediným dvěma povrchovým, vybudovanými mimo Filjovskou linku. Přestože stanice podobného typu v ruské metropoli poškozují prudké výkyvy teplot během roku, i velmi nepříznivé počasí, v 50. a 60. letech byly stavěny v realtivně velkém počtu ve snaze snížit stavební náklady; ražba tunelů je několikanásobně náročnější než stavba povrchového úseku.\n\nIzmajlovskou tvoří ostrovní nástupiště, které je kryté střechou podpíranou jednou řadou sloupů. Z východního konce nástupiště vedou eskalátory do proskleného vestibulu umístěného nad úrovní stanice na mostě který přechází trať metra. Na druhém, západním konci vychází výstup do podchodu, který se rovněž napojuje na přilehlé ulice.\n\nStanice byla postavena roku 1961 jako součást úseku Partizanskaja – Pervomajskaja, jejím účelem bylo nahradit nedalekou a zrušenou původní \"Pervomajskou\". Současná stanice Izmajlovskaja spojuje Izmailovský park se zbytkem města.\n\n"}
{"id": "96759", "url": "https://cs.wikipedia.org/wiki?curid=96759", "title": "Pohár Intertoto 2006", "text": "Pohár Intertoto 2006\n\nV roce 2006 se Intertoto Cup hrál poprvé podle nového formátu. Každá členská země UEFA mohla vyslat jen jediného zástupce, hrála se tři kola místo pěti, do Poháru UEFA postupovalo jedenáct týmů na rozdíl od dřívějších tří, ale nepostupovali rovnou do 1. kola, ale už do 2. předkola.\n\n!style=\"background:#ff0000;\" colspan=\"5\"|Severní Evropa\n\n!style=\"background:#00ff00;\" colspan=\"5\"|Střední Evropa\n\n!style=\"background:#0000ff;\" colspan=\"5\"| Jižní Evropa \n\n|-\n!style=\"background:#ff0000;\" colspan=\"5\"|Severní Evropa\n\n!style=\"background:#00ff00;\" colspan=\"5\"|Střední Evropa\n\n!style=\"background:#0000ff;\" colspan=\"5\"| Jižní Evropa \n\n|-\n!style=\"background:#ff0000;\" colspan=\"5\"|Severní Evropa\n\n!style=\"background:#00ff00;\" colspan=\"5\"|Střední Evropa\n\n!style=\"background:#0000ff;\" colspan=\"5\"| Jižní Evropa \n"}
{"id": "96761", "url": "https://cs.wikipedia.org/wiki?curid=96761", "title": "Karbid železa", "text": "Karbid železa\n\nKarbid železa nebo také cementit, sumární vzorec FeC, je sloučenina železa a uhlíku. Obsahuje 6,68 hm. % uhlíku. Tato látka má orthorombickou krystalovou strukturu. Je to velmi tvrdý (až 650 HV) a křehký materiál se světlými krystaly, který má velký význam v metalurgii oceli. Karbid železa vzniká precipitací při chladnutí oceli nebo bílé litiny z teploty austenitizace. Je feromagnetický do teploty 217 °C. Jeho vznik lze popsat pomocí binárního diagramu železo-uhlík.\n\nTzv. primární cementit vzniká v metastabilní soustavě jako součást eutektika – ledeburitu, sekundární cementit jako součást eutektoidu – perlitu a terciární při hranici feritu α do eutektické teploty.\n\n\n"}
{"id": "96762", "url": "https://cs.wikipedia.org/wiki?curid=96762", "title": "Šárka Kašpárková", "text": "Šárka Kašpárková\n\nŠárka Kašpárková (* 20. května 1971 Karviná) je česká sportovkyně, basketbalistka, bývalá atletka, skokanka do výšky a trojskokanka. Tato atletka, jejímž životním partnerem je její trenér Michal Pogány, je bronzovou medailistkou z olympijských her 1996 v Atlantě a mistryně světa z roku 1997. Atletickou kariéru ukončila v roce 2006, o tři roky později se ale k vrcholovému sportu vrátila. V lednu 2009 totiž oznámila, že vypomůže při sérii zranění basketbalovému Valosunu Brno. \n\nNa základní škole začínala nejprve s basketbalem, ale brzy přešla k atletice. Po odchodu na sportovní gymnázium v Brně se soustředila především na skok do výšky. Na mistrovství světa juniorů v roce 1988, které se konalo v Kanadě v Sudbury, skončila na šestém místě. O rok později již získala bronzovou medaili na atletickém juniorském mistrovství Evropy v jugoslávském Varaždínu. Následoval prudký pokles formy, který se zastavil až se začátkem spolupráce s trenérem Odehnalem. Díky němu se dokázala v roce 1992 kvalifikovat na olympijské hry do Barcelony. Zde ovšem zaostala o 4 cm za svým tehdejším osobním maximem, které bylo zároveň kvalifikačním limitem pro postup do finále. O rok později ještě vyrovnala výkonem 1,95 m český rekord, ale to již byla i mistryní republiky v tehdy nové ženské atletické disciplíně trojskoku.\n\nV roce 2006 oznámila konec kariéry, přesto nastoupila na atletický ovál, aby pomohla v soutěži družstev pražskému klubu USK. Na Evropském poháru v atletice překonala nominační limit Českého atletického svazu a zajistila si účast na mistrovství Evropy v Göteborgu. Její účast při absenci plné tréninkové přípravy však byla již spíše symbolická. Ve sportovním prostředí se nicméně chce pohybovat i nadále. Se svým partnerem a trenérem má dceru Terezku (nar. 2001).\n\nDrží české rekordy v trojskoku na dráze i v hale. V roce 1997 zvítězila na Mistrovství světa v lehké atletice v Aténách výkonem 15.20 metrů, což je národní rekord (a 9. místo v historických světových tabulkách ). O dva roky později v japonském Maebaši skočila v hale 14.87 metrů, čímž drží také český halový rekord.\n\n\nV komunálních volbách v roce 2010 kandidovala z pozice nestraníka za NEZ/DEM do Zastupitelstva města Brna, a to jako lídryně kandidátky subjektu \"\"SUVERENITA-blok J. BOBOŠÍKOVÉ a NEZÁV. DEM. STOP korupci,STOP předraž. zak.,STOP zdraž. vody a MHD,více peněz do sportu\"\". Zvolena však nebyla.\n\nNa webových stránkách hnutí ANO 2011 je uvedena jako jeho podporovatelka v sekci \"\"Podporují nás\"\". Když se jí na tuto skutečnost novináři v červnu 2019 ptali, tak odpověděla, že se stala spíše kritikem hnutí, ačkoliv si nemyslí, že úplně všechno dělá hnutí špatně. Dále dodala, že se jí nelíbí, jak se Babiš staví k podezřením, kterým čelí.\n\n\n"}
{"id": "96765", "url": "https://cs.wikipedia.org/wiki?curid=96765", "title": "Jestřabí Lhota", "text": "Jestřabí Lhota\n\nJestřabí Lhota je obec ležící v okrese Kolín asi 8 km severovýchodně od centra Kolína. Žije zde obyvatel a její katastrální území má rozlohu 548 ha. V roce 2011 zde bylo evidováno 183 adres.\n\nJestřabí Lhota je také název katastrálního území o rozloze 5,48 km.\n\nPrvní písemná zmínka o obci pochází z roku 1273.\n\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Jestřabí Lhota \"(508 obyvatel, poštovna)\" byly v roce 1932 evidovány tyto živnosti a obchody: autodoprava, sušárna čekanky, velkobchod s gramofony, 2 hostince, 2 koláři, kovář, krejčí, 2 obuvníci, pekař, obchod s lahvovým pivem, 3 rolníci, řezník, obchod se smíšeným zbožím, spořitelní a záložní spolek Vzájemnost pro Lhotu Ještřabí, spořitelní a záložní spolek pro Jestřabí Lhotu, 3 tesařští mistři, trafika, truhlář, zámečník.\n\nDopravní síť\n\nVeřejná doprava 2011\n"}
{"id": "96767", "url": "https://cs.wikipedia.org/wiki?curid=96767", "title": "Tuklaty", "text": "Tuklaty\n\nTuklaty jsou obec ležící v okrese Kolín 8 km západně od města Český Brod. Mají obyvatel. V roce 2011 zde bylo evidováno 310 adres. Součástí obce je i vesnice Tlustovousy. Tuklaty leží na železniční trati Praha – Kolín.\n\nTuklaty je také název katastrálního území o rozloze 4,91 km².\n\nPrvní písemná zmínka o obci pochází z roku 1207. Již ve 14. století zde stával kostel, na jeho místě byl po roce 1688 postaven barokní kostel Narození sv. Jana Křtitele.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Tuklaty \"(564 obyvatel, katol. kostel)\" byly v roce 1932 evidovány tyto živnosti a obchody: obchod s dobytkem, 2 hostince, kolář, kovář, krejčí, obchod s mlékem, 2 obuvníci, pekař, řezník, 6 rolníků, pražírna sladové kávy, 5 obchodů se smíšeným zbožím, švadlena, tesařský mistr, trafiky, zahradnictví.\n\nVe vsi Tlustovousy \"(377 obyvatel, samostatná obec se později stala součástí Tuklat)\" byly v roce 1932 evidovány tyto živnosti a obchody: hostinec, kovář, meliorační družstvo, půjčovna mlátiček, mlýn, obuvník, obchod s ovocem a zeleninou, 4 pískovny, 2 obchody se smíšeným zbožím, spořitelní a záložní spolek pro Tuklaty a Tlustovousy, trafika, truhlář, 2 velkostatky, zahradnictví, zednický mistr.\n\nPodle legendy nejasného původu byl nedaleko Tuklat po ztracené bitvě u Lipan sťat Prokop Holý.\n\n\nDopravní síť\n\nVeřejná doprava 2019\n\n"}
{"id": "96768", "url": "https://cs.wikipedia.org/wiki?curid=96768", "title": "Kbel (okres Kolín)", "text": "Kbel (okres Kolín)\n\nKbel je obec ležící v okrese Kolín asi šest kilometrů jihozápadně od Kolína. Žije zde obyvatel a jejich katastrální území má rozlohu 202 ha. V roce 2011 zde bylo evidováno 96 adres. Součástí obce je i vesnice Kbílek.\n\nKbel leží v katastrálním území Kbel u Ratboře o rozloze 2,02 km.\n\nPrvní písemná zmínka o obci pochází z roku 1295 za Parduse z Kbelu. Během 14. a počátkem 15. století byla rozdělena mezi mnoho majitelů, teprve roku 1436 spojil všechny části do vlastní državy Mikuláš Kasalický. Tvrz je písemně doložena až v roce 1491, kdy ji spolu se vsí koupil kutnohorský měšťan Bartoš z Prachňan. Jeho potomci vlastnili Kbel až do konce 16. století. Mezi nejvýznamnější držitele z tohoto rodu patřil bezesporu Mikuláš Dačický z Heslova, který na tvrzi sídlil v letech 1556–1596. V následujících letech se v držení Kbelu vystřídali Voděradští z Hrušova, Hlaváčové z Vojenic a Hostačovští z Petrovic. V roce 1634 byla ves s tvrzí vydrancována saským vojskem a zanikla.\n\nVes a poplužní dvůr obnovil v roce 1664 Jan Bedřich z Trautmannsdorfu a připojil ji k panství Červené Pečky. V roce 1739 koupil Kbel Jan Karel Náchodský z Neudorfu, který nechal při dvoře, snad na místě zaniklé tvrze, vystavět nový barokní zámek. Náchodští sídlili na zámku do roku 1876, kdy ho i s panstvím prodali majiteli ratibořského velkostatku Janu Frauenbergovi. Jeho potomkům patřil až do roku 1950, kdy jim byl zabaven státem a sloužil jako byty státního statku. V 60. letech 20. století byl zámek ještě opraven, poté však přestal být udržován a v roce 1983 byl pro zchátralost zbořen.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Kbel \"(přísl. Kbílek, 561 obyvatel)\" byly v roce 1932 evidovány tyto živnosti a obchody: bednář, 2 hostince, kolář, 2 obuvníci, 11 rolníků, řezník, 3 obchody se smíšeným zbožím, trafika, velkostatkář Bohuš Frauenberg.\n\n\n\n\nDopravní síť\n\nVeřejná doprava 2011\n"}
{"id": "96769", "url": "https://cs.wikipedia.org/wiki?curid=96769", "title": "Krychnov", "text": "Krychnov\n\nKrychnov je obec v okrese Kolín ležící 11 km západně od Kolína a 45 km východně od Prahy. Žije zde obyvatel a její katastrální území má rozlohu 258 ha. V roce 2011 zde bylo evidováno 56 adres.\n\nKrychnov je také název katastrálního území o rozloze 2,58 km.\n\nPrvní písemná zmínka o obci pochází z roku 1436.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nDopravní síť\n\nVeřejná doprava 2011\n\n"}
{"id": "96770", "url": "https://cs.wikipedia.org/wiki?curid=96770", "title": "Vrátkov", "text": "Vrátkov\n\nVrátkov je obec ležící v okrese Kolín v údolí potoka Bušince a na přilehlém návrší asi 3 km jihozápadně od města Český Brod. Má obyvatel a její katastrální území má rozlohu 242 ha. V roce 2011 zde bylo evidováno 131 adres.\n\nVrátkov je také název katastrálního území o rozloze 2,42 km².\n\nPrvní zmínka o vsi pochází z roku 1381 v \"Libri Erectionum\". Tehdy byla vlastníkem dvora „in Wratkow“ boleslavská kapitula.\nOd roku 1592 bylo vlastníkem vsi nedaleké město Český Brod, které o ní přišlo po bitvě na Bílé hoře v roce 1623. Tehdy Vrátkov koupil Karel kníže Lichtenštejn a v majetku Lichtenštejnů zůstal až do roku 1919.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nKatastr obce sousedí s katastrálními územími Tismice, Doubravčice, Tuchoraz, Mrzky a Český Brod. Východní část obce plynule přechází do osady Zahrady, jež je součástí města Český Brod.\n\nDopravní síť\n\nVeřejná doprava 2011\n\n"}
{"id": "96772", "url": "https://cs.wikipedia.org/wiki?curid=96772", "title": "Oleška", "text": "Oleška\n\nObec Oleška (dříve též Volešec či Olešec) se nachází v okrese Praha-východ (do roku 2006 v okrese Kolín) ve Středočeském kraji, zhruba 4,5 km jihovýchodně od Kostelce nad Černými lesy, 5,5 km jihozápadně od Kouřimi a 18 km východně od Říčan. Oleškou probíhá silnice I/2, spojující Prahu a Kutnou Horu. Obec sestává z pěti částí o celkové rozloze 1194 ha. Žije zde obyvatel. Obcí protéká Nučický potok, který je pravostranným přítokem řeky Sázavy.\n\nPrvní zmínka o Olešce pochází z roku 1315, tehdy se jednalo o malou pasteveckou vísku.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Oleška \"(přísl. Bulánka, 943 obyvatel, četnická stanice, katolický kostel)\" byly v roce 1932 evidovány tyto živnosti a obchody: 3 autodopravci, bednář, výroba cementového zboží, 5 hostinců, kolář, 2 kováři, 3 krejčí, obchod s mlékem, 4 obuvníci, pekař, porodní asistentky, řezník, 3 obchody se smíšeným zbožím, spořitelní a záložní spolek v Olešce, 3 švadleny, 3 trafiky, 2 truhláři.\n\nV obci se nachází původně raně gotický kostel Všech svatých z 3. čtvrtiny 13. století, poprvé doložený v roce 1348 v „Knize stvrzovací“, sepsané z nařízení pražského arcibiskupa Arnošta z Pardubic. V roce 1384 kostel vyhořel a následně byl opraven, jak o tom svědčí nápis na zdi kostela. V tomto roce je také zmínka o faře. Další přestavby se dočkal ve století 18. a v roce 1888, kdy bylo zejména pseudogoticky upraveno průčelí. V roce 1889 byla o jedno patro zvýšena věž. Podle dochovaných detailů presbytáře lze kostel jednoznačně datovat do období pozdní vlády Přemysla Otakara II. a je tedy jedním z nejstarších příkladů užití polygonálního závěru ve venkovském sakrálním stavitelství středočeské oblasti.\n\n\nObcí prochází silnice I/2 v úseku Říčany - Kutná Hora. Dále zde vedou silnice III. třídy:\n\nŽelezniční trať ani stanice na území obce nejsou.\n\nV obci měly v roce 2011 zastávku autobusové linky Praha,Háje - Suchdol \"(v pracovních dnech 23 spojů, o víkendech 10 spojů)\", Kostelec nad Černými lesy - Oleška, Krymlov \"(v pracovních dnech 6 spojů)\" , Český Brod - Vitice - Oleška - Kouřim \"(v pracovních dnech 10 spojů, o víkendech 3 spoje)\" .\n\n"}
{"id": "96774", "url": "https://cs.wikipedia.org/wiki?curid=96774", "title": "Pašinka", "text": "Pašinka\n\nPašinka je obec ležící v okrese Kolín asi 4 km jihozápadně od Kolína. Má obyvatel a její katastrální území má rozlohu 383 ha. V roce 2011 zde bylo evidováno 161 adres.\n\nPašinka je také název katastrálního území o rozloze 3,83 km.\n\nPrvní zmínku o obci nalezneme v historických pramenech v roce 1374.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Pašinka \"(498 obyvatel)\" byly v roce 1932 evidovány tyto živnosti a obchody: autodoprava, 2 hostince, kovář, obchod s mlékem, mlýn, 2 pekaři, 2 obchody se smíšeným zbožím, trafika, velkostatek.\n\nV obci se nachází původně gotická tvrz, ke které byl později přistavěný zámeček. Pašinka, dříve nazývaná Pašiněves, je v písemných pramenech poprvé doložena roku 1374, kdy zde měl majetek Buzek z Pašinky. V roce 1384 získal Pašinku kolínský měšťan Václav Hamr, který při zdejším dvoře vystavěl kolem roku 1400 první tvrz. Ta je jako dokončená připomínána roku 1414, kdy ji od jeho syna Mikuláše Hamra kupoval Jan ze Smržova. V této době měla tvrz pouze obytnou kamennou věž, jejíž patra byla oddělena dřevěnými stropy. Do jednotlivých pater byl přístup po představěném dřevěném schodišti. Hospodářské zázemí bylo umístěno v přilehlém dvoře a celý areál byl opevněn mohutnou zdí.\n\nV roce 1464 spojil všechny části vsi, včetně dvora a tvrze, do jedněch rukou Jan z Trojanovic. Za něho byla tvrz pozdně goticky upravena, přičemž došlo k vyzdění dřevěných pater věže. Z této přestavby se zachoval pozdně gotický vstupní portál a ostění oken ve věži. Jeho syn Petr prodal v roce 1510 celé panství Bohuslavovi z Dobřenic. V průběhu 16. a 17. století se v držení tvrze, dvora a vsi vystřídalo několik majitelů, nejdéle zde vládli v letech 1547–1645 Kasaličtí z Kaštic a v letech 1675–1693 Salazarové de Monte Albano. V roce 1693 koupil tvrz bohatý pražský měšťan Vilém Arnošt Nigroni z Riesenbachu, který ke staré gotické věži přistavěl barokní křídlo a věž nechal nově zastřešit. V okolí tvrze zbudoval malý park.\n\nPři soupisu zadluženého panství v roce 1711 byl sestaven podrobný popis tvrze, v přízemí byl byt šafáře, čeledník, kuchyň, vinopalna a pivovar, pod budovou byly dva sklepy a byt majitele panství se nacházel v prvním patře. V roce 1712 koupil Pašinku Leopold Vežník z Věžníku a připojil ji ke svému ratbořskému panství. Tvrz se změnila v obydlí správce dvora a kanceláře. Součástí ratbořského panství zůstala Pašinka až do roku 1885, kdy ji Terezie Pecingárová z Bydžína prodala kolínským měšťanům Václavovi a Janovi Radimským. Noví majitelé tvrz opravili, zmodernizovali interiéry a usídlili se zde. Majetkem rodiny Radimských zůstala tvrz do roku 1950, kdy zde po zestátnění byly umístěny kanceláře, škola a od roku 1981 ubytovna pro žáky.\n\nPo roce 1989 byla tvrz navrácena rodině Radimských, kteří zde zřídili výrobnu cukrovinek, jejíž činnost byla ukončena v  roce 1996. Od té doby tvrz pustla do roku 2005, kdy byla upravena k obývání. Z tvrze se dochovala třípatrová věž čtvercového půdorysu o straně 9 metrů. Je vybudována z lomového kamene a kryta barokní lucernovitou střechou. Místnosti v interiéru věže jsou klenuté klenbou z přestavby v roce 1464, přízemí je přístupno samostatným vchodem s pozdně gotickým ostěním. K věži je připojena jednopatrová barokní budova krytá valbovou střechou, v prvním patře je propojena s věží.\n\n\nV blízkém údolí potoka Polepka u Kohoutova mlýna se nalézá skála vysoká až 18 m nazývaná U Pašinky. Tato skála je v rovinatém Polabí hojně využívána jako horolezecký cvičný terén a v současnosti se zde nalézá cca 40 značených cest (podle průvodce na nástěnce pod skalou). Skála je dostupná po modré turistické značce vedoucí z Kolína do Červených Peček.\n\nDopravní síť\n\nVeřejná doprava 2011\n\n"}
{"id": "96779", "url": "https://cs.wikipedia.org/wiki?curid=96779", "title": "Kořenice", "text": "Kořenice\n\nKořenice jsou obec ležící v okrese Kolín asi 8 km jihozápadně od Kolína. Žije zde obyvatel a její katastrální území má rozlohu 1 031 ha. V roce 2011 zde bylo evidováno 260 adres. Součástí obce jsou i vesnice Chotouchov a Pučery. Obcí prochází železniční trať Kolín - Ledečko.\n\nKořenice je také název katastrálního území o rozloze 2,4 km.\n\nPrvní zpráva o obci pochází z roku 1358, kdy se vzpomíná Hostek z Kořenic. V roce 1457 se jako majitelka připomíná Markéta z Písku a v roce 1511 náležely Kořenice s Hlízovem Alžbětě, dceři Řehoře, kráječe sukna z Kutné Hory. V roce 1545 se dostaly do držení Václava Popela z Vesce a roku 1588 Jiřího Voděradského z Hrušova, který koupil nejen Kořenice, ale i sousední Ratboř, a spojil obě obce v jeden statek. Vesnice zůstala součástí panství Ratboř až do roku 1848.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Kořenice \"(363 obyvatel)\" byly v roce 1932 evidovány tyto živnosti a obchody: 2 hostince, 2 koláři, kovář, krejčí, obuvník, 3 obchody s ovocem a zeleninou, pekař, 9 rolníků, řezník, sedlář, 4 obchody se smíšeným zbožím, švadlena, 2 trafiky.\n\nVe vsi Chotouchov \"(380 obyvatel, samostatná ves se později stala součástí Kořenic)\" byly v roce 1932 evidovány tyto živnosti a obchody: 2 hostince, 2 koláři, 2 kováři, mlýn, 2 rolníci, řezník, 3 obchody se smíšeným zbožím, 2 švadleny, trafika.\n\nVe vsi Pučery \"(300 obyvatel, samostatná ves se později stala součástí Kořenic)\" byly v roce 1932 evidovány tyto živnosti a obchody: 2 hostince, kovář, řezník, trafika, 4 rolníci, velkostatek.\n\nÚzemím obce prochází silnice I/2 v úseku Říčany - Kutná Hora a silnice II/125 v úseku Uhlířské Janovice - \"Kořenice\" - Kolín. Dále tudy vedou slnice III. třídy:\n\nObec leží na železniční trati 014 Kolín - Uhlířské Janovice - Ledečko. Je to jednokolejná regionální trať, doprava byla zahájena roku 1900. Na území obce leží železniční zastávky Kořenice, Chotouchov a Pučery.\n\nZ obce vedly v roce 2011 autobusové linky např. do těchto cílů: Kácov, Kolín, Kostelec nad Černými lesy, Praha, Říčany, Suchdol, Uhlířské Janovice, Vlašim, Zásmuky.\nPo trati 014 jezdilo v pracovních dnech 11 párů osobních vlaků, o víkendu 7 párů osobních vlaků.\n\n"}
{"id": "96780", "url": "https://cs.wikipedia.org/wiki?curid=96780", "title": "Ohaře", "text": "Ohaře\n\nOhaře jsou obec ležící v okrese Kolín asi 11 km severovýchodně od Kolína. Mají obyvatel a jejich katastrální území má rozlohu 604 ha. V roce 2011 zde bylo evidováno 157 adres.\n\nOhaře je také název katastrálního území o rozloze 6,04 km.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Ohaře \"(675 obyvatel, poštovní úřad, katol. kostel)\" byly v roce 1932 evidovány tyto živnosti a obchody: Autobusová doprava, autodoprava, holič, 3 hostince, 2 koláři, 2 kováři, 2 krejčí, výčep lihovin, 2 obuvníci, pekař, 2 rolníci, 6 obchodů se smíšeným zbožím, spořitelní a záložní spolek pro Ohaře, trafika a 2 truhláři.\n\nDopravní síť\n\nVeřejná doprava 2011\n\n"}
{"id": "96787", "url": "https://cs.wikipedia.org/wiki?curid=96787", "title": "Blackburn Roc", "text": "Blackburn Roc\n\nBlackburn B.25 Roc byl britský jednomotorový celokovový palubní stíhací letoun počátku druhé světové války pojmenovaný po mýtickém ptáku Rochovi.\n\nPrvní let uskutečnil 23. prosince 1938 (sériové číslo L3057) zkušební pilot Flt. Lt. J. H. Wilson, ale ve službě u námořního letectva Roc příliš dlouho nezůstal, protože konstrukce letounu rychle zastarala. Roc byl totiž výsledkem přeměny střemhlavého bombardéru Blackburn Skua ve stíhač se stejně pochybenou koncepcí koncentrace výzbroje do otočné věže (typu Boulton Paul A Mk.II se čtyřmi kulomety ráže 7,7 mm), jako byl typ Boulton Paul Defiant. Mimo palebné pole věže byl stroj úplně bezbranný a těžká, rozměrná věž zhoršovala jeho rychlost do takové míry, že i bombardéry Skua byly rychlejší.\n\n3. prosince 1939 byl dokončen a zalétán třetí prototyp (sériové číslo L3059) se dvěma celokovovými plováky, ale letoun krátce po vzletu havaroval. Další plovákový Roc byl upraven z prvního prototypu, ale pro neustálé problémy se směrovou nestabilitou byl vývoj plovákových Roců zastaven.\n\nI když byl Roc navržen a vyprojektován firmou Blackburn, výrobu všech 136 kusů (L3057-L3192) zajišťoval Boulton Paul ve Wolverhamptonu.\n\nPrvním strojem předaným FAA se stal Roc sériového čísla L3061 který byl v dubnu 1939 předán do centrální letecké školy v Upavonu.\n\nLetouny sloužily společně s bombardéry Skua ve dvou pozemních perutích Fleet Air Arm (letectva Královského námořnictva) mezi únorem 1940 a srpnem 1941. Jako první převzala letouny Roc 806. letka FAA a po ní následovaly 801. a 802. letka. Během britské kampaně v Norsku byla malá jednotka Roců umístěna v rámci 800. a 803. námořní peruti na palubě letadlové lodi HMS \"Ark Royal\". Čtyři kusy převzala také 806. peruť FAA.\n\nKromě této výjimky putovaly vyrobené Rocy přímo do jednotek druhé linie. Zde Rocy sloužily k výcviku (759., 760., 769., 772., 773., a 792. tréningová peruť) a vleku cvičných cílů, převážně u jednotky No.2 Anti-Aircraft Cooperation Unit v Gosportu. V roce 1943 byly ze služby vyřazeny zcela.\n\n\n\n\n\n"}
{"id": "96793", "url": "https://cs.wikipedia.org/wiki?curid=96793", "title": "Carlo Goldoni", "text": "Carlo Goldoni\n\nCarlo Goldoni (25. února 1707, Benátky – 6. února 1793, Paříž) byl proslulý italský dramatik, především autor mnoha desítek komedií, z nichž mnohé se hrají dodnes.\n\nNarodil se v rodině lékaře Giulia Goldoniho a Margherity Salvioni. Číst a psát se naučil už ve čtyřech letech, svou první hru napsal v devíti letech. Stěhovavý život nezdařile podnikavého otce a vlastní neposednosti jej hnaly od dětských střevíčků nejrůznějšími městy severní Itálie: než ve 40 letech zakotvil k trvalejšímu pobytu jako profesionální dramatik v Benátkách. Pokusil se studovat filosofii u dominikánů v Rimini (1720–1721), práva v Pavii (1723–1724) a později v Modeně (1727). Studium práv dokončil až v roce 1731 v Ravenně. Mezitím psal další hry, kočoval s hereckou společností, pracoval v různých advokátních kancelářích.\n\nUrčitou dobu působil i jako tajemník benátského velvyslance v Miláně. V roce 1734 se stal účastníkem bitvy u Parmy a vrátil se do Benátek. Tam se začal věnovat už výhradně divadlu. S divadelní společností se pohyboval po Itálii, během pobytu v Janově se oženil s Nicolettou Conniovou.\n\nV dalších letech se úspěšně hrály desítky jeho her, byl ředitelem divadel v Benátkách i Janově, psal libreta oper. V roce 1757 byl jmenován v Parmě dvorním básníkem francouzských Bourbonů s pravidelnou penzí. V roce 1758 jej přijal na audienci papež Kliment XIII..\n\nV roce 1763 odjel do Paříže, kde se stal vychovatelem královských dcer a psal další komedie. V letech 1784–1787 napsal své \"Paměti\". V roce 1792 mu Národní konvent zastavil penzi. Obnovil mu ji na přímluvu přátel v únoru 1793. Zemřel v chudobě den před tímto rozhodnutím.\n\n\n\n"}
{"id": "96794", "url": "https://cs.wikipedia.org/wiki?curid=96794", "title": "Vlasta Průchová", "text": "Vlasta Průchová\n\nVlasta Průchová (12. července 1926 Ružomberok – 16. června 2006 Praha) byla česká jazzová zpěvačka, manželka MUDr. Jana Hammera st. a matka skladatele a hudebníka Jana Hammera.\n\nByla průkopnicí českého jazzového repertoáru, mimo jazzu se věnovala i české populární písni. Účinkovala s Karlem Gottem, Milanem Chladilem nebo s Evou Pilarovou. Pomáhala také mladým začínajícím muzikantům, například Emilovi Viklickému. S manželem strávila jeden rok na studijním pobytu v USA. Poté, co její syn Jan Hammer odešel v roce 1968 do emigrace, stala se pro komunistický režim nepohodlnou a nesměla dále nahrávat. Do nahrávacího studia se vrátila až v roce 1992.\n\nNarodila se v Ružomberoku, s manželem MUDr. Janem Hammerem st. se poznala v roce 1941. V roce 1943 již oznámili své zasnoubení, ale brali se až v roce 1947. Sňatkem změnila příjmení na Hammerová, na veřejnosti nadále užívala příjmení Průchová. V roce 1948 se jí narodil syn Jan Hammer ml. (později též hudebník) a Jan Hammer st. dokončil lékařská studia. Od konce 40. let 20. stol. vystupovala jako zpěvačka společně s manželem, který pracoval jako lékař v pražské Thomayerově nemocnici. Po emigraci syna Jana v roce 1968 byla její vystoupení omezována a nemohla nahrávat.\n\n\n\nV roli zpěvačky vystoupila ve filmech:\n\nVystoupila též v dokumentech:\n\n\n"}
{"id": "96795", "url": "https://cs.wikipedia.org/wiki?curid=96795", "title": "Bitva u Zamy", "text": "Bitva u Zamy\n\nBitva u Zamy byla svedena 19. října roku 202 př. n. l. Byla poslední a rozhodující bitvou druhé punské války. Římská armáda vedená Publiem Corneliem Scipionem (Africanem) porazila kartaginské vojsko pod velením Hannibala. Krátce po této porážce požádal kartaginský senát o mír.\n\nPo návratu Hannibala z Itálie v roce 203 př. n. l. doufali Kartaginci ve zmírnění tvrdých mírových podmínek stanovených Římany. Hannibal vyslal vyjednávače do Scipionova tábora, kteří ale svůj úkol nesplnili. Scipio je přesto nechal volně odejít ze svého tábora, což bylo neobvyklé. Přitom si všimli, že Římané neoplývají příliš silnou jízdou. Hannibal se proto odhodlal k bitvě, aniž by se dozvěděl, že Scipiona ještě krátce před bitvou posílil numidský náčelník Massinissa s téměř 6000 jezdci. Massinissa sice bojoval na počátku války po boku Kartaginců, avšak kvůli svatbě svého konkurenta, numidského krále Syfaka, s dcerou Hasdrubala Giscona, která byla původně přislíbena právě Massinissovi, ochotně změnil strany a přidal se k Římanům.\n\nZama byla jedinou bitvou druhé punské války, ve které Římané postavili do pole méně pěchoty než Hannibal. Naproti tomu římská a numidská jízda početně převyšovala kartaginskou. Hannibal umístil do první linie kolem 80 válečných slonů, kteří ale byli málo trénovaní. Jeho pěchota byla odstupňována do tří řad. První dvě linie měly za úkol římské legionáře nejprve vyčerpat a uvést v nepořádek. Veteráni, kteří provázeli Hannibala během jeho tažení v Itálii, tvořili poslední řadu a jejich cílem bylo přivodit vlastní rozhodnutí bitvy.\n\nBitva byla zahájena překvapivým Scipionovým manévrem: Na místo obvyklého šachovnicového uspořádání byly jednotlivé manipuly seřazeny za sebe, takže mezi nimi vznikly kolmo k bitevní linii značné mezery. Těmi později prošla většina válečných slonů, kteří byli vyplašení strašlivým rámusem a řevem Římanů, aniž by jim přitom způsobili vážnější škody. Spousta z nich kvůli již zmiňovanému hluku ani k římským liniím nedorazila, místo toho se poděšení sloni obrátili proti vlastní jízdě na křídlech, takže to byli nakonec Kartaginci, komu způsobili sloni větší ztráty. Poté, co se Římané vypořádali s počátečním útokem slonů a kartaginské lehké pěchoty, došlo ke střetu hlavních uskupení obou vojsk.\n\nŘímská a spojenecká kavalérie získala převahu nad svým protivníkem a rychle jej přemohla. Avšak místo aby využila svého vítězství a napadla nyní nechráněnou kartaginskou pěchotu, pokračovala v pronásledování prchající nepřátelské jízdy.\n\nHannibalova pěchota dostala svého protivníka pod silný tlak, který sice opotřeboval první dvě linie jeho pěchoty, což bylo ovšem jeho záměrem. Nyní totiž nasadil do boje své čerstvé veterány ze třetí linie, kteří měli již silně unavené Římany dorazit. Když druhá linie začala povolovat, vydal Hannibal veteránům rozkaz namířit svá kopí proti vlastním ustupujícím vojákům, neboť hrozilo, že stahující se jednotky uvedou ve zmatek nastupující řadu. Na to se prchající jednotky pokusily uniknout po stranách a ty, kterým se to podařilo, se shromáždily po křídlech poslední linie.\n\nV tomto momentě se Římané nacházeli blízko porážky. Římské jezdectvo však právě nyní upustilo od dalšího stíhání protivníkovy jízdy a vpadlo Hannibalově pěchotě do zad, čímž narušilo její bitevní uspořádání a donutilo tak Kartagince k ústupu. Římané zvítězili.\n\nZ následné řeže se Hannibalovi podařilo uprchnout do svého tábora v Hadrumetu. Pokusil se ještě jednou nabídnout Římanům mír a slíbil, že Kartágo se stáhne ze všech evropských území. Avšak Scipio už nyní nežádal nic jiného než úplnou kapitulaci Punů, načež Hannibal uprchl do Kartága a vyzval senát ke kapitulaci.\n\nPo svém vítězství Scipio nabídl tříměsíční klid zbraní, což bylo Kartaginci akceptováno. Římský senát poté Scipiona pověřil konečným vyjednáváním s poraženým nepřítelem. Stanovené mírové podmínky oslabily Kartágo takovým způsobem, že už nadále nepředstavovalo pro římskou hegemonii ve Středomoří vážnou překážku. Vítězný vojevůdce nechal jako symbol římského vítězství spálit téměř veškeré zbývající kartaginské loďstvo. Římský spojenec Massinissa byl uznán za krále Numidie a byl obdařen velkým územím na úkor pokořeného Kartága.\n\n\n\n"}
{"id": "96796", "url": "https://cs.wikipedia.org/wiki?curid=96796", "title": "Pyridin", "text": "Pyridin\n\nPyridin CHN (zkratka py vystupuje-li jako ligand) je organická aromatická heterocyklická sloučeninina uhlíku, vodíku a dusíku. Za normálních podmínek se jedná o charakteristicky zapáchající, bezbarvou, hořlavou kapalinu mísitelnou s vodou a ethanolem.\nJeho hydrogenací za zvýšené teploty a katalýzy niklem vzniká piperidin.\n\nSurový získaný z hnědého uhlí je tmavohnědá kapalina, hořlavá a s hustotou 0,995 g/cm. Destilační křivka je 95-200 °C. Výpary jsou zdraví škodlivé. Bod vzplanutí je 20 °C. Velmi špatně jdou elektrofilní substituce, protože pyridinové jádro je velmi dezaktivované. Výborně však probíhají nukleofilní substituce, například s amidem sodným. Každá nová částice však vstupuje do polohy \"ortho\".\n\n\n\n"}
{"id": "96804", "url": "https://cs.wikipedia.org/wiki?curid=96804", "title": "Chicagská škola (sociologie)", "text": "Chicagská škola (sociologie)\n\nChicagská škola je označení myšlenkového proudu v sociologii, který se začal utvářet ve 20. letech 20. století na univerzitě v Chicagu. Objektem zájmů je sociologie města a kriminologie. Chicagská škola je též proslulá svým pozitivistickým přístupem k poznání a tvůrčím experimentováním s výzkumnými metodami: chicagští badatelé významně rozvinuli např. metodologii terénního výzkumu, přímého pozorování nebo koncept případových studií. Badatelé chicagské školy se také jako první zabývali výzkumem veřejného mínění v dnešním slova smyslu.\n\nChicagská škola je součástí americké sociologie, která se začala vytvářet v první třetině 20. století. Sociologie se dostává do popředí v USA až v první třetině 20. století důsledkem velké vlny přistěhovalců. Ve Spojených státech panuje rozvinutá průmyslová éra a převládá zde městský způsob života. V centrech amerických měst se však důsledkem rychlého nárůstu populace objevují sociálně patologické jevy (růst kriminality, deviace, prostituce, alkoholismus, nezaměstnanost) a vznikají ghetta a gangy. V důsledku toho se začínají rozkládat morální a kulturní normy (anomie společnosti). Všechny tyto jevy zvýrazní hospodářská krize roku 1929 (krach burzy).\n\nAnomie americké společnosti, první světová válka v Evropě a nastolení komunismu přispívají ke ztrátě optimismu vědy prvního období sociologie. Do popředí se dostává americký pragmatismus, jehož cílem bylo opuštění teoretických systémů a naopak produkce pozitivních poznatků – hledání léků na sociální problémy, studium sociální změn a poruch.\n\nSociologie je v tomto období podporována bohatými podnikateli, např. rodinou Rockefellerů s jejich nadacemi (Social Science Research Council, Rada pro sociálně-vědní výzkum, Institut pro společenské a náboženské bádání).\n\nAmerická sociologie neměla na počátku takové hluboké znalosti jako sociologie evropská. Vycházela především z toho, co bylo přeloženo do anglického jazyka. Především z děl Pierra G. F. Le Playe, Gabriela Tardeho a Georga Simmela nikoli z Augusta Comta, Emila Durkheima, Maxe Webera nebo Karla Marxe. Proto se americká sociologie orientovala na empirickou sociologii a rozvíjela metodologii. „Tuto změnu sociologie lze shrnout do následujících bodů: 1. změna výzkumné problematiky, 2. nárůst počtu sociologických výzkumů, 3. rozpracování metodologie.”\n\nMěsto je ekologické společenství sdružující nejrůznější prostorové, sociální a kulturní prvky, které na sebe vzájemně neustále působí a porušení této křehké rovnováhy má prudké viditelné výsledky. Počátky nového proudu sociologie města se spojují s Robertem Ezrou Parkem a jeho článkem \"The City: Suggestions for the Study of Human Nature in the Urban Environment, \"kde se zabývá studiem sociologie města, marginalitou, etnickou segregací, kriminalitou, mládeží a jejími delikvencemi, duševními chorobami. Americká sociologie se zrodila v Chicagu a vytvořila zde opravdovou školu. Chicagská škola rozvíjela sociologii města.\n\nDůvody, proč je město výhodným místem pro studium sociálního života?\n- ve městě se instituce rozvíjejí rychle\n- ve městě je každý rys lidské povahy viditelný a zvýrazněný\n- svoboda umožňuje každému jedinci najít takovou společnost, která mu vyhovuje, kde se mlže rozvíjet a vyjádřit\n\nChicagskou katedru sociologie založil v roce 1892 Albion W. Small a o tři roky později tu také začal vycházet první americký sociologický časopis American Journal of Sociology. Jako první rozvinula kolektivní pojetí sociálního výzkumu. Chicagská škola měla orientaci ekologickou, pro niž je charakteristické ekologické společenství, které sdružuje různorodé prvky (prostorové, sociální a kulturní), které jsou neustále v interakci.„ Škola se soustředila především na tyto oblasti výzkumu: Sociologie města, kriminologie, sociální patologie a comunnity study.” Chicagská škola byla financovaná rodinou Rockefellerů, která měla na vývoj a další dění na katedře velký vliv. Hlavními metodami jsou: studium prostředí, monografie čtvrtí, zúčastněné pozorování a analýza životních příběhů. „Vrchol slávy zažívá Chicágská škola s příchodem Roberta E. Parka. Spolu s Thomasem se podařilo podchytit zájem mnoha studentů a přimět ke spolupráci řadu význačných osobností.”\n\nDo chicagské sociologické školy bývají řazeni Robert Ezra Park, Ernest Burgess, Herbert Blumer, Ruth Shonle Cavan, Edward Franklin Frazier, Everett Hughes, Roderick D. McKenzie, George Herbert Mead, Walter C. Reckless, Edwin Sutherland, William I. Thomas, Frederick M. Thrasher, Louis Wirth, Florian Znaniecki a další.\n\nNa přelomu 20. a 30. let se kolem Herberta Blumera a Everetta C. Hughese soustřeďuje nová generace, která se nazývá tzv. „druhá Chicagská škola“. Herbert Blumer (žák Meada) pracoval na univerzitě od roku 1928 a pracoval na sociologických implikacích psychologických prací George H. Meada. Everett C. Hughese byl Parkovým žákem, snažil se o přesně kontrolovatelné empirické postupy. Je zakladatelem sociologie práce.\n\nChicagská škola udržuje metodologickou různorodost, ale výsledky v době krize neměly praktické řešení v sociologii města. V této době se do popředí dostává Kolumbijská univerzita, která rozvíjí studium komunit a kulturní antropologie.\n\n"}
{"id": "96806", "url": "https://cs.wikipedia.org/wiki?curid=96806", "title": "Chicagská škola", "text": "Chicagská škola\n\nPojem chicagská škola může označovat směry v různých odvětvích:\n\n"}
{"id": "96811", "url": "https://cs.wikipedia.org/wiki?curid=96811", "title": "ESD", "text": "ESD\n\nZkratka ESD má několik významů:\n"}
{"id": "96812", "url": "https://cs.wikipedia.org/wiki?curid=96812", "title": "Vitice", "text": "Vitice\n\nVitice jsou obec ležící v okrese Kolín, 6 km jihovýchodně od Českého Brodu. Mají obyvatel a jejich katastrální území má rozlohu 2 238 ha. V roce 2011 zde bylo evidováno 467 adres. Na jejím území se odehrála bitva u Lipan.\n\nSoučástí obce Vitice jsou části Dobré Pole, Hřiby, Chotýš, Lipany, Močedník a Vitice.\n\nVitice je také název katastrálního území o rozloze 4,23 km².\n\nPrvní písemná zmínka o části obce pochází z roku 1080, kdy je Chotýš uvedena v zakládající listině vyšehradské kapituly. První písemné zmínky o samotné obci Vitice pocházejí z roku 1352, kdy se uvádí jako sídlo zemanů vitických.\n\nDominantou obce je gotický kostel se zachovalou baštou, zasvěcený apoštolům Šimonovi a Judovi. Dřevěná zvonice s márnicí na hřbitově, obklopujícím kostel, je též historickou památkou.\n\nNa katastru obce, v prostoru mezi místními částmi Lipany, Vitice a Hřiby, byla 30. května 1434 svedena bitva u Lipan, jejíž památník stojí od roku 1881 na Lipské hoře.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Vitice \"(413 obyvatel, poštovní úřad, telegrafní úřad, četnická stanice, četnická stanice, katol. kostel)\" byly v roce 1932 evidovány tyto živnosti a obchody: 3 hostince, kolář, kovář, krejčí, mlýn, obuvník, pekař, 3 řezníci, 4 sadaři, 2 obchody se smíšeným zbožím, spořitelní a záložní spolek, švadlena, trafika, truhlář.\n\nV obci Dobré Pole \"(668 obyvatel, samostatná obec se později stala součástí Vitic)\" byly v roce 1932 evidovány tyto živnosti a obchody: bednář, 2 obchodníci s dobytkem, 2 hostince, kolář, 2 kováři, výroba lihovin, obuvník, rolník, 4 řezníci, 2 obchody se smíšeným zbožím, spořitelní a záložní spolek, trafika, obchod s vínem.\n\nVe vsi Hřiby \"(161 obyvatel, samostatná ves se později stala součástí Vitic)\" byly v roce 1932 evidovány tyto živnosti a obchody: hostinec, kovář, 3 rolníci, obchod se smíšeným zbožím, trafika, velkostatkář Otto Heller.\n\nV obci Chotýš \"(přísl. Močedník, 368 obyvatel, samostatná obec se později stala součástí Vitic)\" byly v roce 1932 evidovány tyto živnosti a obchody: 2 hostince, kolář, kovář, 2 obuvníci, sedlář, 2 obchody se smíšeným zbožím, Spořitelní a záložní spolek pro Chotýš, trafika.\n\nV obci Lipany \"(280 obyvatel, samostatná obec se později stala součástí Vitic)\" byly v roce 1932 evidovány tyto živnosti a obchody: 2 hostince, kolář, 2 kováři, 5 rolníků, řezník, obchod se smíšeným zbožím, trafika.\n\nDopravní síť\n\nVeřejná doprava 2011\n"}
{"id": "96813", "url": "https://cs.wikipedia.org/wiki?curid=96813", "title": "Radim (okres Kolín)", "text": "Radim (okres Kolín)\n\nRadim je obec v okrese Kolín asi 10 km západně od Kolína. Má obyvatel a její katastrální území má rozlohu 505 ha. V roce 2011 zde bylo evidováno 443 adres. Leží v nadmořské výšce 205 m n. m. K obci patří i osada Chroustov, dnes osídlená převážně chalupáři.\n\nRadim leží v katastrálním území Radim u Kolína o rozloze 5,05 km².\n\nO prastaré sídelní tradici v okolí Radimi svědčí terénní pozůstatky blíže neprozkoumaného pravěkého a snad také slovanského hradiště Na Šancích o rozloze 6,3 ha. První písemná zmínka o vesnici je z roku 1320 jako o sídle Bedřicha z Radimi. Až do roku 1541, kdy vesnici získal panský rod Zárubů z Hustířan, byla v držení drobné venkovské šlechty. Jan Záruba z Hustířan byl poslední člen této rodiny na Radimi, protože se aktivně zúčastnil stavovského povstání v roce 1618. Po jeho potlačení se roku 1628 rozhodl pro emigraci a panství prodal Adamovi z Valdštejna. Po něm panství několikrát změnilo majitele, až v roce 1788 získal Radim knížecí rod Lichtenštejnů. Ten ji držel ve vlastnictví až do roku 1848, kdy zámek získal Jaroslav Bukovský. Radimský velkostatek si však Lichtenštejnové podrželi až do roku 1923. V letech 1948–1990 zámek vlastnil stát a poté byl vrácen v restituci rodině Bukovských. V roce 2005 byl zámek prodán novému majiteli.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Radim u Peček \"(1022 obyvatel, poštovní úřad, četnická stanice)\" byly v roce 1932 evidovány tyto živnosti a obchody: cihelna, cukrář, čalouník, obchod s dobytkem, obecní elektrárna, holič, 3 hostince, kolář, kovář, 2 krejčí, výroba leštících prostředků, 3 obuvníci, palivo, 2 pekaři, pohodný, 2 pojišťovací jednatelství, rolník, 2 řezníci, sedlář, 4 obchody se smíšeným zbožím, obchod se střižním zbožím, 2 trafiky, 2 truhláři, velkostatek, zámečník, zednický mistr, obchod se zvěřinou a drůbeží.\n\n\nDopravní síť\nVeřejná doprava 2011\n\nV katastrálním území Radimi je v terénní nerovnosti \"V dolích\" vybudována skládka směsného domovního odpadu. Skládka slouží široké svozové oblasti okresů Kolín, Nymburk a Praha-východ. Její rozloha se má během několika let rozrůst ze současných 9 hektarů na více než 33 hektarů. Každoroční příjem obce z provozu skládky se počítá v řádu desítek milionů korun.\n\nPrvní skládka tady vznikla už v osmdesátých letech 20. století, kdy zde provozovatel nedalekého ropovodu našel vhodné místo pro uložení zeminy kontaminované při havárii. Na začátku 90. let zde obec vybudovala skládkový komplex, který dodnes provozuje. Významným rozvojovým impulzem byla krize v likvidaci pražského domovního odpadu v roce 1993, kdy byla dočasně vyčerpaná kapacita skládky v Dolních Chabrech a zpozdilo se zprovoznění zařízení pro energetickou likvidaci odpadů (spalovny) v Malešicích.\n\nNa skládce je vybudován systém pro odčerpávání bioplynu, který je využíván k výrobě elektrické energie v kogeneračním soustrojí o výkonu 550 kW.\n\n"}
{"id": "96816", "url": "https://cs.wikipedia.org/wiki?curid=96816", "title": "Obvařanek", "text": "Obvařanek\n\nObvařanek, polsky obwarzanek [obvažanek] je tradiční pečivo v Krakově a okolí ve tvaru kroužku o průměru asi 15-20 cm, které je posypáno mákem, hrubou solí nebo sezamem. Kůrka je křupavá, střídka vláčná.\n\nNázev pochází z přípravy, kdy se zformované prstence ze dvou pramenů těsta zadělaného několik hodin předem noří na chvíli do vařící vody, několik desítek sekund se vaří (\"ovařují\", polsky \"obwarzać\") a když vyplynou na hladinu, dávají se po osušení péct dozlatova při teplotě asi 250 °C (asi 15 minut). Obvařanky je možné si koupit nejčastěji u stánků na ulicích, v nádražních halách apod., za nejčastěji 1,80 zlotých, v pekárnách dále od centra i levněji.\n\nTradice pečení obvařanků je stará, první dochované zmínky pocházejí ze 14. století v podobě účtu královského dvoru, ve kterých je 2. března 1394 zapsáno \"Pro paní královnu pro circulis obrzanky 1 grosz\". Dalším dochovaným pramenem je privilegium vydané králem Janem Olbrachtem 26. května 1496 stanovující, že obvařanky mohou péct a prodávat pouze krakovští pekaři.\n"}
{"id": "96819", "url": "https://cs.wikipedia.org/wiki?curid=96819", "title": "Stalaktit", "text": "Stalaktit\n\nStalaktit (z řeckého slova \"stalaktos\" – odkapávat) je sekundární krasový jev, který vyrůstá od stropu jeskyně případně ze šikmé plochy v místech, kde protékají vodní roztoky obohacené rozpuštěnými minerálními složkami.\n\nJeskynní útvar vzniká srážením rozpuštěného CaCO vlivem změny tlaku a teploty. Postupným odkapáváním vody a následným srážením začíná na stropní části vznikat nejprve vyboulenina, která se začíná prodlužovat a mohutnět. V některých případech se v první fázi vytváří dlouhý tenký krápník, který nazýváme brčko. Vlivem gravitace odkapává stále voda směrem dolů, což určuje rozhodující směr, kterým krápník vzniká.\n\nVoda odkapávající na podlahu jeskyně má stále množství rozpuštěných složek, které se začnou srážet i na podlaze a tak pod stalaktitem začíná zpravidla vznikat další sekundární jeskynní útvar, který nazýváme stalagmit. Při dostatečně dlouhém časovém úseku a stálosti přiváděných roztoků dochází ke spojení stalaktitu a stalagmitu a vzniká útvar, který označujeme jako stalagnát.\n\nNejdelší známý stalaktit pochází z Gruta Rei do Mato v Brazílii, kde dosahuje délky 20 metrů.\n\n"}
{"id": "96828", "url": "https://cs.wikipedia.org/wiki?curid=96828", "title": "Buvol domácí", "text": "Buvol domácí\n\nBuvol domácí (\"Bubalus arnee\" f. \"bubalis\"), známý též jako kerbau či nepřesně nazývaný vodní buvol, je domestikovaná forma buvola arni. Patří mezi nejdůležitější domácí zvířata tropů a subtropů.\n\nBuvol domácí je mohutný tur, dosahující hmotnosti 400-900 kg, délky těla 300-320 cm a výšky v kohoutku 135-55 cm. Má protáhlé tělo, poměrně nízké nohy a masivní hlavu. Kůže buvolů je téměř lysá, pokrytá jen řídkou, štětinovitou srstí, nejčastěji tmavě šedé nebo černé barvy, u severněji žijících populací (Maďarsko, Rumunsko, Ukrajina) je srst hustší. Zřídkakdy se vyskytují světle šedí, bílí, nebo naopak černí buvoli, ne však strakatí. Oči a nozdry má buvol posazeny vysoko na hlavě, nápadné jsou velké, odstávající boltce, lemované dlouhými chlupy. Obě pohlaví buvolů mají dlouhé, půlměsíčité rohy, které mohou mít délku až 150 cm. Rohy jsou výrazně vrubované, na průřezu ploše trojúhelníkové a mají světle šedou barvu.\n\nK jeho domestikaci došlo asi 3000 let př.n.l. v oblasti Přední Indie, kde se dochovala jeho vyobrazení na pečetidlech a soškách z období Harappské kultury. Přibližně v téže době nebo o málo později byl buvol zdomácněn také na území jižní Číny a rovněž u Sumerů v Mezopotámii. Již ve starověku se rozšířil po celé jihovýchodní Asii včetně Indonésie, Filipín a Japonska. V 7. století jej Arabové přivedli do Egypta, kde se dokonale adaptoval, a asi v 9. století do jižní Itálie. V době expanze Osmanů ve 14.-16. století se dostal do jihovýchodní Evropy, kde je dodnes chován hlavně v Severní Makedonii, Rumunsku a Maďarsku. Vyskytuje se také na jižní Ukrajině a v oblasti Kavkazu.\nKolem roku 1825 byli buvoli přivezeni také do Austrálie a koncem 19. století do Jižní Ameriky, kde jsou chováni zvláště v Brazílii, např. na ostrově Marajó v bažinaté oblasti delty Amazonky. V poslední době jsou buvoli chováni pro mléko také v USA a dokonce na jihu Kanady. V Austrálii domácí buvoli později zdivočeli a především v Severním teritoriu a Queenslandu tvoří početnou ferální populaci.\n\nPlemena buvolů se od sebe liší většinou jen málo, jedná se spíše o geograficky vymezené, místní rasy. Obecně se domácí buvoli dělí do dvou skupin, na buvoly říční a buvoly bažinné. Říční buvoli jsou chováni především v Indii, Pákistánu a Egyptě, vyznačují se menší velikostí, řídkou srstí, kratšími, často silně zahnutými a nebo dokonce chybějícími rohy. Chovají se především pro mléko. Do této skupiny patří indická plemena \"jafarabadi\", \"nili-ravi\" nebo \"murrah\", které vynikají dobrou dojivostí. Bahenní buvoli, známí také pod malajským názvem \"kerbau\", se chovají hlavně v jihovýchodní Asii a Číně, mají delší rohy a více připomínají divokého arniho. Chovají se hlavně jako tažná a pracovní zvířata.\n\nBuvolům se nejlépe daří v bažinatých oblastech nebo na březích řek, méně často se chovají na horských pastvinách (např. v Rumunsku, Nepálu, Číně). Nutnou podmínkou jeho chovu je dostatek vody a mírné nebo tropické klima, nesnáší silné mrazy. Buvol výborně plave, dokáže se i potápět a velmi rád se válí v bahně, přičemž si pomocí rohů nahazuje bahno na celé tělo. Jeho potravu tvoří různé bahenní a vodní rostliny včetně ostřic, rákosu a sítin, odpad při sklizni zemědělských plodin, tráva aj, dokáže strávit i velmi hrubou a nekvalitní píci.\nBřezost trvá asi 10 měsíců, samice rodí jen jedno, výjimečně i dvě telata. Buvol se ozývá hrubým bučením, bručením, chrochtáním a frkáním. Mláďata bučí podobě jako telata domácího skotu.\nBuvol domácí je velmi inteligentní, k lidem, které zná, se chová velmi mírně a dobrácky, takže o něj mohou pečovat i malé děti. Naproti tomu k neznámým lidem je nedůvěřivý a může na ně i zaútočit. Především vodící krávy a staří býci bývají agresívní. Buvol přesně zná svou \"pracovní dobu\" a pokud mu není včas umožněno jít se napít a vyválet do bahna, často se rozběhne k vodě nebo k bažině i s nákladem nebo s vozem, do kterého je zapřažený.\n\nBuvoli slouží především k tahu, jízdě a nošení břemen. V Asii ho používají k orbě, zejména na rýžovištích, zapřahují ho do vozů, kár, a dokonce i do člunů. V Indii a v Egyptě je používán k pohánění vodních kol nebo žentourů při mletí obilí. Jako tahoun je buvol sice pomalý, ale silný a spolehlivý. Místy ho používají i k jízdě, hlavně v bažinatých oblastech. Buvolí krávy poskytují vynikající mléko, které obsahuje až 8 % tuku a více bílkovin než kravské mléko, dojivost je obecně nižší než u domácích krav, přesto některá indická plemena dojí až 2 700 litrů ročně. V Indii se z něj vyrábí máslo ghí a v Itálii sýr Mozzarella. Buvolí maso obsahuje málo tuku, ale má dost hrubá vlákna, je tuhé a může mít nepříjemný bahenní až dehtovitý pach, maso mladých buvolů je ale poměrně chutné, nevýhodou jsou ale nízké váhové přírůstky a pozdní vyspívání. Pro maso se buvoli chovají především v Indii, kde není požíváno hovězí maso. Buvolí kůže, která je velmi tuhá a pevná, se používá k výrobě měchů, oblečení, řemenů a různého nářadí, v Číně slouží jako potah bubnu na dračí lodi, v Turecku se z ní zhotovují kalhoty pro zápasníky.\nUžitečnost buvola zvyšuje jeho skromnost, nenáročnost na potravu, síla a vytrvalost. Je také velmi odolný vůči chorobám, jako je např. mor skotu, slintavka a kulhavka, tuberkulóza nebo nagana.\n\nV indické, indonéské, čínské i japonské kultuře hraje buvol významnou roli. V hinduismu je černý buvol jízdním zvířetem boha Jamy, pána podsvětí a soudce zemřelých. Další z postav indické mytologie byl buvolí démon Mahiša, který připomínal antického Minotaura. Byl to vládce démonů, který se pokusil ovládnout svět, zabila ho však bohyně Durga. Připomínkou boje Durgy s Mahišou je obřad \"Durgapúdža\", který se na podzim slaví především ve východní Indii.\nV některých oblastech Indie, Vietnamu a na indonéských ostrovech Sulawesi a Sumba jsou buvoli dodnes obětováni bohům nebo zemřelým předkům. Toradžové z ostrova Sulawesi zdobí rohy obětovaných buvolů své domy. V Thajsku, Malajsii, jižní Číně nebo na japonském ostrově Okinawa se pořádají zápasy buvolích býků proti sobě navzájem. Na jihu Indie nebo indonéském ostrově Bali jsou oblíbené závody buvolích spřežení nebo dostihy jezdců na buvolech. Na Filipínách a ve Vietnamu má buvol postavení národního symbolu.\nV čínské kultuře je buvol spojen s plodností, protože lidé s jeho pomocí obdělávají rýžová pole. Je druhým zvířetem čínského zvěrokruhu a lidem, narozeným v roce buvola, se připisuje rozvaha, trpělivost a umíněnost. V období dynastií Šang a Čou používali staří Číňané buvolí lopatky při věštění. Zakladatel taoismu Lao-c’ podle legendy na sklonku života odjel na buvolu z Číny do západních hor, proto bývá nejčastěji zobrazován jako stařec, jedoucí na buvolu. V čínském a japonském zenovém buddhismu je oblíbenou meditačních pomůckou \"deset obrázků pasení buvola\", kde jednotlivé obrázky buvola a jeho pasáčka představují vývoj stavů lidské mysli v průběhu meditace a probuzení.\n\n\n"}
{"id": "96830", "url": "https://cs.wikipedia.org/wiki?curid=96830", "title": "Iapetos", "text": "Iapetos\n\nIapéthos je v řecké mytologii titán, syn boha nebe Úrana a bohyně země Gaie. Jeho potomky jsou titáni Prométheus, Epimétheus, Atlas a Menoitia. První dva má se svou manželkou Themidou, Atlanta a Menoitiu s Okeánovou Klymenou. Podle jiných pramenů je matkou všech Okeánovna Asia. Je označován za titána smrtelného života, proto i jeho první dva synové byli považováni za smrtelníky. Během kastrace svého otce držel nebeskou bránu na západě. Jeho úkol později přijal jeho syn Atlas. Při boji Krona a Dia se přidal ke svému bratru a po porážce ho Zeus svrhl do Tartaru. Ve společnosti svého bratra zůstal i na obloze. Kron alias Saturnus má poblíž sebe měsíc Japetus.\n\nJeden z měsíců Saturna je nazván jeho jménem Japetus.\n\na Titánky jménem Theia, Rheia, Mnémosyné, Foibé, Themis a Téthys.\n\n\nPrométheovou a Epimétheovou matkou byla buď bohyně Klymené, nebo Themidy, Atlantovou a Menoitovou opět Klymené.\n\n"}
{"id": "96836", "url": "https://cs.wikipedia.org/wiki?curid=96836", "title": "Sedlčany", "text": "Sedlčany\n\nSedlčany (německy \"Seltschan\") leží v jihovýchodní části okresu Příbram, v tzv. Sedlčanské kotlině na soutoku Mastníku a Sedleckého potoka. Žije zde obyvatel a sídlí v nich obecní úřad obce s rozšířenou působností, který vykonává státní správu v přenesené působnosti i pro další blízké obce.\n\nPrvní písemná zmínka pochází již z roku 1294. Již od 12. století byly střediskem Středního Povltaví. Na počátku 14. století patřila tehdejší trhová ves Rožmberkům, kterým patřily i místní zlaté doly. Za vlády Karla IV. je ale museli vrátit královské komoře. V 15. století získalo město mnoho privilegií a do městského znaku rožmberskou pětilistou růži. Od roku 1469 bylo město zástavou pánů Popelů z Lobkovic, v roce 1580 město získal známý stavitel rybníků – regent Jakub Krčín z Jelčan a Sedlčan (\"z gelcán a z selčan\"), který začal brzy vybírat od projíždějících kupců vysoké mýtné. Kvůli tomu se začali kupci městu vyhýbat, což způsobilo spor Krčína s měšťany. Po jeho smrti připadlo město nadlouho Lobkovicům stejně jako velká část okolního kraje.\n\nV 19. století význam města nadále vzrůstal, výrazným impulzem k rozvoji bylo také vybudování železniční tratě Olbramovice – Sedlčany v roce 1894. Nová radnice byla postavena v roce 1903; dnes jsou na ní umístěny památníky padlých v obou světových válkách. U příležitosti velkých manévrů československého vojska v září 1922 navštívil město prezident Masaryk.\n\nZa druhé světové války došlo ke zřízení nacistického vojenského výcvikového prostoru, a k vystěhování Sedlčanska, Sedlecka a Voticka (kde byla velká koncentrace tradičního českého obyvatelstva). 8. května 1943 byla v Sedlčanech zřízena pobočka přesídlovací kanceláře, která zajišťovala vystěhování obyvatel města do 1. srpna 1943.\n\nPo roce 1945 začaly vznikat velké průmyslové závody (Sedlčanské strojírny, Povltavské mlékárny vyrábějící známý sýr Hermelín, později BIOS, nožířské výrobní družstvo KDS, Hamiro a j.). Roku 1950 byla k obci Sedlčany připojena obec Lhotka. Vzhled náměstí byl výrazně poznamenán výstavbou obchodního domu Rozvoj.\n\nVe městě Sedlčany \"(2499 obyvatel)\" byly v roce 1932 evidovány tyto živnosti a obchody:\nVe vsi Červený Hrádek \"(přísl. Janov, Lhotka, Přibýška, Vítěž, 503 obyvatel, samostatná ves se později stala součástí Sedlčan)\" byly v roce 1932 evidovány tyto živnosti a obchody: 2 hostince, 2 krejčí pro dámy, krejčí pro pány, lihovar, 2 mlýny, povozník, 6 rolníků, 2 obchody se smíšeným zbožím, 2 trafiky, truhlář, 2 velkostatky (Mladota, Počepický), zámečník.\n\nV obci Libíň \"(přísl. Doubravice, Klimětice, Ustupenice, 255 obyvatel, samostatná obec se později stala součástí Sedlčan)\" byly v roce 1932 evidovány tyto živnosti a obchody: 2 hostince, kovář, obuvník, 10 rolníků, 2 trafiky, velkostatkář Buchar.\n\nV obci Sestrouň \"(přísl. Hradištko, Zberaz, 293 obyvatel, samostatná obec se později stala součástí Sedlčan)\" byly v roce 1932 evidovány tyto živnosti a obchody: 2 hostince, košíkář, kovář, krejčí, lom, mlýn, pokrývač, pila, 2 rolníci, švadlena, 2 trafiky, truhlář.\n\nV obci Solopysky \"(261 obyvatel, samostatná obec se později stala součástí Sedlčan)\" byly v roce 1932 evidovány tyto živnosti a obchody: drogerie, 2 hostince, kovář, 3 lomy, obuvník, 2 pojišťovací jednatelství, 2 rolníci, obchod se smíšeným zbožím, trafika.\n\nV obci Třebnice \"(přísl. Břekova Lhota, Štileček, 480 obyvatel, samostatná obec se později stala součástí Sedlčan)\" byly v roce 1932 evidovány tyto živnosti a obchody: 2 hostince, kolář, kovář, krejčí, lihovar, mlýn, obuvník, 3 řezníci, obchod se smíšeným zbožím, 2 švadleny, 3 trafiky, 2 truhláři, velkostatkář Šembera.\n\nMěsto Sedlčany je administrativně rozděleno do deseti částí na sedmi katastrálních územích.\n\nV katastrálním území \"Sedlčany\" leží samotné město. Na pravém břehu Mastníku, tedy ve východní části města, se v okolí železniční tratě nachází čtvrť Lhotka, plynule navazující na centrum, východněji pak Červený Hrádek a Na Skalách. Severně od osady Na Skalách se nachází (stále ještě v katastrálním území Sedlčany) část obce Vítěž. Východně od Vítěže leží Kolihový les.\n\nV severní část města se nachází katastrální území \"Sestrouň\". Kromě vesnice Sestrouň zahrnuje ještě části Hradišťko a Zberaz a menší osady Na Chalupách a Roudný. Jižně od Roudného je krosový okruh Kotlina. Západní část území města tvoří katastrální území \"Solopysky u Třebnic\", zahrnující i osadu Šaldovna, katastrální území \"Třebnice\", zahrnující též osady (ZSJ) Štíleček, Mleč a Podlipí, a katastrální území \"Oříkov\", zahrnující též osady Oříkovec a Nová Hospoda. Na jihojihozápadě k městu patří katastrální území \"Doubravice u Sedlčan\" s vesnicí Doubravice a osadou Ústupenice, a na jihu města pak katastrální území \"Libíň\" zahrnující kromě Libíně i osadu Klimětice.\n\nCentrum města tvoří náměstí T. G. Masaryka se starou radnicí (v níž sídlí městské muzeum), novorenesanční novou radnicí a obchodním domem Rozvoj. Přímo přes náměstí severojižním směrem prochází silnice II/105, která v centru města nese název 28. října, na severu Církvičská a na jihu Sedlecká.\n\nJižně od náměstí se nachází raně gotický farní kostel sv. Martina a barokní budova fary, u severního okraje vlastního města poblíž Povltavských mlékáren kostel Nanebevzetí Panny Marie (nazývaný Církvička) a bývalé obchodní centrum Kačenka. Severozápadně od centra se nachází Severní sídliště, podél ulice Víta Nejedlého pak starší Jižní sídliště. Západně od centra se nacházejí výrazné kopce Cihelný vrch (470 m n. m.), na jehož vrcholu se nachází lidová hvězdárna Josefa Sadila, a Sedlčanský Šiberný (478 m n. m.). Z jižní strany míjí centrum města silnice I/18 a se silnicí II/105 se kříží na kruhovém objezdu, v jehož blízkosti jsou obchodní centra: LIDL, Penny Market, Billa a Kik. V okolí leží Němečkova cihelna, jižněji pak velký zemědělský areál a Šípkova cihelna.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nPo listopadu 1989 došlo k privatizaci velkých průmyslových podniků (Stros – stavební stroje a KDS – nože, nůžky), vzniku nových soukromých firem, úpravě historického jádra města i předměstí, ale také k částečnému úbytku obyvatel způsobenému hlavně nepříznivým přirozeným demografickým vývojem. V roce 2003 došlo k reformě veřejné správy. Byl zrušen i příbramský okresní úřad a některé jeho pravomoci převzala také sedlčanská radnice.\n\nVe městě najdeme nemocnici, ordinace praktických i speciálních lékařů, poštu, oddělení republikové i městské policie, Stanici technické kontroly, 3 mateřské a 2 základní školy, gymnázium, 2 učiliště a základní uměleckou školu.\n\n\nV Havlíčkově ulici se nachází Kulturní dům Josefa Suka s divadelním sálem a kinem. Organizační součástí kulturního domu je Lidová hvězdárna Josefa Sadila, která se nachází na Cihelném vrchu 1 km západně od centra města. Městské muzeum na náměstí nabízí expozice zaměřené na hmotné památky osídlení sedlčanského regionu v pravěku, středověku i novověku, na národopis i osobnost Jakuba Krčína, zajímavostí je také cechovní místnost. Významným kulturním činitelem ve městě je i městská knihovna.\n\nV Sedlčanech najdeme známé přírodní motokrosové závodiště Sedlčanská kotlina. Dále také zimní krytý stadion, 2 fotbalové stadiony s přírodní trávou a 1 stadion s umělou trávou, tenisovou halu, a velké množství různých hřišť a tělocvičen a sokolovnu. V Sedlčanech najdete také skatepark, na Šiberném vrchu se nachází přírodní sjezdovka s jednoduchým lyžařským vlekem.\n\nPůsobí zde množství spolků zaměřených na kulturní, sportovní, sociální i chovatelskou činnost.\n\nOd roku 1995 zde působí softbalový oddíl SK Pegas Sedlčany, který od roku 1997 hraje na stadionu v Luční ulici. V současné době má čtyři oddíly – v dospělé i mládežnické kategorii mužů a žen.\n\nMístní TJ Tatran Sedlčany, z.s. má celkem 8 oddílů, hokejový \"A\" tým hraje krajskou soutěž, A tým fotbalového oddílu byl v sezoně 2015/16 poprvé v historii účastníkem divize.\n\nV roce 1990 byla po více než sto letech obnovena tradice městských slavností ROSA, navazujících na slavnosti náboženského charakteru, které se patrně od konce 17. století konaly každý rok o velikonocích. Důvodem této oslavy bylo údajné vítězství nad Žižkou v r. 1420 v bitce u opevněného kostela sv. Martina „za ranní rosy“. V současnosti se konají zpravidla ve druhé polovině června.\n\nSedlčany jsou dějištěm mezinárodních akcí Sukovy Sedlčany (hudební festival) a Sedlčanská kotlina (autocross, rallycross).\n\nDopravní síť\nVeřejná doprava 2012\n\n\n\n\n\n"}
{"id": "96837", "url": "https://cs.wikipedia.org/wiki?curid=96837", "title": "Jizerka", "text": "Jizerka\n\nSlovo Jizerka má několik významů:\n\n\n"}
{"id": "96844", "url": "https://cs.wikipedia.org/wiki?curid=96844", "title": "Velikonoční ostrov", "text": "Velikonoční ostrov\n\nVelikonoční ostrov (v domorodém jazyce \"Rapa Nui\") je ostrov ve východní části Polynésie na jihu Tichého oceánu spravovaný Chile (region Valparaíso). Nachází se 3 600 km západně od pobřeží Jižní Ameriky a 2 075 km východně od ostrova Pitcairn. Má rozlohu 163 km² a obývá jej 6 148 obyvatel (2002).\n\nBěžný polynéský název ostrova je Rapa Nui (česky \"Velká země\"). Přivlastek \"Velká\" odlišuje Velikonoční ostrov od jiného ostrova jménem \"Rapa\", již dříve osídleného (a později přejmenovaného na \"Rapa Iti\", tj. \"Malá země\"). Jiný název ostrova je \"Te Pito o Te Henua\" (Pupek světa). Stejné jméno má kultovní zaoblený magnetický kámen, ležící v blízkosti Ahu Te Pito Kura. Podle rapa-nuiských legend první jméno ostrova bylo \"Te pito o te kainga a Hau Maka\" (Malý kus země Hau Maka). Existují další poetická jména např. \"Mata-ki-Te-rangi,\" (Oči, které hledí do nebes) nebo \"Hiti Ai Rangi\" (Kraj nebes).\n\nJacob Roggeveen, který ostrov objevil o Velikonoční neděli roku 1722, jej podle dne objevení nazval Velikonočním ostrovem (nizozemsky \"Paasch Eyland\").\n\nFelipe González Ahedo, španělský mořeplavec, který ostrov roku 1770 anektoval pro Španělsko, jej pojmenoval na počest španělského krále Karla III. \"Isla de San Carlos\".\n\nOficiální španělský název je \"Isla de Pascua\".\n\nVelikonoční ostrov je druhý nejodlehlejší obývaný ostrov světa. Jeho nejbližším obývaným sousedem je ostrov Pitcairn, vzdálený 2075 km západním směrem. Pobřeží Chile je vzdáleno 3600 km východně od ostrova. Nejbližším ostrovem je Isla Sala y Gómez, 8 km dlouhý, neobydlený ostrov, tvořící nejvýchodnější bod Polynéského trojúhelníku.\n\nVelikonoční ostrov je zhruba trojúhelníkového tvaru a má plochu 163 km². Délka ostrova je 24 km. Nejvyšším bodem ostrova je vrchol sopky Maunga Terevaka ve výšce 507 m n. m., která je zároveň 12. nejizolovanější horou světa. V okolí ostrova se nachází několik menších ostrůvků. U jihozápadního výběžku ostrova jsou to ostrůvky Motu Iti, Matu Kau Kau a Motu Nui. Západně od ostrova se nalézá ostrůvek Motu Tautara a v blízkosti poloostrova Poike pak ostrůvek Motu Marotiri.\n\nCelkem se v okolí nachází 15 ostrůvků do vzdálenosti 1,5 km od ostrova.\n\nNa Velikonočním ostrově nejsou žádné stálé vodní toky. Jsou zde však tři sladkovodní kráterová jezera: Rano Kau, Rano Raraku a Rano Aroi.\n\nVelikonoční ostrov je vulkanického původu. Je tvořen třemi sopkami: Maunga Terevaka, která tvoří největší část tělesa ostrova, Poike, tvořící východní poloostrov a Rano Kau, formující jihozápadní výběžek ostrova. Tyto tři sopky se v průběhu geologických procesů spojily lávovými toky a dnes určují zhruba trojúhelníkový tvar ostrova. Na ostrově je dále množství menších, pobočných sopečných kuželů; jen sopka \"Teravaka\" jich má více než 100. Dva z nich: Rano Raraku a Puna Pau se v době osídlení polynéským obyvatelstvem staly významnými lomy. Lávové toky vytvořily na ostrově množství jeskyní. Stejně jako celý Velikonoční ostrov, také přilehlé ostrůvky Motu Nui jsou vrcholky sopky, která od mořského dna dosahuje výšky více než 2 km. Jsou součástí podmořského pohoří Sala y Goméz, které je vymezeno podmořskými horami Poike a Moai, nalézajícími se západně od Velikonočního ostrova, a horou Nazca, která vymezuje pohoří \"Sala y Goméz\" na východě. Hory \"Pukao\", \"Moai\" i Velikonoční ostrov se formovaly do dnešní podoby během uplynulých 750 000 let. Poslední vulkanická erupce proběhla zhruba před 100 000 lety. Celé pohoří \"Sala y Gómez\" vzniklo pohybem podmořské desky Nazca, která se přesunula přes Velikonoční horkou skvrnu.. V dnešní době je Velikonoční ostrov sopečně neaktivní.\n\nPodnebí na ostrově je teplé, subtropické. Roční období jsou jen málo výrazná. Na ostrově vanou silné pasátové větry. Průměrná roční teplota se pohybuje okolo 21 °C. Nejstudenější měsíce jsou červenec a srpen s průměrnou teplotou 19 °C, nejteplejší jsou leden až březen s průměrnými teplotami 23 °C. Roční dešťové srážky jsou v průměru 1150 mm. Duben a květen jsou měsíce nejbohatší na srážky s průměrnými měsíčními hodnotami okolo 130 mm.\n\nVe srovnání s jinými tichomořskými ostrovy má Velikonoční ostrov jen malou druhovou rozmanitost rostlin. Nachází se zde jen okolo 30 druhů původních semenných rostlin. Tato druhová chudost je způsobena tím, že ostrov nebyl v geologických dobách nikdy spojen s větší pevninou a podílí se na ní také extrémní odlehlost od jiných území, pokrytých vegetací. Semena rostlin mohla být na ostrov zanesena v době před příchodem člověka jen ptáky, větry či oceánskými proudy. Převážná část zanesených semen měla původ v jihovýchodní Asii a na Velikonoční ostrov se dostala cestou přes Polynésii. Pouze malá část byla původem z Jižní Ameriky.\n\nArcheobotanické nálezy dokladují, že ostrov měl kdysi hustý palmový porost rodu Paschalococos disperta, blízce příbuzného chilské palmě Jubaea chilensis.\n\nK původní vegetaci ostrova patřil endemický strom Toromiro \"(Sophora toromiro)\", z čeledi bobovité. Jeho tvrdé a jemně pórovité dřevo sloužilo původnímu obyvatelstvu především k řezbářským pracím. Toromiro ve volné přírodě již vyhynul, avšak několik jedinců přežívá v několika botanických zahradách. Pokusy o znovuvysazení Toromira na Velikonočním ostrově skončily neúspěšně.\n\nTypickou původní rostlinou Velikonočního ostrova je totora \"(Scirpus riparius, Scirpius californicus)\", rákosí, které se na ostrově vyskytovalo již před více než 30 000 lety. Totora se hojně vyskytuje v kráterových jezerech. Domorodci rákosí využívali k rozmanitým účelům, například ke stavbě domů (s typickým půdorysem ve tvaru lodi) nebo pro zhotovování malých člunů.\n\nVýrazným jevem je nepatrné zastoupení kapradin na ostrově. Dosud bylo objeveno pouze 15 druhů, čtyři z nich jsou endemické. Ve srovnání s jinými ostrovy Tichomoří např. s Markézami, kde se nachází 27 čeledí, 55 rodů a 117 druhů kapradin , je tento počet velmi malý.\n\nDalší původní rostlinou, která se na ostrově vyskytuje již jen v několika exemplářích je keř Triumfetta semitriloba z čeledi lípovité \"(Tiliaceae)\", který na ostrově rostl již před 35 000 lety. Kůra tohoto keře obsahuje vlákna, ze kterých obyvatelstvo vyrábělo rybářské sítě.\n\nMnožství rostlinných druhů bylo na ostrov dopraveno až lidmi. Právě první polynéští přistěhovalci přivezli na Velikonoční ostrov různé plodiny. O tom se dovídáme i z legendy o Hotu Matuovi, prvním legendárním náčelníku Velikonočního ostrova. Jak dokládají zprávy evropských objevitelů Roggeveena a Forstera, nalezli tito mořeplavci na ostrově různé plodiny, např. \"Broussonetia papyrifera\", batáty, jamy nebo taro (\"Colocasia esculenta\").\n\nDnešní převládající vegetace neodpovídá původní. Je výsledkem výrazných lidských zásahů do ekosystému.\n\nPyly nalezené ve vzorcích usazenin kráterových jezer, zejména z Rano Kau, dokazují, že od roku 1010 (± 70) let probíhalo na ostrově v dlouhém časovém období masivní odlesnění. Podle odhadu bylo v tomto období pokáceno více než 10 milionů palem. Úbytek palmového porostu pak byl příčinou vysychání a rozsáhlé větrné eroze povrchu ostrova, což v důsledcích vedlo k rychlému poklesu populace.\n\nV dnešní době na ostrově převládají rozsáhlá travnatá území. Nejčastější čeledí travin jsou lipnicovité \"(Poaceae)\" (na ostrově zastoupena čtyřmi druhy) a šáchorovité \"(Cyperaceae)\". Další přítomnou čeledí jsou hvězdnicovité \"(Asteraceae)\", zastoupené výhradně antropochorickými druhy.\n\nKromě velké oblasti na jihozápadě je po ostrově rozšířena importovaná kvajáva hrušková \"(Psidium guajava)\". Na ostrově se provádí zalesňování blahovičníky \"(Eukalypus)\". U pláže Anakena je nepůvodní palmový háj kokosových palem. Jako užitkové plodiny se pro vlastní spotřebu pěstují brambory, taro, jamy, cukrová třtina a také tropické ovoce.\n\nPřed příchodem prvních mořeplavců na ostrově nežili žádní savci. Polynésané přivezli na ostrov domácí chovná zvířata a nechtěně i krysy. V jedné z rapa-nuiských legend se hovoří o tom, že první tichomořští kolonisté nalezli na ostrově koze podobné zvíře, které později mělo šest mláďat. Pravděpodobně tomu tak však nebylo – nebyly nalezeny žádné zvířecí pozůstatky z té doby a nebyla nalezena ani žádná výtvarná ztvárnění zvířat na pohřebních kresbách nebo petroglyfech.\n\nFrancouzský mořeplavec La Pérouse nalezl roku 1785 ostrovany bez jakýchkoliv domácích zvířat. V polovině 19. století byla převážná část ostrova pronajata soukromé firmě jako pastva. Salmon & Brander měli na ostrově 18 000 ovcí. Spásání travnatého porostu bylo po odlesnění druhým faktorem, který významně podpořil větrnou erozi na ostrově.\n\nV současnosti je vedle hospodářských zvířat – skotu, ovcí a prasat na ostrově chováno množství koní.\n\nZe zpěvného ptactva dnes obývá oblast kolem kráterových jezer množství dijuk obecných \"(Diuca diuca)\" a vrabců \"(Passer domesticus)\". Dále se na ostrově vyskytuje čimango šedonohý \"(Milvago chimango)\" a tinama koroptví (\"Nothoprocta perdicaria\"). Mořských ptáků se na ostrově vyskytuje okolo 25 druhů, především rackové, buřňáci, faeton červenoocasý \"(Phaethon rubricauda)\" a zvláště pak rybák černohřbetý \"(Sterna fuscata)\", který v historii ostrova sehrál důležitou kultovní roli.\n\nV okolí ostrova se vyskytuje okolo 140 druhů ryb, z toho přes padesát pobřežních. Z velkých ryb se v okolí vyskytují tuňáci, žraloci, menší jsou pak zastoupeny v čeledích \"Labridae\" (13 druhů), \"Muraenidae\" (7 druhů), \"Chaetodontidae\" (7 druhů) a \"Holocentridae\" (6 druhů) Mořské ryby byly nejdůležitějším prvkem obživy domorodého obyvatelstva. Doloženo je používání sítí a háčků pro lov ryb.\n\nNa ostrově nejsou žádní hadi. Severní část ostrova v oblasti Anakena je oblastí výskytu a kladení vajec mořských želv. Na ostrově se vyskytují dva autochtonní druhy plazů: gekon Moko uru-uru kaha (Lepidodactylus lugubris) a scink Moko Uriuri \"(Ablepharus boutoni)\".\n\nKdyž na Rapa Nui připluli první Polynésané (snad kolem 900 n. l. nebo i dříve), našli ostrov pokrytý subtropickým listnatým lesem a s nejbohatším hnízdištěm mořských ptáků v celém Pacifiku. Půda byla sopečného původu, tedy velmi úrodná, ale deště zde nebyly tak časté jako na jiných polynéských ostrovech. Novým usedlíkům, kteří s sebou přivezli jen slepice (a nechtěně i krysy jakožto černé pasažéry), se tu dařilo, a život byl celkem bezpracný. Jejich původní potrava pocházela hlavně ze zahrádek, ptactva (mořského i pozemního), krys, ryb a oblíbených delfínů, které bylo možno lovit s pomocí velkých kánoí na otevřeném moři.\n\nLesy byly plné vysokých palem, příbuzných chilským palmám vínovým (\"Jubaea chilensis\", dosahujících výšky 18 m a téměř 2 m v průměru). Tyto palmy poskytovaly ideální kmeny na stavbu kánoí a později na transport soch, kromě jedlých ořechů a sladkého sirupu. Také stromové astry (\"tree daisies\"), moruše, stromy toromiro a \"hauhau\" (příbuzné lípě, ze kterých vyráběli silné provazy) a malé druhy palem rostly v hojnosti, tvoříce baldachýn nad keři, bylinami, kapradinami a travou.\n\nOstrov byl osídlen polynéským obyvatelstvem snad již v polovině 1. tisíciletí. Podle ústních legend, zaznamenaných tahitským biskupem Tepano Jaussenem, místem přistání dvou kánoí prvních polynéských osadníků, vedených Hotu Matu'ou, byla pláž Anakena. Veliké kánoe přivezly údajně 300 - 400 lidí z ostrovů \"Maroe-Orega\" a \"Maroe-Tohio\". Tito první mořeplavci dovezli na ostrov také prasata, kuřata a rozmanité rostliny a plodiny jako sladké brambory, jamy, taro, banány, cukrovou třtinu, toromiro, ibišek, \"maute\" a jiné.\n\nPrvní ostrované byli rozděleni do 10 klanů, které žily v 16 osadách. Tyto vesnice byly založeny Hotu Matu'ou po příjezdu na ostrov. Jména nejvýznamnějšíců klanů byla: \"Miru\" (Fregatčí klan), který obýval sever ostrova, \"Marama\" (Měsíční klan); \"Haumoana\" (Pobřežní klan); \"Tupahotu\" (klan Tupa), který pravděpodobně ovládal lomy v Rano Raraku, \"Ureohei\", \"Hamea\", \"Kotu’u\", \"Roca\", \"Ngauré\" a další.\n\nPodle legend, zaznamenaných misionáři roku 1860, měl ostrov původně přesně definovaný třídní systém v čele s \"ariki\", náčelníkem, který měl na ostrově absolutní moc. Každý klan měl svého kněze (\"inetao\"), bojovníky (\"matatoa\") a zemědělce a služebníky (\"mata kio\").\n\nJak populace rostla, rozdělila se na 11 klanů. Podobně jako jinde v Polynésii, vedl každý klan náčelník, a každý klan měl po čase svou elitu včetně kněží a své ceremoniální centrum. Protože obživa byla snadná, zbývalo spoustu času na rituál a stavění platforem ahu, sloužícím k pohřbům a uctívání předků. Na tyto platformy se pak začaly vztyčovat sochy moai. Sochy byly tesané v kráteru vyhaslé sopky Rano Raraku. Obsidiánové nástroje vystačily, ale práce šla pomalu. Hotová socha se pak musela odtáhnout k pobřeží na příslušnou platformu. Tento těžký úkol byl zvládnut pomocí velkých kmenů, sloužících jako válce a saně a také jako „jeřáby“ ke zdvižení soch na ahu.\n\nJežto vysoké palmy \"Jubaea\" byly používány také na stavbu kánoí, domků a rituálních center, všechny tyto stromy byly vykáceny nedlouho po roce 1400. Krysy se postaraly o to, aby zbylé ořechy nevyklíčily. Konec této palmy znamenal, že obyvatelé Velikonočního ostrova ztratili nejenom možnost lovit delfíny, ale také schopnost mořeplavby vůbec. Lidé Rapa Nui se sami úplně izolovali od ostatního světa. Genetické studie ukázaly, že Thor Heyerdahl se mýlil a krev ostrovanů byla jen polynéská. Ale existují doklady o tom, že se ostrované pouštěli (tedy v dobách, kdy ještě měli kánoe) na daleké cesty, patrně i do Jižní Ameriky.\n\nNení úplně jasné, kolik lidí žilo na ostrově v době největšího rozmachu, kolem roku 1550, snad kolem 12 000 (někteří archeologové tvrdí více, jiní méně), ale mohlo to být i 17 500. Přestože ostrovní životní prostředí zřetelně trpělo, tesání, transportování a stavění soch pokračovalo zrychleným tempem, sochy byly větší a větší, až nakonec v lomu byly vyrobeny i některé sochy, které byly úplně nesmyslně rozměrné, bez jakékoliv šance na postavení. Řevnivost mezi klany údajně hrála velkou úlohu v tomto kulturně sebevražedném chování. Ovšem archeologické nálezy spíše podporují spolupráci mezi klany.\n\nVíme ale bezpečně, že kolem roku 1600 se podařilo ostrovanům Rapa Nui zničit veškeré lesy ostrova. Kdysi tak úrodná půda se sesouvala a ztrácela se kvůli erozi. Nebylo z čeho stavět, na čem vařit. Studánky a potoky vyschly. Lidé vyhubili veškeré ostrovní ptáky, i hlemýždě. Bez papírových moruší nemohli už ani plést rybářské sítě. Začali žít v jeskyních a kamenných chyškách, vyhrabaných do svahů. Pak přišel hladomor, válka všech proti všem, i kanibalismus. Sochy moai byly navždy opuštěny, mnohé ještě v kráteru či na cestě.\n\nVelikonoční ostrov je malý, dá se obejít během jednoho dne. Ostrované viděli následky svého chování před sebou jako na dlani. Přesto však nebyli schopní zastavit svou ničivou činnost. Kamenní obři, symbolizující zkonzumování celého ostrova, byli pak zvandalizováni potomky těch, kteří je tak pracně vytvořili. Velká většina soch byla povalena a rozbita už v době, kdy Evropané začali navštěvovat ostrov.\n\nKdyž byl ostrov objeven pro Evropany o Velikonocích roku 1722, to nejhorší už bylo za nimi, a ostrov i ostrované začínali pomalu regenerovat. Malé stromky ještě někde existovaly. Příchod bělochů však přinesl další katastrofy: většinu obyvatelstva zdecimovala v 19. století jak epidemie neštovic, tak otrokáři, kteří chytali domorodce pro práci v peruánských dolech. Ve 20. století byl ostrov pronajat jako ovčí farma a eroze půdy a ničení původní vegetace pokračovalo dále. Dnes je ostrov pokryt travnatou plání. Všechny původní druhy stromů jsou dnes vyhynulé (jen toromiro přežívá v anglických sklenících). Všechny druhy pozemních ptáků byly vyhubeny.\n\n\nV 60. letech 19. století proběhla na ostrově řada událostí, které přivedly zbytky původní civilizace téměř k vyhubení. V prosinci 1862 připluli na ostrov lovci otroků. Během několika měsíců odvezli z ostrova okolo 1500 mužů a žen, tedy polovinu stávající populace, aby jako otroci pracovali v peruánských guánových dolech. Byl odvlečen i poslední rapa-nuiský král Maurata i s rodinou. Teprve zásah tahitského biskupa způsobil, že peruánská vládá dopravila několik přeživších otroků zpět na ostrov. Ze všech odvlečených domorodců se vrátilo na ostrov jen 15. Ti navíc přivlekli na ostrov nákazu neštovic. V době největšího rozšíření epidemie se ani nestačili pohřbívat mrtví. Zkázu domorodé populace završily klanové války o území, uvolněná po zemřelých. První křesťanský misionář Eugène Eyraud zavlekl roku 1867 na ostrov tuberkulózu, na kterou zemřela čtvrtina zbytku obyvatelstva. V roce 1877 měl ostrov jen 111 původních obyvatel.\n\nRoku 1888 připlula k ostrovu chilská loď \"Angamos\" a její kapitán Policarpo Toro vyhlásil nad ostrovem svrchovalost Chile. V té době žilo na ostrově 201 obyvatel.\nOstrov se stal chilskou kolonií a byl pronajat britské společnosti Williamson-Balfour pro chov ovcí. Veškeré obyvatelstvo ostrova bylo přesídleno do obce Hanga Roa a směli ji opouštět pouze na povolení.\nRoku 1915 vypravila na ostrov britská archeoložka Katherine Routledge vědeckou expedici \"Mana\", která systematicky zdokumentovala kulturu původního obyvatelstva.\nRoku 1935 Chile deklarovalo Velikonoční ostrov jako národní park. Pronájem firmě Williamson-Balfourd byl ukončen teprve roku 1953. V 60. letech 20. století chilský kongres přijal zákon o právech obyvatel ostrova. Ostrované se stali plnoprávnými občany Chile. Podle tohoto zákona mohou být vlastníky půdy na ostrově pouze Rapa-nuici.\nV roce 1967 bylo na ostrově dokončeno letiště Mataveri a zahájeno letecké spojení s Chile.\nRoku 1996 byl ostrov zapsán do seznamu Světového dědictví UNESCO.\n\nDíky sochám moai je ostrov světoznámý. Víme, kde sochy vznikly. V lomu na úpatí kráteru Rano Raraku dokonce ještě jedna nedokončená a od skály ne zcela odtesaná moai leží. Celkem jich Rapanujci vztyčili asi 300. Mnohem víc jich zůstalo v lomu nebo na cestě na své kamenné plošiny ahu, z nichž měly shlížet do vnitrozemí ostrova. Dnes stojící moai byly znovu vztyčeny během 20. století. Většina moai je asi 3,5 m vysoká, najdou se však i takové, co měří až 12 m a váží až 90 tun.\n\nKromě neobvyklého tvaru – nemají nohy, tělo je jen naznačeno a nejpropracovanější je hlava – na některých moai zaujme klobouk pukao z červené horniny. Podle nejvíce přijímané teorie nejde o klobouk, ale styl účesu, který se na \"Rapa Nui\" nosil v dobách vzniku posledních soch.\n\nMoai patřily kdysi mezi světové záhady. Dnes je ale jasné, že jsou úzce spřízněné s podobnými tradicemi kultu předků rozšířených v Polynésii. Americký archeolog Kirch píše: „Ideologie je mnohem vlivnější, když je možno ji konkrétně projevit prostřednictvím symbolicky nabité architektury a objektů. Velká většina monumentální architektury společností Oceánie byla vystavěna přesně pro tento účel. Tonžské hrobky \"langi\", sochové chrámy Velikonočního ostrova, havajské svatyně \"heiau\" a pohřební ostrůvky Nan Madol - všechny připomínají mocnou roli ideologie v legitimizaci sociopolitické struktury.“\n\nProblematikou historie Velikonočního ostrova a sochami Moai se velice úspěšně zabýval český vědec Pavel Pavel, který objasnil záhadu, jak mohli obyvatelé ostrova tak těžké sochy zvednout, a do dneška je za to světově velice uznáván.\n\nZačátkem roku 2019 přišli vědci s teorií, která na základně nové studie odhaluje skutečný účel soch. Podle této studie nebyly sochy rituální, ale měly označovat místa se zdrojem pitné vody.\n\nNa Velikonočním ostrově je největší kolekce petroglyfů v celé Polynésii. Na ostrově se nalézá zhruba 1000 lokalit, kde se vyskytují petroglyfy a celkem je zdokumentováno více než 4000 jednotlivých petroglyfů. Tesání petroglyfů mělo často náboženské, jindy i praktické důvody, jako např. označení teritoria či zaznamenání důležité události. Obrazy vytesané v horninách na Velikonočním ostrově mají jak náboženské motivy, jako je tomu např. v oblasti Oronga, kde se nachází celá řada petroglyfů spjatých s kultem Ptačího muže a boha Tangata manu, tak i motivy z běžného života. Existují vyobrazení ryb, mořských želv i vulvy.\n\nRongorongo je systém doposud nerozluštěných glyfů, objevený Evropany na Velikonočním ostrově v 19. století. První zprávu o písmu Rongorongo podal roku 1864 francouzský misionář Eugène Eyraud. V té době již napsanému písmu jen částečně rozumělo pouze několik ostrovanů. Toto písmo používala pouze malá část původní populace, a to privilegovaná skupina kolem vládnoucí rodiny. Po odvezení královské rodiny do otroctví a zdecimování obyvatelstva byla znalost písma Rongorongo ztracena. Znaky se navzdory množství pokusů dosud nepodařilo rozluštit. Až na několik glyfů vytesaných do kamenů jsou všechny nalezené znaky vyřezány do dřevěných tabulek. Do současné doby se v rozličných muzeích po celém světě dochovalo 26 tabulek s písmem Rongorongo. Na Velikonočním ostrově nezůstala jediná.\n\nRei-miro je dekorativní předmět ve tvaru půlměsíce, kterým se zdobily ženy z Velikonočního ostrova. Rei-miro znázorňuje polynéskou kánoi. Každý konec ozdoby je ukončen stylizovanými lidskými hlavami. Vnitřní strana ozdoby obsahuje prohlubeň, vyplněnou pudrem vyrobeným z mořských ulit. Tento dekorativní předmět je v různých podobách znám i z jiných polynéských ostrovů, dvě lidské hlavy se však nacházejí pouze na Rei-miro z Velikonočního ostrova. Obraz Rei-mira je také na vlajce Velikonočního ostrova.\n\nNení jasné, zda kult Ptačího muže existoval už za dob stavění soch; zanikl kolem roku 1867. Snad skupina militantních vůdců nazývaných \"matatoa\" přinesla nový kult, který nahradil původní kult boha Make-make. \"Tangata manu\", kult Ptačího muže, vyvrcholil každoroční soutěží o získání prvního vejce ptáka \"manutara\", rybáka černohřbetého (\"Sterna fuscata\"), z ostrůvků Motu Nui, nalézajících se v blízkosti jihozápadního mysu Velikonočního ostrova. Soutěžící museli překonat průliv plný žraloků, oddělující ostrůvky, nalézt ptačí vejce, vrátit se zpět a na ostrově na závěr vyšplhat útesy před vesnicí Orongo. Vítěz získal titul „Ptačí muž roku“. Tento muž a jeho rodina pak měli po dobu jednoho roku kontrolu nad obchodní distribucí na ostrově. Kult Ptačího muže je doložen i archeologickými nálezy. Na útesech v okolí Oronga byly nalezeny petroglyfy Ptačího muže. Někteří odborníci si myslí, že kult Ptačího muže byl částí snahy zbylých ostrovanů o kulturní obnovu.\n\nPůvodní obyvatelstvo ostrova mělo rozvinuté umění dřevořezby. Do našich dob se dochovalo několik dřevěných figurek lidských postav či zvířat. Figurky měly často důležitý náboženský význam. Mezi nejznámější dřevořezby patří lidské postavy s vystouplými žebry, používané v rituálech plodnosti. Existují ve dvou typech: \"moai kavakava\" (muž) a \"moai peapea\" (žena). Materiálem pro dřevořezbu bylo dřevo stromu toromiro. Na některých figurkach se nachází texty písma rongorongo.\n\nRapa-nuici běžně zdobili svá těla tetováním. Tetované obrazce nevycházely z jednotných vzorů, ale vzájemně se značně lišily. Často byly omezovány pouze fantazií a schopnostmi umělce. Tetováni byli jak muži, tak ženy, avšak u žen pokrývalo tetování obvykle větší část těla a bylo propracovanější než u mužů. Tetovací barva se získávala spalováním listů rostliny zvané \"ti\". Popel byl pak zvhlčen šťávou z bobulí zvaných \"poporo\". Jako tetovací nástroj sloužila kost, často rybí, zaostřená v hrot, kterým se propichovala pokožka.\n\n\n"}
{"id": "96845", "url": "https://cs.wikipedia.org/wiki?curid=96845", "title": "Hyperion (mytologie)", "text": "Hyperion (mytologie)\n\nPodle Pelasgického mýtu o stvoření světa syn Eurynomé a Ofióna, Titán kterému je přiděleno spolu s Titánkou Theiou Slunce. Podle olympského mýtu o stvoření světa je Hyperion (též Hyperíon, řecky Ὑπερίων, latinsky Hyperion), jeden z titánů, syn boha Úrana a bohyně země Gaie.\n\nGaia se stala manželkou Úrana, když ovládl svět a zplodili dvanáct potomků, Titánů jménem Ókeanos, Koios, Kríos, Hyperíón, Íapetos a Kronos a Titánky jménem Theia, Rheia, Mnémosyné, Foibé, Themis a Téthys.\n\nHyperion uzavřel manželství se svou sestrou Theiou a má s ní tři děti: boha slunce Hélia, bohyni měsíce Selénu a bohyni ranních červánků Éós.\n\nV Homérově Iliadě a Odysseji je bůh slunce nazýván \"Hélios Hyperion\", 'Nejvyšší slunce'. Ale v Hesiodově \"Theogonii\" a v Homérickém \"Chvalozpěvu k Déméter\" je jednou provždy nazýván \"Hyperonides\" 'syn Hyperiona' a Hésiodos spolehlivě popisuje Hyperiona jako již působícího samostatně.\n\nHyperion je často považován za 'Boha pozorování' a jeho sestra Theia za 'Bohyni zraku'.\n\nV pozdější řecké literatuře je Hyperion vždy striktně odlišován od \"Hélia\" jako jeden z Titánů.\n\n„Theia se poddala Hyperionově lásce a porodilavelkého Hélia, zářivou Selene a Eos,kteří přinesou světlo všem smrtelníkům této zeměa nesmrtelným bohům řád široké oblohy.“(Hésiodos, Theogonia, 371–374)\n\nHyperion nehrál v řeckém kultu prakticky žádnou roli a pouze malou úlohu v mytologii, zapsáním v seznamu dvanácti Titánů.\n\nPozději Řekové intelektualizovali své mýty:\n\n\"O Hyperionovi jsme řekli, že byl první kdo rozuměl, díky pečlivému pozorování a sledování, pohybu slunce a měsíce, a jiných hvězd a také ročním období, jejich vzájemnému působení ve skupině a ozřejmoval tyto poznatky jiným; a z těchto důvodů že byl nazýván otcem těchto těles, od té doby co je měl zplodit, tak říkajíc, přemýšleje o nich a jejich povaze.“ —Diodóros Sicilský (5.67.1)\n\n\nPerc Jackson 5\n\n"}
{"id": "96848", "url": "https://cs.wikipedia.org/wiki?curid=96848", "title": "Seznam čísel portů TCP a UDP", "text": "Seznam čísel portů TCP a UDP\n\nProtokoly rodiny IP používají pro rozlišení jednotlivých počítačů IP adresy. Protokoly TCP a UDP navíc používají pro rozlišení jednotlivých služeb v rámci jednoho počítače (resp. jedné IP adresy) tzv. síťové porty. I když je zpravidla technicky možné nastavit pro službu libovolný port, byl z důvodu zjednodušení práce pro uživatele i správce služeb zřízen oficiální Seznam čísel portů TCP a UDP, který přiřazuje jednotlivým službám různých programů předem stanovená standardní čísla portů.\n\nČísla portů přidělovala organizace IANA. Od 21. března 2001 je touto funkcí pověřena organizace ICANN.\n\nPorty jsou rozděleny do tří skupin:\n\nTento seznam obsahuje některá známá čísla portů přiřazená běžným službám, nejde ale o kompletní seznam portů přiřazených IANA a ICANN. Kompletní seznam je dostupný na stránkách těchto organizací (http://www.iana.org/assignments/port-numbers).\n\n"}
{"id": "96857", "url": "https://cs.wikipedia.org/wiki?curid=96857", "title": "Ilona Csáková", "text": "Ilona Csáková\n\nIlona Csáková (* 1. října 1970 Cheb) je česká zpěvačka.\n\nUž od dětství se chtěla stát zpěvačkou. Začala vystupovat s dětským sborem Motýlci, učila se hrát na kytaru. Ve školním orchestru v Klášterci nad Ohří hrála i na bicí. V roce 1985 se zúčastnila své první pěvecké soutěže. Na okresním kole soutěže Mladá píseň v Litvínově s vlastní písní vybojovala první místo.\n\nV roce 1987 se stala členkou kapely Laura a její tygři. V roce 1992 ze skupiny Laura a její tygři z vlastní vůle odešla. Ve stejném roce společně s kytaristou a skladatelem Martinem Kučajem vytvořila dvojici Rituál.\n\nV roce 1993 vydala sólový debut \"Kosmopolis\". Od roku 1994 pod značkou vydavatelství EMI vydala sedm dalších sólových desek a jedno „Best of“ album. Roku 1995 nahrala na soundtrack k filmu Filipa Renče \"Válka barev\" píseň „Tak pardón“. O rok později přijala nabídku stát se předskokankou na pražském koncertě Tiny Turnerové. V témže roce 1996 vstoupila do české verze muzikálu \"Hair\" (\"Vlasy\") a v obnovené anketě popularity Český slavík získala druhé místo v kategorii zpěvaček (stejně tak i v následujících dvou letech, v roce 1999 pak skončila třetí.) Rok 1998 ji přinesl ocenění za nejprodávanější album zpěvačky v ČR.\n\nV roce 2002 se vrhla na roli Kleopatry ve stejnojmenném muzikálu Michala Davida, vyšlo jí řadové album \"Kruhy mé touhy\" a opět začala spolupracovat s kapelou Laura a její tygři. Od roku 2005 se také věnuje swingu a blues, stále hostuje ve skupině Laura a její tygři.\n\nV květnu 2008 se její diskografie po šesti letech rozrostla o nové eponymně nazvané řadové album. Jde o její první sólový počin od vydání výběru \"22× Ilona Csáková\" (2004) rekapitulujícího její kariéru v letech 1993–2004. Novinkové album obsahuje coververzi písně \"Kočky\" Zuzany Navarové, s níž uspěla v pořadu \"Souboj hitů\".\n\nPro novou dekádu (2010) připravila koncertní program „Já a můj band“, kdy zpívá s živou kapelou za zády své písně v nových aranžích. Program je složený z osvědčených hitů i písní z poslední řadové desky (Ilona Csáková – vydáno 2008). Své 40. narozeniny oslavila koncertem v odsvěceném pražském kostele sv. Michala.\n\nV roce 2006 byla porotkyní 3. řady populární pěvecké soutěže Česko hledá SuperStar.\n\n\n\n\n\n\n\n\n\nJe vdaná a má dvě děti. Ve druhé polovině roku 2009 porodila syna Daniela. V srpnu 2011 se jejím manželem stal Radek Voneš, otec jejich syna Daniela. 12. září 2012 se jim narodil druhý syn Dominik.\n\n"}
{"id": "96861", "url": "https://cs.wikipedia.org/wiki?curid=96861", "title": "Krupá (okres Kolín)", "text": "Krupá (okres Kolín)\n\nKrupá (niem. \"Kraupa\", \"Kruppe\" (1340)) je obec ležící v okrese Kolín asi 6 km jižně od města Český Brod. Žije zde obyvatel a její katastrální území má rozlohu 530 ha. V roce 2011 zde bylo evidováno 164 adres. Součástí obce je i vesnice Syneč. V hlubokém údolí západně od Krupé protéká Jalový potok, který je pravostranným přítokem říčky Šembery.\n\nKrupá leží v katastrálním území Krupá u Kostelce nad Černýni Lesy o rozloze 5,63 km².\n\nPrvní písemná zmínka o obci pochází z roku 1340.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Krupá \"(přísl. Syneč, 465 obyvatel)\" byly v roce 1932 evidovány tyto živnosti a obchody: 3 obchodníci s dobytkem, 3 hostince, 2 kováři, 2 kůže surové, obchod s mlékem, 2 mlýny, 3 obuvníci, rolník, 3 sadaři, 2 obchody se smíšeným zbožím, trafika, zámečník.\n\nDopravní síť\n\nVeřejná doprava 2011\n"}
{"id": "96866", "url": "https://cs.wikipedia.org/wiki?curid=96866", "title": "Kazeta", "text": "Kazeta\n\nKazeta má více významů:\n\n"}
{"id": "96877", "url": "https://cs.wikipedia.org/wiki?curid=96877", "title": "Dvouplošník", "text": "Dvouplošník\n\nDvouplošník (ve starší literatuře též dvojplošník) je letadlo s dvěma pevnými nosnými plochami podobného rozpětí nad sebou. Jedno křídlo je umístěné na spodní hraně trupu, nebo pod ní, druhé se nachází nad trupem na speciální vzpěrové konstrukci a je zpravidla více vpředu. Dnes se lze s dvouplošníkem setkat ojediněle u sportovních, akrobatických nebo ultralehkých letadel, jinak už patří do historie.\n\nDvouplošníky umožňovaly v době počátků letectví řešit problémy s nutnou plochou křídel, hmotností a tuhostí konstrukce. První letouny měly po vzoru ptáků profil křídla velmi tenký - z důvodu nedostatečné tloušťky však nebylo možno profil navrhnout jako samonosný. Dvojplošné řešení se svislými vzpěrami a diagonálními lanky tak představuje příhradovou konstrukci, jejíž pevnost je ve vertikálním směru vysoká.\n\nZdánlivě by měl mít dvouplošník dvojnásobnou nosnost proti jednoplošníku se stejným rozměrem nosné plochy. Tento předpoklad je však částečně eliminován interferencí mezi nad sebou umístěnými plochami, takže skutečná nosnost je o několik desítek procent nižší.\n\n\n"}
{"id": "96879", "url": "https://cs.wikipedia.org/wiki?curid=96879", "title": "Štíhlice", "text": "Štíhlice\n\nŠtíhlice jsou obec v okrese Praha-východ ve Středočeském kraji. Rozkládá se asi třicet kilometrů východně od centra Prahy a deset kilometrů východně od města Říčany. Vesnice přímo sousedí s obcí Doubravčice, které od sebe dělí most a ten také dělí okres Praha-východ od okresu Kolín. Žije zde obyvatel.\n\nPrvní písemná zmínka o obci pochází z roku 1358. Vesnici do 90. let 14. století vlastnil rod Hájků z Chrástu, nástupcem se stal Jindřich z Lažan. V roce 1437 vlastnil ves Martin ze Štíhlice. V roce 1579 získal chrástský statek tehdejší majitel Kostelce, bohatý Jaroslav I. Smiřický ze Smiřic (1513–1597) a od té doby byly Štíhlice trvalou součástí Černokostelecka. Od roku 1623 patří k tuchorazské rychtě, což bylo vlastně lichtenštejnské panství.\n\nOd 21. září 2005 obec užívá znak a vlajku. Ke dni 1. lednu 2017 zde žilo 178 obyvatel, z toho 88 mužů a 90 žen. Průměrný věk obce byl 40,5 let. Jednalo se tak o čtvrtou nejmenší obec v okrese Praha-východ podle počtu obyvatel – méně obyvatel žilo v Prusicích (78), Opalanech (106) a Výžerkách (164).\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci je možnost prohlédnout si zvoničku z roku 1890. Přírodní pamětihodností jsou staré lípy, které obklopují sochu sv. Jana Nepomuckého, jejíž replika byla obnovena v roce 2008. Lípa Svobody, která stojí na návsi, byla zasazena roku 1918 a v jejích kořenech je zapečetěná láhev s pamětními spisy.\n\nV katastru Štíhlic se v lesích jihovýchodně od obce dodnes nalézají skromné pozůstatky středověké tvrze Lažany, stojící na místě zaniklé osady Lažany. Obec je branou do lesů Dolánek, které mají šumavský ráz. Potok Šembera, který vévodí tomuto lesu z velké části napájí štíhlické prameny.\n\nDopravní síť\n\nVeřejná doprava 2015\n\n\n"}
{"id": "96880", "url": "https://cs.wikipedia.org/wiki?curid=96880", "title": "Řetěz (rozcestník)", "text": "Řetěz (rozcestník)\n\nŘetěz či řetězec je útvar vzniklý volným spojením podobných prvků (článků). Pojem se často se používá také v přeneseném významu.\n\nV technice\n\nV matematice a informatice\n\n\n\n\nV kultuře\n"}
{"id": "96885", "url": "https://cs.wikipedia.org/wiki?curid=96885", "title": "Mrzky", "text": "Mrzky\n\nMrzky jsou obec ležící v okrese Kolín asi 6 km jihozápadně od města Český Brod. Mají obyvatel. V roce 2011 zde bylo evidováno 102 adres. Obec se nachází v nadmořské výšce 245 m n. m.\n\nMrzky je také název katastrálního území o rozloze 2,86 km.\n\nPrvní písemná zpráva pochází z roku 1295.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Mrzky \"(490 obyvatel)\" byly v roce 1932 evidovány tyto živnosti a obchody: 2 hostince, kovář, obuvník, 4 rolníci, 2 obchody se smíšeným zbožím, trafika, velkostatek.\n\nDopravní síť\n\nVeřejná doprava 2011\n"}
{"id": "96889", "url": "https://cs.wikipedia.org/wiki?curid=96889", "title": "Vojkovskaja (stanice metra v Moskvě)", "text": "Vojkovskaja (stanice metra v Moskvě)\n\nVojkovskaja () je stanice moskevského metra.\n\nStanice je podzemní, mělko, pouhých 7 m hluboko pod zemí, založená. Ostrovní nástupiště podpírá celkem 40 čtyřhranných sloupů, které jsou umístěné ve dvou řadách; ty samotné mají mezi sebou 4 m odstup. Na obklad sloupů byl použit bílý mramor, na stěny za nástupištěm modré kachlíky. Konstrukce stanice umožňuje rozšíření o další nástupiště, které by bylo součástí druhé okružní linky, ta je plánována již řadu let. Výstupy jsou dva, vedou do podpovrchových vestibulů; jeden z nich pak pod ulici Leningradskoje šosse.\n\nVojkovskaja nese název po ruském bolševikovi Pjotru Vojkovovi (přesněji po nedalekých železárnách, které nesly Vojkovovo jméno – ).\nPůvodním projektovým názvem je \"Poselok Vojkova\". Stanice byla zprovozněna 31. prosince 1964 jako součást úseku druhé linky metra mezi stanicemi \"Vojkovskaja\" a Rečnoj vokzal.\n\n"}
{"id": "96891", "url": "https://cs.wikipedia.org/wiki?curid=96891", "title": "Polní Chrčice", "text": "Polní Chrčice\n\nPolní Chrčice jsou obec ležící v okrese Kolín asi 13 km severovýchodně od Kolína. Mají obyvatel a jejich katastrální území má rozlohu 526 ha. V roce 2011 zde bylo evidováno 95 adres. Obec se nachází v nadmořské výšce 220 m n. m.\n\nPolní Chrčice je také název katastrálního území o rozloze 5,26 km. Severně od obce se nachází plochý vrch Stráň s oborou \"Chrčická stráň\" zřízenou pro chov daňka evropského.\n\nPrvní písemná zpráva pochází z roku 1361, tehdy byla v majetku pražské kapituly. Od roku 1553 patřila obec k poděbradskému panství.\n\nKulturní památkou obce je kaplička Nejsvětější trojice z roku 1878. Nedaleko ní je kaple Zasvěcení Panny Marie z konce 19. století.\n\nVýznamnou osobností, narozenou v obci, je malíř a výtvarník Alva Hajn (1938–1991).\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Polní Chrčice \"(366 obyvatel)\" byly v roce 1932 evidovány tyto živnosti a obchody: 2 hostince, 2 kováři, porodní asistentka, 2 obchody smíšeným zbožím, spořitelní a záložní spolek pro Polní Chrčici a Dománovice, trafika, truhlář.\n\nDopravní síť\n\nVeřejná doprava 2011\n"}
{"id": "96892", "url": "https://cs.wikipedia.org/wiki?curid=96892", "title": "Hélios", "text": "Hélios\n\nHélios (řecky Ἥλιος, latinsky \"Sol\"), syn Titána Hyperíona a jeho manželky a sestry Theie je bůh a zosobnění slunce.\n\nJeho sestrou je Seléné, bohyně měsíce a Éós, bohyně jitra. Jeho manželkou je Persa, s ní měl syna Aiéta, pozdějšího krále v Kolchidě a dcery Kirké, proslulou kouzelnici a Pásifaé, manželku krále Mínoa. Klymené, dcera Ókeanova mu porodila sedm dcer, zvaných Héliovny, a syna Faethonta. Toho zabil bleskem nejvyšší bůh Zeus, když Faethón nezvládal jízdu slunečním vozem a hrozilo zničení Země. Se svou milenkou Aiglé, prý nejkrásnější z Najád, zplodil Charitky, bohyně půvabu a krásy (ovšem jako jejich otec se v jiných verzích uvádí sám nejvyšší bůh Zeus a matkou prý je mořská bohyně Eurynomé).\n\nHélios je zosobněním slunce, ale také jeho jasu a tepla. Je vyobrazován jako výrazná postava, zlaté vlasy jsou korunovány oslňujícími paprsky.\n\nSvou každodenní povinnost plnil ve zlatém voze, taženém čtyřmi okřídlenými koňmi. Je mu zasvěcen kohout, který ho na ranní cestu budil, před Héliem vycházela Éós – Jitřenka a za ní na východě vyjelo spřežení boha slunce. Jeho cesta začínala na dalekém východě, prý někde v Kolchidě a směřovala nad celou zemí až k dalekému západu na ostrov Blažených. Tam se jeho koně vykoupali a napásli a Hélios potom ve svém nádherném člunu, který mu zhotovil sám božský kovář Héfaistos, odplouval po vodách oceánu zpět na východ, kde druhého dne jeho pouť opět začínala.\n\nHélios dává svým světlem a teplem zemi život. Na své pouti všechno viděl – a mnohé si nenechal pro sebe. V bájích se uvádí, že byl svědkem nevěry bohyně Afrodíté s bohem války Areem, což prozradil podvedenému manželovi Héfaistovi. Viděl také, jak bůh podsvětí Hádés unesl Persefonu a prozradil to její nešťastné matce Démétér.\n\nHéliovou pýchou bylo sedm stád krav a sedm stád beránků, která měl na ostrově Thrínakii. Každé stádo čítalo 50 kusů. Hlídaly mu je jeho dcery Faethúsa a Lampetia, které mu porodila nymfa Neaira. O těchto stádech se ví, že několik kusů z nich zabili Odysseovi druhové. Jelikož Hélios nepatřil k hlavním bohům, nebylo v jeho pravomoci trestat, musel proto o potrestání zlodějů požádat Dia.\n\nHéliovým osobním majetkem byl ostrov Rhodos, který si vyzvedl z hlubin. Získal ho až poté, co si bohové rozdělovali majetek a na Hélia zapomněli. Obyvatelé ostrova jemu k poctě zbudovali Rhodský kolos, obrovskou sochu nad vjezdem do přístavu, jeden z divů světa. Byl zničen při zemětřesení v r. 225 př. n. l.\n\n\n"}
{"id": "96893", "url": "https://cs.wikipedia.org/wiki?curid=96893", "title": "Klášterní Skalice", "text": "Klášterní Skalice\n\nKlášterní Skalice je obec ležící v okrese Kolín. Žije zde obyvatel a její katastrální území zaujímá rozlohu 333 ha. V roce 2011 zde bylo evidováno 60 adres. První písemná zpráva pochází z roku 1345. Obec se nachází v nadmořské výšce 226 m.\n\nVes Klášterní Skalice se zámkem a zbytky kláštera se nachází 3 km severně od města Kouřim. Zámek stojí v areálu zemědělského dvora a je veřejnosti nepřístupný. V současné době je zámek využíván jako skladiště a byty. Součástí zámku je zrušená kaple Panny Marie. Severně od zámku stojí 10 m vysoký gotický pilíř, poslední památka na zaniklý klášterní komplex.\n\nKlášterní Skalice je také název katastrálního území o rozloze 3,33 km².\n\nObec, původně nazvaná pouze \"Skalice\", se v listinách objevuje v polovině 14. století. Významu nabyla až jako \"Skalice Klášterská\", nyní \"Klášterní Skalice\" až později po založení posledního českého kláštera řádu cisterciáků s kostelem Milosti Panny Marie (\"Ad Gratiam beatae Virginis\"), jehož zakládací listinu 13. října 1357 vydal mindenský biskup Dětřich z Portic a Kuglvajtu, původně cisterciácký mnich braniborského kláštera v Lehninu. Fundátor do nového založení pozval opata a 12 mnichů z mateřince v Sedlci u Kutné Hory. Věnoval jim pozemkový majetek, jmenovitě vesnice Skalici, Ždánice, Miškovice, Lipskou, les Kozí hřbet, a dále 2 000 kop pražských grošů na stavbu kláštera. Základní kámen byl položen a vysvěcen olomouckým biskupem Janem VIII. Očkem u Vlašimi, za přítomnosti císaře Karla IV., Arnošta z Pardubic, Dětřicha a dalších šlechticů. Dětřich spolu s pozdějšími donátory financoval stavbu trojlodní baziliky na půdorysu latinského kříže v délce něco přes 50 metrů a konventní budovy s čtvercovým rajským dvorem. Klášter přijal pod svou ochranu a finančně jeho stavbu podpořil král Václav IV. V dubnu roku 1421 byla blízká Kouřim obsazena husitským vojskem Pražanů, kteří patrně vyvrátili i stavebně nedokončené skalické opatství, konkrétní zprávy o něm chybí. Opět roku 1481 se připomíná nový opat s konventem jako chráněnec Viléma Zuba z Landštejna, ale klášter jen živořil a v roce 1553 jej ke svým statkům připojil sedlecký klášter již jako pustý.\n\nV roce 1690 z iniciativy opata sedleckého kláštera Jindřicha Snopka (+1709) byl klášter obnoven jako novostavba v barokním slohu. Ke zbytkům zdi gotického kostela byla postavena jednolodní barokní kaple Panny Marie. K definitivnímu zrušení a vyvlastnění kláštera došlo v roce 1783 za reforem císaře Josefa II.). Od náboženského fondu jej v roce 1819 koupil Jiří Dörfel. Ten obytnou budovu kláštera přestavoval na zámek. Při tom použil kámen ze zřícenin kláštera. Pozdější majitelka obce prodala zámek i s hospodářským dvorem Janovi II. z Lichtenštejna v roce 1872. Tehdy byla zámecká budova opět přestavěna a získala dnešní podobu. Přízemí bylo upraveno jako byt správce dvora a v patře byly zřízeny sýpky a skladiště.\n\nPři pozemkové reformě ve 20. letech minulého století se zámek stal sídlem zbytkového velkostatku a v padesátých letech přešel do správy JZD. Soukromému zemědělskému podniku patří i v současnosti.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Klášterní Skalice \"(276 obyvatel)\" byly v roce 1932 evidovány tyto živnosti a obchody: kolář, kovář, krejčí, výroba lihovin, 2 lomy, mlýn, obchod se smíšeným zbožím, trafika, velkostatek, obchod s vínem.\n\nDopravní síť\n\nVeřejná doprava\n\nKonvent byl založen až v roce 1357 a dokončen v roce 1400. Za Karla IV. patřil tento klášter po Zbraslavi a Vyšším Brodu k nejvýznamnějším stavbám cisterciáků v Čechách. K založení kláštera silnou měrou přispěl sám císař Karel IV., ale o vzniku rozhodl mindenský biskup Dětřich z Portic. Základní kámen byl položen 13. října 1357 a při slavnosti prý byl přítomen sám císař Karel IV., pražský arcibiskup Arnošt z Pardubic, olomoucký biskup Jan Očko z Vlašimi. Později fundaci potvrdil i sám papež Inocenc IV.\n\nZpočátku nebyl klášter tak bohatý, ale díky privilegiím, výsostným právům a dobrému hospodaření klášter i jeho statky rychle bohatl. Na přelomu 14. a 15. století získal finanční podporu přímo od krále Václava IV. Za husitského povstání byl ale v roce 1421 celý areál vypálen a pobořen, mnišský sbor byl částečně z opatství vyhnán, částečně pobit. Majetku a pozemků se zmocnila husity obsazená Kouřim a rozdělila je do necírkevních rukou, zprvu do měšťanských a později do šlechtických.\n\nNejvýznamnější stavbou klášterního areálu měla být gotická bazilika, na niž z jihu navazovaly gotické konventní budovy. Poslední pozůstatek po trojlodní bazilice je zbytek jednoho ze čtyř gotických pilířů v křížení hlavní a příčné lodi, který stojí severně od nynějšího zámku. Dále se zachovaly fragmenty kaple s východním průčelím štítové zdi konventu a oknem. Další částečné zbytky (síň s křížovou klenbou a kapitulní síň) kdysi rozsáhlého klášterního hospodářského dvora se nachází v dnes soukromém zemědělském statku. Architektonické zlomky, a to části okenních kružeb, sanktuarium, dva plasticky zdobené kamenné svorníky s figurami anděla a býka byly přeneseny do lapidária Národního muzea v Praze a do regionálního muzea v Kolíně nad Labem.\n\nZápadní a východní část vsi dělí říčka Výrovka, na níž se nacházel cenný gotický most. Ten byl pro havarijní stav v roce 2015 nahrazen novým betonovým mostem, pouze některé kvádry byly zakomponovány do opěrné zdi nové konstrukce jako připomínka.\n\n\n\n\n"}
{"id": "96894", "url": "https://cs.wikipedia.org/wiki?curid=96894", "title": "Nina Alexejevna Lobkovská", "text": "Nina Alexejevna Lobkovská\n\nNina Alexejevna Lobkovská (rusky: Нина Алексеевна Лобковская) (* 1925) byla velitelka roty žen-odstřelovaček Rudé armády.\n\nNarodila se v Novokuzněcku. Vyrůstala v Taškentu, kam se početná rodina přestěhovala kvůli zdravotnímu stavu jejího otce, důlního odborníka. Studovala na střední škole v Taškentu a poté nástavbu v Moskvě, kde ji zastihla válka. V roce 1942 přerušila studium a vstoupila jako sedmnáctiletá dobrovolnice do Rudé armády. Po úspěšném zakončení snajperského kurzu byla zařazena do ženské roty odstřelovaček při 3. úderné armádě Kalininského frontu. 10. srpna 1943 otevřela své snajperské „konto“ a za necelý rok na něm měla již 89 vojáků a důstojníků nepřítele. Nina nejednou svedla osobní souboj s německými odstřelovači, přičemž její vytrvalost, trpělivost a střelecké umění ji vždy přineslo úspěch. Byla povýšena do důstojnické hodnosti a stala se velitelkou čety, později roty. Rota odstřelovaček pod velením Niny Lobkovské vyřadila v bojích při osvobozování Pobaltí, Polska, východního Pruska a před Berlínem 3112 německých vojáků a důstojníků.\n\nPo válce dokončila studia na Vyšší průmyslové škole v Moskvě, kde poté pracovala. Věnovala se rovněž literární tvorbě. V roce 1968 vydala sborník vzpomínek pod názvem \"Фронтовые подруги\" (česky \"Frontové přítelkyně\"), věnovaný událostem druhé světové války, zejména osudům spolubojovnic, které v této válce položily život.\n\n"}
{"id": "96899", "url": "https://cs.wikipedia.org/wiki?curid=96899", "title": "Samarská oblast", "text": "Samarská oblast\n\nSamarská oblast ( ) je jednou z oblastí v Rusku. Nachází se v středo-jihovýchodní části Evropské poloviny země. Jejím hlavním městem je Samara, po níž je také pojmenována. V letech 1936 až 1990 se jmenovala \"Kujbyševská oblast\".\n\nSamarská oblast se rozkládá na obou březích řeky Volhy, hlavní město se nachází zhruba v jejím prostředku. Území je převážně rovinaté a zemědělsky velmi využívané, nacházejí se zde však také i některá nižší pohoří (nejznámější je Žiguli, další jsou pak Sokolji gory či Kineľskije jary). Významnými řekami je například Velký Kiněl či Samara. V průmyslu má velký význam hlavní město a také ještě u severní hranice město Toljatti, kde sídlí automobilka Lada, v energetice pak přehrady na řece Volze. Oblastí také východo-západním směrem prochází důležitá železnice spojující Moskvu a Taškent.\n\n\n"}
{"id": "96900", "url": "https://cs.wikipedia.org/wiki?curid=96900", "title": "Bělušice", "text": "Bělušice\n\nNázev Bělušice má více obcí:\n"}
{"id": "96902", "url": "https://cs.wikipedia.org/wiki?curid=96902", "title": "Lipec", "text": "Lipec\n\nLipec je obec ležící v okrese Kolín asi 14 km severovýchodně od Kolína. Má obyvatel a její katastrální území má rozlohu 389 ha. V roce 2011 zde bylo evidováno 90 adres. Dne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n\nLipec je také název katastrálního území o rozloze 3,89 km.\n\nPrvní písemná zmínka o obci pochází z roku 1409.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\nDopravní síť\n\nVeřejná doprava 2011\n"}
{"id": "96908", "url": "https://cs.wikipedia.org/wiki?curid=96908", "title": "Lošany", "text": "Lošany\n\nLošany (\"Lossan Theutunicali\" (1392), niem. \"Deutsch Lossan\") jsou obec ležící v okrese Kolín asi 7 km jihozápadně od Kolína. Mají obyvatel a jejich katastrální území má rozlohu 676 ha. V roce 2011 zde bylo evidováno 123 adres. Součástí obce je i vesnice Lošánky.\n\nLošany je také název katastrálního území o rozloze 3,83 km².\n\nPrvní zmínku o obci nalezneme v historických pramenech v roce 1259.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Lošany \"(287 obyvatel, katolický kostel)\" byly v roce 1932 evidovány tyto živnosti a obchody: elektrárenské družstvo Lošany, hospodářské strojní a nákupní družstvo, 3 hostince, 2 koláři, 3 kováři, pekař, pohřební ústav, 5 rolníků, řezník, sedlář, 3 obchody se smíšeným zbožím, trafika, zahradnictví\n\nVe vsi Lošánky \"(291 obyvatel, samostatná ves se později stala součástí Lošan)\" byly v roce 1932 evidovány tyto živnosti a obchody: 2 hostince, kovář, 2 krejčí, řezník, 2 obchody se smíšeným zbožím, spořitelní a záložní spolek pro Lošánky, trafika, truhlář\n\nKamenná věžovitá tvrz vznikla v Lošanech ve druhé polovině 14. století, zřejmě za kutnohorského patricije Vavřince Číšníka, doloženého v roce 1355. V roce 1410 získal Lošany patricij Haman Alder, zakladatel zemanské rodiny Alderů z Lošan. V roce 1478 koupili Lošany Čabeličtí ze Soutic, Jan Čabelický ze Soutic nechal tvrz přestavět. Brzy po roce 1513 prodal lošanský statek Prokop Čabelický městu Kutná Hora, které je vlastnilo až do roku 1918. Za městské vlády byla tvrz poddanskou usedlostí a věž se nadále využívala až do roku 1993 jako skladiště. Ostatní budovy tvrze byly mnohokrát přestavěny a postupně zanikly. Po roce 1993 přešla věž bývalé tvrze do soukromého vlastnictví a nový majitel ji nechal zastřešit jehlancovou střechou.\n\nLošanská tvrz byla původně vodní tvrzí, jejíž dnes již zaniklé příkopy, se plnily z rybníka, který se dochoval u sousedního domu čp. 27. Z tvrze se dodnes dochovala 17 metrů vysoká, čtyřpatrová gotická hranolová věž z lomového kamene, jejíž nároží byla zesílena kvádry. V suterénu a přízemí věže jsou valeně klenuté místnosti, přístupné přímo z nádvoří gotickými portály. Vlastní obytné prostory majitelů byly v prvním, druhém a třetím patře. Do prvního patra se vstupovalo od východu gotickým portálem, k němuž vedl most ze sousední, dnes již zaniklé, budovy. Patra byla oddělena pouze dřevěnými stropy a propojena dřevěnými schodišti. V severní stěně 2. patra se dochovalo okno se sedátky v nice, ostatní okna mají zachované kamenné okosené ostění. Ve čtvrtém patře jsou zachovány v severovýchodním rohu zbytky sopouchu krbu a v protilehlém koutě zazděný vchod na prevet. Po jižní straně věže se táhne dlouhé hospodářské stavení, vystavěné v místech bývalého příkopu v 17. století, dnes zcela ve zříceninách.\n\nPůvodní gotický farní kostel sv. Jiří je připomínán již v roce 1355, kdy je písemně doložena místní fara a kněz Rudger. V roce 1765 byla přistavěna zřejmě kolínským stavitelem Fr. Jedličkou nová loď a původní kostel byl přeměněn na sakristii. Jelikož kostel chátral, byl v roce 1894 zbořen a následně znovu vystavěn v letech 1895–1896 v pseudogotickém slohu podle plánů Ing. Ludvíka Láblera. Jednolodní, obdélný kostel s polygonálně uzavřeným presbytářem, obdélnou sakristií po severní straně a vysokou hranolovou věží před západním průčelím. Presbytář i loď jsou sklenuty pseudogotickou křížovou klenbou. Z původní stavby se nedochovaly žádné stavební prvky. Většina zařízení kostela je současná se stavbou, oltáře vyhotovil řezbář Černý z Kutné Hory a křížovou cestu V. Šedivý. Z původního vybavení vyniká kalich ze 16. století a sluncová monstrance z pol. 18. století, ve věži jsou zavěšeny tři původní zvony: nejstarší (průměr 0,66 m.) je datován 1580 a má český nápis TENTO ZWON VDIELAN GEST ZA M(ne) RICHTARZE G(ANA) LOSSANSKIHO A G(ANA) D'EDA V WONDRZEGE KOTKA ZWONA-RZE, největší zvon (průměr 0,78 m) pochází z 18. století a má na plášti krucifix s nápisem LETHA P. 1709 SLIT GEST KE CZTI A SLAWIE P. BOHA WSEMOHAVCZIHO NAKLADEM ZADVSI CHRAM V PANIE S GIRZE WE WSI LOSANECH, nejmenší zvon byl ulit v roce 1868.\n\nNa západní straně lošanské návsi se kromě kapličky nachází zděná stavba statku číslo popisné 1. Historie tohoto rodinného statku Mašínů sahá až do 15. století. Do statku vede barokní brána z 18. století, která není památkově chráněna. Obytná budova statku byla naposledy stavebně upravována ve 30. letech dvacátého století. Po znárodnění v roce 1948 získalo statek v roce 1950 jednotné zemědělské družstvo (JZD). To používalo obytnou budovu jako ubytovnu pro brigádníky a chlévy jakož i další hospodářské zázemí coby dílny JZD. Bylo to právě JZD, kdo celý areál statku nechal zpustnout a zchátrat. Po sametové revoluci v roce 1989 zahájili Zdena Mašínová, Josef Mašín a Ctirad Mašín dlouhotrvající soudní pře o navrácení rodového majetku. V roce 2012 nechala Zdena Mašínová na vlastní náklady (zednickou firmou Civín z obce Radovesnice I) opravit kapličku a barokní bránu statku. Soudní pře trvaly prakticky od roku 1990 až se celý případ dostal v roce 2015 k Ústavnímu soudu. Protože byly po celou tuto dobu vlastnické vztahy ke statku nejasné objekt byl prázdný a chátral.\n\nRodinný statek v Lošanech dal Josef Mašín v roce 1940 převést na své tři děti (Josefa, Ctirada a Zdenu) aby majetek nepadl do rukou gestapa a Říše. V následujícím roce (1941) byl dopaden a dne 30. června 1942 byl pak popraven v Praze na Kobyliské střelnici. Když se Ctirad a Josef Mašínové (spolu s Milanem Paumerem) v roce 1953 dostali na Západ, propadly jejich majetkové podíly na Lošanském statku do vlastnictví státu. (Zdena Mašínová vlastní jen malou část statku.) V majetku státu zůstaly oba podíly i po Sametové revoluci (1989), protože se oba bratři do republiky nevrátili a neměli české státní občanství. Zdena Mašínová soudně napadla platnost smlouvy z roku 1940 s tím, že v den popravy Josefa Mašína byl vlastníkem statku on. Žaloba byla Krajským soudem v Praze formálně zamítnuta s tím, že o takovou věc nemůže žádat jen jeden z dědiců. Dne 30. září 2015 Ústavní soud rozhodl, že stát má v tomto případě hledat takové řešení majetkových vztahů, aby rodný dům národního hrdiny generálmajora (in memoriam) Josefa Mašína byl (i jako výraz úcty) důstojnou památkou na něj, což jistě mnohem lépe zabezpečí rodina Zdeny Mašínové než stát, který památku nechává chátrat.\n\nPamátník místa narození generálmajora Josefa Mašína se nachází v Lošanech na okraji parčíku mezi tvrzí a lošanským statkem číslo popisné 1. Nápis na kovové desce: \"V TOMTO STATKU / SE NARODIL 26.8.1896. / GEN. JOSEF MAŠÍN / HRDINA DOMÁCÍHO ODBOJE / POPRAVEN 30.6.1942\". Památník se nachází na GPS souřadnicích: \n\nMašínův pomník byl v Lošanech slavnostně odhalen v neděli 7. září 1947 a to především zásluhou jeho manželky Zdeny Mašínové. Odhadem se této události účastnilo na pět tisíc osob. Zároveň byla na lošanské obecné škole odhalena pamětní deska s nápisem: \"Obecní škola generála J. Mašína\". Po vítězném Únoru 1948 byla deska v 50. letech dvacátého století ze školní budovy odstraněna. (V roce 1967 byla škola zrušena a v budově sídlila (v letech 1967 až 1992) mateřská škola. Nyní (2016) se v budově nachází obecní úřad.)\n\nDne 11. září 2017 byla na budově místního obecního úřadu v Lošanech odhalena pamětní deska. Ta připomíná, že dne 7. září 2017 ulynulo 70 let od doby, kdy v této budově tehdy sídlící obecná škola byla pojmenována po generálu Josefu Mašínovi – Obecná škola generála Josefa Mašína. Škola nesla toto označení v letech 1947 až 1956. V roce 1956 byla tato deska z budovy odstraněna a dále se nesmělo používat toto její pojmenování. Nově odhalená pamětní deska na budově obecního úřadu je dílo kolínského akademického sochaře Jaroslava Hylase.\n\nV jižní části obce Lošánky (u silnice) byl kolem roku 1924 zbudován pomník \"Obětem 1. světové války\". V centrální evidenci válečných hrobů je evidován pod číslem: CZE-2110-33227 a nachází se na GPS souřadnicích: V dolní části pomníku je umístěno ve čtyřech řadách po čtyřech v každé – tedy celkem 16 podobizen se jmény a daty narození. Při silnici do Kolína stojí sloupová boží muka z konce 18. století, místní název \"Kolowrat\". Jedná se repliku původní stavby, zničené při autonehodě v únoru 2011. Výzdobu tvoří dílo akademického malíře Pavla Šmejkala.\n\nV obci se také nachází boží muka, kapličky a křížek.\n\n\nDopravní síť\n\nVeřejná doprava 2011\n\n"}
{"id": "96921", "url": "https://cs.wikipedia.org/wiki?curid=96921", "title": "Leona Machálková", "text": "Leona Machálková\n\nLeona Machálková (* 24. května 1967 Zlín) je česká zpěvačka.\n\nDětství prožila v moravském Přerově, kde navštěvovala základní školu a následně i gymnázium. Už v dětském období začala inklinovat k hudbě i divadlu. Po maturitě nastoupila na Filosofickou fakultu Univerzity Palackého v Olomouci, kde vystudovala obor český jazyk a dějepis.\n\nOd 18 let vystupovala s hudebními formacemi Damián a Znamení dechu.\n\nRoku 1991 se odstěhovala do Prahy, začala moderovat na rozhlasové stanici Evropa 2, uváděla na České televizi hudební pořad Telerezonance a také přijala nabídku na účinkování v divadle Semafor. Od roku 1993 následovaly role v muzikálech \"West Side Story\", \"Jesus Christ Superstar\", \"Dracula\", \"Mise\", \"Monte Cristo\". V roce 1996 Machálkové vyšel sólový debut – CD \"Leona\". S pomocí Karla Svobody (autor muzikálu Dracula, v němž Machálková ztvárnila dvojroli Adriany-Sandry; později i titulní ženskou postavu Lorraine) se prosadila na českém hudebním trhu jako sólová zpěvačka a vydala své první nadčasové album \"Leona\" (1996). Pod Svobodovým vedením nazpívala dvě úspěšné desky coververzí \"Film a muzikál\" (1998), \"Film a muzikál II\" (1999). Oba dva projekty společně vyšly pod značkou Warner Music Czech republic. Stejný vydavatel je podepsaný pod dalšími dvěma deskami Machálkové – \"Blízká setkání\" (2001) a \"Jsem to já\" (2002).\n\nNa podzim 2005 vyšlo její album \"Voda divoká\" (vydavatelství EMI). Po vzoru celosvětových pop-star jako je třeba Robbie Williams si Leona splnila sen a natočila swingovou desku. Ta vznikla ve spolupráci s Orchestrem Martina Kumžáka. Nový „swing“ repertoár představila koncem roku 2005 na koncertu Královny popu v Karlových Varech, kde vystoupily i Ilona Csáková, Eva Pilarová, Helena Vondráčková a Jitka Zelenková. Nedávno pod režijní taktovkou Jozefa Bednárika vystupovala v titulní roli Angeliky ve stejnojmenném muzikálu skladatele Michala Davida. Toto představení mělo premiéru v březnu 2007.\n\nV červnu 2009 vydala první kompilační \"best of\" album \"Největší hity\". Aktivity tohoto období jsou spojeny i s divadlem – show Nikita&Šachmat, muzikály Jack Rozparovač a Robin Hood (2010). Na podzim 2010 připravuje nový koncertní program \"Srdce na dlani\" s živou kapelou za zády a vokalistkami (např. Radka Pavlovčinová). V roce 2012 se chystala vydat nové CD + DVD, k čemuž ale nedošlo.\n\n\n\n\n\nDne 11. ledna 2003 v Thajsku porodila svému tehdejšímu příteli Bořku Šípkovi syna Artura.\n\n"}
{"id": "96923", "url": "https://cs.wikipedia.org/wiki?curid=96923", "title": "Ulica Gorčakova (stanice lehkého metra v Moskvě)", "text": "Ulica Gorčakova (stanice lehkého metra v Moskvě)\n\nUlica Gorčakova ( ) je jednou ze stanic moskevského metra. Pojmenována je podle přilehlé ulice a podle ruského diplomata Alexandra Gorčakova z 19. století.\n\nStanice se nachází na Butovské lince, je to nadzemní stanice s ostrovním nástupištěm, dlouhým 90 m, širokým 7 m a umístěným ve výšce 9,6 m nad povrchem země. To je samotné zastřešené, vychází z něj z východní strany výstup s tříramenými eskalátory, vedoucí dolů, pod úroveň stanice do vestibulu. Ze strany druhé stanici s úrovní terénu spojuje pak výtah pro osoby se sníženou pohyblivostí. Stěny za nástupištěm tvoří speciální protihluková stěna.\n\nUlica Gorčakova byla otevřena jako součást jediného a prvního úseku Butovské linky 27. prosince roku 2003.\n\n"}
{"id": "96930", "url": "https://cs.wikipedia.org/wiki?curid=96930", "title": "Sámové", "text": "Sámové\n\nSámové (také Sámi, tradičně známí v češtině jako Laponci) jsou domorodí ugrofinští obyvatelé obývající arktickou oblast Laponska, která dnes zahrnuje části nejsevernějšího Norska, Švédska, Finska a Murmanské oblasti Ruska. Sámové jsou jediní domorodí obyvatelé Skandinávie, kteří jsou uznáváni a chráněni v rámci mezinárodních úmluv o domorodých národech a jsou tedy nejsevernějším původním obyvatelstvem Evropy. Původní území sámských předků nejsou dobře určena. Jejich tradiční jazyky jsou sámské jazyky a jsou klasifikovány jako větev rodiny uralských jazyků.\n\nPočet Sámů v Laponsku se odhaduje na 63 až 107 tisíc, z čehož žije asi 40–60 tisíc v Norsku, 15–36 tisíc ve Švédsku, 9000 ve Finsku a 2000 v Rusku.\n\nSámové žijí na severu Evropy minimálně 5000 let. Tradičně se věnovali řadě způsobů obživy, včetně pobřežního rybolovu, lovu pro kožešiny a chovu ovcí. Jejich nejznámějším zdrojem živobytí je polokočovný chov sobů. Z tradičních, ekologických, kulturních a politických důvodů je tento chov v některých oblastech severských zemí (Norsko a Švédsko) legálně vyhrazen pouze jim. V celé severní Evropě se chovu věnuje méně než 10 % Sámů.\n\nSámové jsou v Norsku, ve Švédsku a ve Finsku národnostní menšinou a zároveň jsou v těchto zemích uznáni jako domorodé obyvatelstvo. Sámské jazyky a nářečí jsou uznávány jako menšinové ve Švédsku a části Finska a Norska. V těchto zemích postupně vznikly samostatné a reprezentativní sámské parlamenty (Finsko 1973, Norsko 1989, Švédsko 1993).\n\nSámové jsou často známi v různých jazycích exonymem \"Lap\", \"Lapp\" nebo \"Laponci\". Někteří Sámové je považují za pejorativní pojmy, zatímco jiní přijímají alespoň jméno \"Lappland\" (Laponsko). Varianty jména \"Lapp\" se původně používaly ve Švédsku a ve Finsku a skrze švédštinu byly přijaty mnoha hlavními evropskými jazyky: ; , ; ; (\"Lápōnes\"); ; ; . V ruštině je odpovídajícím výrazem лопари́ (\"lopari\") a v ukrajinštině лопарі́ (\"lopari\"); v češtině se koncem 19. století nazývali též Lopaři.\n\nPravděpodobně první historická zmínka o Sámech, nazývaných \"Fenni\", je v Tacitovi, kolem roku 98 n. l. Ve starověku se široce používaly varianty \"Finn\" nebo \"Fenni\", soudě podle názvů \"Fenni\" a \"Phinnoi\" v klasických římských a řeckých dílech. \"Finn\" (nebo varianty jako je \"skridfinn\", „kráčející Finn“) bylo jméno, které původně používali \"severští\" mluvčí (a jejich proto-norsky hovořící předci) pro označení Sámů, jak dokládá islandská Edda a norské ságy (z 11. až 14. století). Etymologie je poněkud nejistá, ale zdá se, že konsenzus spočívá v tom, že souvisí se staronorským slovem \"finna\", od proto-germánského *finthanan („najít“) s logikou, že Sámové jako lovci „nachází“ své jídlo, spíše než aby ho pěstovali. Jak se ze staré severštiny postupně rozvinuly samostatné skandinávské jazyky, Švédové zřejmě používali Finn výlučně k odkazu na obyvatele Finska, zatímco Sámové začali být nazýváni Laponci. V Norsku však Sámy ještě přinejmenším do moderní doby nazývali jako Fini (odráží se v toponymech jako Finnmark, Finnsnes, Finnfjord a Finnøy) a někteří severní Norové ještě příležitostně používají slovo Finn, aby odkázali na sámský lid, ačkoliv sami Sámové to již nyní považují za pejorativní označení. Finští přistěhovalci do severního Norska v 18. a 19. století byli označováni jako „Kvenové“, aby byli odlišeni od sámských „Finů“. Od Sámů odlišná skupina jsou etničtí Finové.\n\nSlovo \"Lapp\" lze vysledovat ve starošvédském \"lapper\", islandském \"lappir\" (množné číslo). Je pravděpodobně finského původu; současné finské výrazy jsou \"lappalainen\" „Lapp“, \"Lappi\" „Lapland“ (možná znamenající „divočiny na severu“), původní význam není znám. Není známo, jak se slovo \"Lapp\" dostalo do staré severštiny, ale jedna z prvních písemných zmínek s tímto slovem je v \"Gesta Danorum\" dánského historika Saxo Grammatika z 12. století, který referoval o \"dvou Lappi\", ačkoli stále ještě referoval o Sámech jako (Skrid-)Finech. Ve skutečnosti Saxo nikdy výslovně nespojuje Sámy s „dvěma Laponci“. Termín „Lapp“ byl popularizován a stal se terminologickým standardem díky dílu Johannese Scheffera \"Lapponia\" (1673), byl však také dříve používán Olausem Magnusem v jeho \"Popisu severních lidí\" (1555). Existuje další návrh, že původně znamenal „divoký“.\n\nVe Finsku a ve Švédsku je \"Lapp\" běžné v \"místních\" jménech jako jsou \"Lappi\" (Satakunta), \"Lappeenranta\" (Jižní Karélie) a \"Lapinlahti\" (severní Savo) ve Finsku; a \"Lapp\" (Stockholm), \"Lappe\" (Södermanland) a \"Lappabo\" (Småland) ve Švédsku. Jak již bylo uvedeno, \"Finn\" je část základu v názvech norských míst (zvláště severonorských), zatímco základ \"Lapp\" je mimořádně řídký.\n\nV severní sámštině \"láhppon olmmoš\" znamená osobu ztracenou (ze slovesa \"láhppot\" „ztratit se“).\n\nSámové se sami nazývají \"Sámit\" (Sámové) nebo \"Sápmelaš\" (sámská rodina), slovo \"Sámi\" je ohnuto do různých gramatických forem. Bylo navrženo, že slova Sámi (pravděpodobně vypůjčeno z protofinského slova), \"Häme\" (finský název historické provincie Tavastia) (← protofinsky * \"šämä\", druhé ä se dodnes nachází v zastaralé derivaci \"Hämäläinen\"), a možná i slovo \"Suomi\" (finský název pro Finsko) (← *\"sōme-\"/\"sōma-\", porovnejte \"suomalainen\", pravděpodobně vypůjčený z proto-germánského zdroje *\"sōma-\" z proto-baltského *\"sāma-\", vypůjčený z protofinštiny *\"šämä\") mají stejný původ a byly vypůjčeny z baltického slova \"*žēmē\", což znamená „země“. Baltské slovo je příbuzné se slovanským \"земля (zemlja)\", která také znamená „půdu“.\nSámské instituce – zejména parlamenty, rozhlasové a televizní stanice, divadla atd. – všichni používají termín \"Sámové\", a to i když hovoří s mluvčími v norštině, švédštině, finštině nebo angličtině (tedy nejen se Sámy). V norštině jsou dnes Sámové označovány norskou formou \"same\", zatímco slovo \"lapp\" je považováno za archaické a pejorativní. V nejsevernějším Švédsku se slovo \"lapp\" používá a není považováno za hanlivé nebo tabu.\n\nVe finštině se terminologické otázky poněkud liší. Finové, kteří žijí ve finském Laponsku, se obecně sami nazývají \"lappilainen\", zatímco podobné slovo pro Sámy je \"lappalainen\". To může být matoucí pro zahraniční návštěvníky, protože v současnosti Finové i Sámové v Laponsku žijí podobným způsobem života. Lappalainen je také běžné příjmení ve Finsku. Stejně jako ve skandinávských jazycích je \"lappalainen\" často považováno za archaické nebo pejorativní a místo toho se používá slovo \"saamelainen\", přinejmenším v oficiálních souvislostech.\n\nOd prehistorického času žili a pracovali Sámové z evropské Arktidy v oblasti, která se rozprostírá v severních částech regionů, které jsou nyní známé jako Norsko, Švédsko, Finsko a ruský poloostrov Kola. Obývali severní arktické a subarktické oblasti Fennoskandinávie a Ruska po dobu nejméně 5 000 let. Sámové se počítají mezi arktické národy a jsou členy cirkumpolárních skupin, jako je Arktická rada domorodých národů.\n\nHistoricky Sámové po dlouhou dobu obývali celé dnešní Finsko a východní Karelii, ačkoli východní Sámové se asimilovali s finským a karelianským obyvatelstvem poté, co osadníci z dnešních provincí Häme, Savo a Karelie migrovali do tohoto regionu. Místní jména, např. Nuuksio na jižním pobřeží Finska, zůstávají důkazem bývalého sámského osídlení. Sámové se však stále více mísili s finskými a skandinávskými osadníky, a tak ztráceli svou kulturu a jazyk. Důkazy místních názvů také naznačující bývalou přítomnost Sámů v severozápadním Rusku (Archangelská oblast a Vologdská oblast). To ale také může znamenat bývalou populaci, která mluvila jazykem příbuzným, ale odlišným od samotného sámského jazyka.\n\nNa sámských tradičních územích se nacházejí skalní kresby a archeologické nálezy osídlení, které jsou datované kolem roku 8 000 př. n. l. Tyto lovce a sběrače pozdního paleolitu a raného mezolitu nazvali vědci Komsa; jak se oni sami identifikovali, není známo.\n\nNedávné archeologické objevy ve finském Laponsku byly původně považovány za kontinentální verzi kultury Komsa ve stejném věku jako nejranější nálezy na pobřeží Norska. Předpokládá se, že na konci poslední doby ledové (mezi roky 11 000 a 8 000 před naším letopočtem), kdy se pro osídlení otevřela nová území (např. mezi současným krajem Finnmark na severovýchodě a pobřežím poloostrova Kola), lidé kultury Komsa následovali ustupující ledovce od pobřeží Arktidy do vnitrozemí. Vzhledem k tomu, že Sámové jsou nejčasnější etnickou skupinou v této oblasti, jsou proto považováni za původní obyvatelstvo této oblasti.\n\nPředpokládá se, že od doby Vikingů byla sámská kultura zaháněna více a více na sever, možná nejčastěji asimilací, neboť žádné nálezy zatím nepodporují existenci bitev. Existuje však folklór nazvaný \"stalo\", a také příběhy o neobchodních vztazích s krutým válečným lidem, který Laestadius interpretoval jako historii vikingské vzájemné komunikace. Kůže a kožešiny byly nejběžnějšími komoditami a vyměňovali se za sůl, kovové čepele a různé druhy mincí. Důsledkem těchto kontaktů bylo, že sámská společnost prošla kulturním skokem ze společnosti doby kamenné; dokonce si vytvořila vlastní měnový systém zvaný \"tjoervie\".\n\nAž do začátku 16. století byli Sámové hlavně rybáři a lovci a kočovali podle migrace sobů. Okolo roku 1500 začal kvůli nadměrnému lovu počet sobů v Laponsku klesat. Většina Sámů kolonizovala území kolem fjordů a na březích řek. Kromě rybolovu a lovu začali chovat dobytek. Někteří Sámové domestikovali větší množství sobů a stali se z nich známí sobí kočovníci s extenzívním způsobem chovu. Domestikace sobů a intenzivní chov sobů z dřívějších dob jsou však doloženy jak archeologickými nálezy, tak písemnými prameny – např. ve \"Starém anglickém Orosiu\" od Alfréda Velikého. Navzdory obecným představám vedla nomádský způsob života jen asi desetina Sámů, několik sobů však chovala téměř každá sámská rodina.\n\nOd 15. století byli Sámové tradičně poddanými Švédska, Norska, Ruska a na nějakou dobu i Dánska. Roku 1542 švédský král Gustav I. Vasa prohlásil, že nevyužitá půda v oblastech obývaných Sámy „patří Bohu, nám a švédské koruně“, načež v roce 1550 zahrnul všechny Sámy na území Švédska pod švédské království a zavedl nové daně na kožešiny, ryby a další produkty. Sámský zpěv joik, bubnování a oběti byly opuštěny a byly vnímány jako „magické“ nebo „čarodějnické“, což bylo pravděpodobně zaměřeno na odstranění opozice vůči koruně. Tvrdá výchova (švédských) Sámů vedla k velké ztrátě sámské kultury, země a jejich práv.\n\nNejstarším zdrojem s detailními informacemi o sámské kultuře je \"Lapponia\" z roku 1673 švédského humanisty Johannese Scheffera. Dílo mělo napravit důsledky propagandy, německé i švédské, ze třicetileté války o hříšnosti, resp. síle švédského vojska kvůli pomoci sámské magie. Sepsání knihy inicioval švédský státník Magnus de la Gardie. Jde o raný „etnologický“ výzkum sámských skupin, v knize jsou použity misijní zprávy a hlášení z farností. Schefferus tyto zprávy kompiloval, sám se „terénního výzkumu“ neúčastnil. Kniha byla rychle přeložena do mnoha jazyků včetně francouzštiny, němčiny a angličtiny.\n\nSámové překračovali hranice zcela volně až do roku 1826, kdy byla vytvořena norsko-ruská hranice; v roce 1852 byla pro soby zavřena norsko-finská hranice (Finsko tehdy patřilo pod Rusko). Švédsko-norská hranice byla pro Sámy volná podle smlouvy \"Lapp Codicil\" z roku 1751 až do roku 1940, kdy byla zavřena kvůli okupaci Norska Německem. Po druhé světové válce zůstala hranice uzavřená.\n\nVe čtyřicátých letech 19. století kázal švédsko-sámský kněz Lars Levi Laestadius zvláště přísnou verzi luteránského učení. To vedlo k náboženskému probuzení mezi Sámy podél všech hranic, často s velkým nepřátelstvím vůči autoritám a zavedené církvi. V roce 1852 to vedlo k nepokojům v norské obci Kautokeino, kde byl kněz ošklivě zbit a místní obchodník byl zabit fanatiky „křižáků“. Vůdci nepokojů byli později popraveni nebo odsouzeni k dlouholetému vězení. Po tomto úvodním násilném výbuchu pokračovalo laestadiánské hnutí ve Švédsku, Norsku a ve Finsku. Vůdci však nyní trvali na vstřícnějším vztahu s úřady.\n\nV 19. století norské úřady vytvářely tlak na sámskou kulturu ve snaze, aby norský jazyk a kulturu učinily univerzální (ponorštění). Výrazný ekonomický rozvoj dal Norům vyšší kulturní a jazykový statut. Na švédské a finské straně byly úřady ve svém úsilí mnohem méně militantní; silný ekonomický vývoj na severu však vedl k oslabení sámského statutu a ekonomiky.\n\nNejsilnější tlak se uskutečnil mezi lety 1900 až 1940, kdy Norsko investovalo značné peníze a úsilí, aby zničilo sámskou kulturu. Zejména každý, kdo chtěl koupit nebo pronajmout státní pozemky pro zemědělství v kraji Finnmark, musel prokázat znalost norského jazyka. Po druhé světové válce se tlak trochu uvolnil.\n\nVe Švédsku byla politika zpočátku výrazně méně militantní. Učitelé sami následovali sámské pastevce, aby poskytovali vzdělání jejich dětem, ale sámské oblasti byly stále více průmyslově využívány, např. založením dolů v Kiruně a Gällivare a výstavbou železnice Luleå-Kiruna-Narvik. Později se založením švédského Státního institutu pro rasovou biologii byly sámské hroby plundrovány, aby poskytly výzkumný materiál.\n\nV Rusku byly starodávné způsoby života Sámů brutálně přerušeny kolektivizací chovu sobů a zemědělstvím obecně. Většina Sámů byla organizována v jediném kolchozu, který se nachází v centrální části poloostrova Kola, v Lovozeru (). Sovětský stát vynaložil obrovské úsilí na rozvoj tohoto strategicky významného regionu a Sámové byli svědky toho, že jejich území byla zabrána etnickými Rusy a dalšími sovětskými národnostmi, včetně Něnců a dalších obyvatel Arktidy.\n\nDalším negativním faktorem pro Sámy byla taktika spálené země vedená německou armádou při jejím ústupu za druhé světové války: během tzv. laponské války, která probíhala v severním Finsku a severním Norsku v letech 1944-45, byly téměř všechny domy v Laponsku vypáleny a stopy sámské kultury zničeny.\n\nJak daleko na jih byli v minulosti Sámové rozšířeni se mezi historiky a archeology diskutuje již mnoho let. Norský historik Yngvar Nielsen pověřený norskou vládou v roce 1889, aby tuto otázku vyřešil pro řešení tehdejších otázek týkajících se sámských práv na půdu, dospěl k závěru, že Sámové nežili dále než dnešní obec Lierne v kraji Trøndelag až do doby asi kolem roku 1500, kdy se začali přesouvat k jihu, když v 18. století dosáhli oblasti kolem jezera Femund. Tato hypotéza je stále přijímána mezi mnoha historiky, ale je předmětem vědecké debaty v 21. století. V uplynulých letech některé archeologické nálezy ukazují na přítomnost Sámů v jižním Norsku ve středověku a v jižním Švédsku, včetně nálezů v Lesja, ve Vangu v oblasti Valdres a v Holu a v Ålu v údolí Hallingdal. Zástupci sámských interpretací těchto nálezů předpokládají, že ve středověku žili v horských oblastech jižního Norska smíšené populace Norů a Sámů.\n\nJižní osídlení Sámů na území dnešního Ruska zahrnovalo v minulosti určitě oblast kolem Ladožského jezera, tedy severovýchodně od Petrohradu.\n\nDomorodá populace Sámů je většinou demograficky urbanizovaná, značná část ale žije ve vesnicích v nejsevernější Arktidě. Sámové se stále potýkají s kulturními důsledky ztráty jazyka a kultury vztahující se ke generacím sámských dětí přijatých do misijních a státních internátních škol a k dědictví zákonů, které byly vytvořeny k odmítnutí práv Sámů (např. na jejich víru, jazyk, půdu a praktiky tradičního živobytí). Sámové zažívají kulturní a environmentální hrozby včetně průzkumu těžby ropy, stavby přehrad, těžby dřeva, změny klimatu, vojenského bombardování, cestovního ruchu a komerčního rozvoje.\nLaponsko je bohaté na drahé kovy, ropu a zemní plyn. Důlní aktivity v arktickém Laponsku způsobují spory, pokud se nacházejí v oblasti pastvy a otelení. Sámský parlament odmítá báňské projekty v norském kraji Finnmark. Sámský parlament požaduje, aby ze zdrojů a geologických průzkumů měly prospěch především místní sámské komunity a obyvatelstvo, neboť navrhované doly jsou na územích Sámů a ovlivní jejich schopnost udržet si své tradiční živobytí. Hornické lokality zahrnují dokonce i starobylá sámské území, které jsou označovány jako ekologicky chráněné oblasti, jako je přírodní rezervace Vindelfjällen.\n\nNa ruském poloostrově Kola již byly rozsáhlé oblasti zničeny těžební a hutní činností a další rozvoj je na spadnutí, což zhoršuje životní podmínky ruských Sámů. Rybolov je ohrožen pokračujícími snahami o těžbu ropy a zemního plynu v Barentsově moři. Nově postavené silnice, elektrická vedení a produktovody mohou znemožnit přístup k posvátným místům či tradičním místům pro otelení sobů.\n\nVe výstavbě je např. plynovod napříč poloostrovem Kola, který má dostat plyn ze Štokmanova ložiska na jih do Volchova v Leningradské oblasti. Již delší dobu se také plánuje ropovod, který by vedl ze Sibiře přes Kolu do Murmansku.\n\nVe švédském Kallaku (sámsky Gállok) v létě roku 2013 skupina domorodých a nedomorodých aktivistů protestovala, aby zabránila britské těžební společnosti Beowulf Mining provádět vrtací práce na zimních sobích pastvinách. Důvodem takovýchto protestů je zejména obava z dopadu podobných důlních projektů na životní prostředí, přičemž ani příjmy pro místní samosprávu nejsou nijak závratné. Úmluva Mezinárodní organizace práce (MOP) č. 169 by měla udělit sámskému lidu práva na rozhodování o podobných věcech, které ovlivňují jejich budoucnost. Švédské daně z nerostů jsou v mezinárodním srovnání proto tak nízké, aby se zvýšil počet geologických průzkumů. Existuje také několik málo plánů na důlní rekultivaci.\n\nV severním Finsku existuje dlouhodobý spor o ničení lesů, zejména poškozování lišejníků, které rostou na horních větvích starších stromů. Tyto lišejníky jsou jediným zdrojem výživy sobů v zimních měsících, když je vrstva sněhové pokrývky vysoká. Těžba dřeva byla řízena státním lesním systémem. Greenpeace, pastevci sobů a sámské organizace proti ní vedli společnou kampaň a v roce 2010 v právních sporech částečně uspěli. Průmyslová těžba dřeva je nyní vyjmuta z nejdůležitějších lesních oblastí buď natrvalo a nebo pro příštích 20 let; přesto stále existují hrozby, jako jsou důlní plány a stavební plány rekreačních středisek na chráněném pobřeží jezera Inari.\n\nStátní úřady a Severoatlantická aliance vybudovaly v sámských oblastech v severním Norsku a Švédsku střelnice pro cvičné bombardování. Tyto oblasti sloužily po tisíce let jako místa sobího otelení a jako letní základny a obsahovaly mnoho starobylých sámských posvátných míst.\n\nŠvédska vláda umožnila vybudovat v Piteå na místě, kde má obec Östra Kikkejaure své zimní pastviny, největší pobřežní větrnou farmu na světě. Tato elektrárna, jejíž dokončení se plánuje na rok 2020, se bude skládat z více než 1 000 větrných turbín na ploše 450 km² a 800 km cest, což znamená, že bude nemožné v praxi využít prostor pro zimní pastvu. Švédsko bylo silně mezinárodní kritizováno, a to i Výborem OSN pro rasovou diskriminaci a Výborem pro lidská práva, že porušuje sámská \"landrättigheter\" (půdní práva) a to i tím, že \"nereguluje\" průmysl. V Norsku někteří sámští politici (např. Aili Keskitalo) navrhli, aby Sámský parlament měl zvláštní právo veta na plánované těžební projekty.\n\nSámové se potýkají s jednotlivými vládami o práva na rybolov. V roce 2017 například protestovali proti domluvě Norska a Finska o ochraně lososů na řece Tana. Sámům se nelíbilo, že tradičním způsobem mají právo lovit maximálně jednu pětinu ryb, co lovili dříve, zatímco rekreační rybáři až dvě třetiny. \n\nSámové na počátku nultých let 21. století zastavili projekt obce Utsjoki na hledání vody, který hrozil, že pro světový trh promění staré posvátné místo a přirozený pramen Suttesaja na rozsáhlou továrnu na balenou vody – bez oznámení nebo konzultací s místními sámskými obyvateli, kteří tvoří 70 procent populace. Finská národní rada pro památky zaregistrovala již dříve oblast jako památkové místo kulturního a historického významu a vlastní potok je součástí povodí Deatnu/Tana, která je domovem největší evropské lososové řeky, což je důležitý zdroj sámského živobytí. V roce 2017 finský orgán ochrany půdy Metsähallitus odmítl další projekt na tuto továrnu, k roku 2018 není jasné bude-li nový projekt definitivně pozastaven.\n\nV Norsku vedly vládní plány na výstavbu vodní elektrárny na řece Alta v kraji Finnmark v severním Norsku k politické kontroverzi a shromažďování sámského hnutí na konci sedmdesátých a na počátku osmdesátých let 20. století. Výsledkem je, že opozice v Altaské rozepři přinesla pozornost nejen otázkám životního prostředí, ale také otázce sámských práv.\n\nSobi mají významný kulturní a ekonomický význam pro domorodé národy na severu. Lidské ekologické systémy na severu, jako např. pastevectví sobů, jsou citlivé na změnu klimatu, možná víc než prakticky v jakékoliv jiné oblasti světa, částečně kvůli variabilitě arktického klimatu a ekosystému a charakteristickým způsobům života původních arktických národů.\n\nČernobylská jaderná katastrofa v roce 1986 způsobila radioaktivní spad v citlivých arktických ekosystémech a otrávení ryb, masa a bobulí. Lišejníky a mechy jsou dvěma hlavními druhy arktické vegetace a jsou vysoce náchylné na znečišťující látky a na těžké kovy ve vzduchu. Protože mnohé nemají kořeny, absorbují živiny a toxické sloučeniny skrze listy. Lišejníky nahromadily záření ze vzduchu a 73 000 sobů ve Švédsku muselo být vybito jako „nevhodné“ pro lidskou spotřebu. Vláda Sámy odškodnila, dle některých zdrojů dostatečně, dle jiných nedostatečně, například jejich ztracené tradice.\n\nMezi roky 1964 a 1986 používali Sověti vody v blízkosti přístavního města Murmansk jako skládku radioaktivního odpadu. Vody, kam se odpad ukládal, jsou hluboké i jen pár desítek metrů, přičemž v oblasti se nachází velké populace ryb. Ryby přitom tvoří velkou část stravy i příjmů Severních Sámů.\nCestovní ruch ve Finsku je kritizován za to, že přeměnil sámskou kulturu na marketingový nástroj tím, že propaguje příležitosti zažít „autentické“ sámské obřady a jejich životní styl. Na mnoha turistických místech se ne-Sámové oblečeni v nepřesných replikách tradičního sámského oblečení a obchody s dárky prodávají vulgární reprodukce sámské rukodělné výroby. Například populární „ceremoniál“, překračování arktického kruhu, ve skutečnosti nemá v spiritualitě Sámů žádný význam. Pro Sámy jde o urážlivé zobrazení kulturního vykořisťování.\n\nSámové byli po staletí předmětem diskriminace a zneužívání dominantními kulturami, které tvrdí, že doposud vlastní jejich zemi. Nikdy nebyli jediným společenstvím v jediném regionu Laponska, které bylo až donedávna považováno pouze za kulturní oblast. S cílem vykompenzovat minulé potlačování se nyní orgány Norska, Švédska a Finska snaží rozvíjet sámské kulturní instituce a propagovat sámskou kulturu a jazyk, aby se vyrovnaly s potlačováním Sámů v minulosti.\n\nSámové byli uznáni jako domorodí lidé v Norsku (v roce 1990 podle článku Úmluvy Mezinárodní organizace práce č. 169, jak je popsáno níže), a proto podle mezinárodního práva mají Sámové v Norsku nárok na zvláštní ochranu a práva. Právní základ sámské politiky je:\n\nÚstavní dodatek uvádí: „Je odpovědností orgánů státu vytvořit podmínky umožňující sámským lidem zachovat a rozvíjet svůj jazyk, kulturu a způsob života.“ To poskytuje právní a politickou ochranu sámského jazyka, kultury a společnosti. Navíc „změna znamená právní, politickou a morální povinnost norských orgánům vytvořit prostředí, které napomáhá Sámům samotným ovlivňovat vývoj sámské komunity“ (ibid.).\n\nSámský zákon stanoví zvláštní práva pro sámský lid (ibid.):\nNavíc Sámové mají zvláštní práva na chov sobů.\n\nSámský parlament v Norsku také volí 50 % členů do správní rady Finnmarkského pozemkového spolku, který kontroluje 95 % pozemků v kraji Finnmark.\n\nNorsko rovněž přijalo mezinárodní úmluvy, prohlášení a dohody použitelné pro Sámy jako menšinu a původní obyvatelstvo, včetně:\n\nV roce 2007 přijal norský parlament nový zákon o chovu sobů, který uznává \"sídu\" (sámské místní společenství) jako základní instituci týkající se práv půdy, organizaci a každodenního řízení pastevectví.\n\nNorsko bylo kritizováno mezinárodním společenstvím za politiku ponorštění a diskriminaci domorodého obyvatelstva v zemi. Dne 8. dubna 2011 byla Norsku předána doporučení Výboru OSN pro odstranění rasové diskriminace; ta se týkala mnoha otázek, včetně situace ve vzdělávání studentů, kteří potřebují dvojjazyčné vzdělávání v sámštině. Jedním doporučením výboru bylo, aby žádný jazyk nebyl základem diskriminace v norských antidiskriminačních zákonech a doporučil znění článku 1 úmluvy o rasové diskriminaci, který je obsažen v zákoně. Další doporučení týkající se sámské populace v Norsku zahrnovala začlenění rasové úmluvy do zákona o lidských právech, zlepšení dostupnosti a kvality tlumočnických služeb a rovnoprávnost doporučení občanského veřejného ochránce práv pro přijetí opatření.\n\n\"Sametingslag\" byl založen jako Sámský parlament ve Švédsku k 1. lednu 1993. Švédsko uznalo existenci „sámského národa“ v roce 1989, ale nepřijalo Úmluvu Mezinárodní organizace práce č. 169 o domorodých a kmenových národech. Povinná školní vyhláška uvádí, že sámští žáci mají nárok na výuku ve svém mateřském jazyce. Obec je však povinna zajistit výuku mateřského jazyka v sámštině, pouze pokud je k dispozici vhodný učitel a žák má o Sámech základní znalosti. V roce 1998 se Švédsko formálně omluvilo za křivdy spáchané Sámům.\n\nAž v roce 2010 začalo \"Laponiatjuottjudus\", sdružení se sámskou většinovou kontrolou, řídit oblast světového dědictví UNESCO Laponské území, po 14 letech jednání od vyhlášení v roce 1996. V oblasti bude platit i zákon o chovu sobů. Sámové jsou jednou z pěti národnostních menšin uznaných švédskou legislativou.\n\nZákon zakládající Sámský parlament ve Finsku (finský \"Saamelaiskäräjät\") byl schválen dne 9. listopadu 1973. Finsko uznalo Sámy za „lid“ v roce 1995, ale doposud (k lednu 2019) neratifikovalo Úmluvu Mezinárodní organizace práce č. 169 o domorodých a kmenových národech.\n\nFinsko ratifikovalo Úmluvu OSN o občanských a politických právech z roku 1966, i když bylo předloženo několik případů Výboru OSN pro lidská práva. Z toho 36 případů zahrnovalo určení práv jednotlivých Sámů ve Finsku a Švédsku. Rozhodnutí výboru objasňují, že Sámové jsou členy menšiny ve smyslu článku 27 a že zbavení nebo narušení jejich práv k výkonu tradičních činností, které jsou základním prvkem jejich kultury, spadají do působnosti článku 27. Případ J. Lansman versus Finsko se týkal výzvy sámských chovatelů sobů v severním Finsku a plánů finského centra lesního hospodářství schválit těžbu a výstavbu silnic v oblasti, kterou pastevci používali jako zimní pastviny a jarní území pro otelení.\n\nFinští Sámové mají od 70. let 20. století přístup k výuce sámských jazyků v některých školách a v roce 1992 byla uznána jejich jazyková práva. Existují tři sámské jazyky, kterými se hovoří Finsku: severní sámština, skoltská sámština a inarská sámština. Z těchto jazyků je inarská sámština, kterou mluví asi 350 řečníků, jediná, který se používá výhradně ve Finsku, zejména v obci Inari.\n\nFinsko odmítlo jakákoliv domorodá práva nebo práva na půdu sámského lidu; ve Finsku mohou i tzv. Nesámové chovat soby.\n\nSámové mají ve finské národní politice velmi malé zastoupení. Např. až v roce 2007 se Janne Seurujärvi, zástupce strany Finský střed, stal prvním Sámem, který byl kdy zvolen do finského parlamentu.\n\nDokonce i ve Finsku, kde mají sámské děti stejně jako všechny finské děti nárok na denní péči a jazykovou výuku ve svém jazyce, finská vláda odmítla financovat tato práva na většině území, a to i v Rovaniemi, v největší obci finského Laponska. Sámští aktivisté prosazují celostátní uplatňování těchto základních práv.\n\nStejně jako v ostatních zemích, které uplatňují suverenitu nad sámskými územími, úsilí sámských aktivistů ve Finsku ve 20. století dosáhlo omezeného uznání sámských práv jako uznávané menšiny, ale finská vláda se neochvějně drží svého legálně vynuceného předpokladu, že Sámové musí „dokázat“ své vlastnictví půdy, což je myšlenka, která je neslučitelná a v protikladu k tradičnímu způsobu života Sámů se stády sobů. To skutečně umožnilo finské vládě, aby bez náhrady, motivovaná hospodářským ziskem, po staletí zabírala sámská území.\n\nNa území dnešního Ruska, v tehdejším Sovětském svazu, došlo ve dvacátém století ke dvojímu násilnému přestěhování Sámů. V první fázi byl ve 30. a 40. letech zaveden systém kolchozů (kolektivních komunit), kam byli Sámové přestěhováni. Následně byly mezi 50. a 70. lety malé neperspektivní kolchozy zrušeny a Sámové opět přemístěni. Nejvíce Sámů bylo centralizováno ve vesnici Lovozero ().\nRusko doposud nepřijalo úmluvu Mezinárodní organizace práce č. 169 o domorodých a kmenových národech z roku 1989. Ruská Ústava z roku 1993 v článku 69 uvádí, že „Ruská federace zaručuje práva malým domorodým národům v souladu s obecně uznávanými zásadami a normami mezinárodního práva a mezinárodními smlouvami Ruské federace“. Poprvé tak na území dnešního Ruska byla práva původních menšin zavedena přímo v ústavě.\n\nSovětský svaz v roce 1973 ratifikoval Mezinárodní pakt OSN o občanských a politických právech z roku 1966; Článek 2 této úmluvy výslovně zakazuje zbavit lid „vlastních prostředků k životní existenci“. Už samostatný Ruský parlament přijal dílčí opatření k jeho provedení.\n\nRuská federace uvádí jednotlivé domorodé národy jako subjekty zvláštního práva a ochrany podle Ústavy a federálních zákonů a vyhlášek. Tato práva jsou spojena s kategorií známou od sovětských časů jako jsou \"\" („malé národy“), což je termín, který je často překládán jako „domorodé menšiny“, mezi něž patří arktické národy (původní malé národy Severu, Sibiře a Dálného východu Ruské federace), jako jsou Sámové, Něnci, Evenkové a Čukčové.\n\nRegionální zákon, zákoník Murmanské oblasti, vyzývá orgány státní moci této oblasti k tomu, aby usnadňovaly domorodým obyvatelům ze severu Koly, konkrétně jmenuje Sámy, „při uskutečňování svých práv na zachování a rozvoj jejich mateřského jazyka, národní kultury, tradic a zvyků.“ Třetí část článku 21 uvádí: „V historicky založených oblastech bydlení mají Sámové právo na tradiční užívání přírody a na [tradiční] aktivity.“\nV celém ruském severu jsou domácím a místním obyvatelům odpírána práva na rybolov, lov, využívání pastvin nebo kontrolu nad zdroji, na nichž oni a jejich předkové po celá staletí závisejí. Zanedbání ochrany domorodých práv však nevyplývá z nedostatku psaného zákona, ale z neúspěchu při zavádění stávajících zákonů. Bohužel porušování práv domorodého obyvatelstva přetrvává a růst těžby ropy, zemního plynu a nerostů a další činnosti (těžba nerostných surovin a dřeva, komerční rybolov a cestovní ruch), které přinášejí cizí měnu do ruského hospodářství, mají přednost nad zákonem.\nŽivotní způsoby a ekonomika domorodých obyvatel ruského severu jsou založeny na chovu sobů, rybolovu, lovu suchozemských a mořských savců a lovu do pastí. Mnoho skupin v ruské Arktidě je polokočovných, pohybuje se sezónně po různých loveckých a rybářských táborech. Tyto skupiny závisí spíše na různých typech prostředí v různých časech roku než na tom, zda se jedná o jednu komoditu na vyčerpání. \n\nV sámské domovině na poloostrově Kola v severozápadním Rusku regionální úřady uzavřely úsek řeky Ponoj (a dalších řek) pro místní rybolov a poskytly výhradní rybolovná práva komerční společnosti nabízející úlovky – sportovním rybářům převážně ze zahraničí. To znemožnilo místním Sámů (viz článek 21 kodexu Murmanské oblasti) obstarat si potraviny pro jejich rodiny a společenství a jejich tradiční hospodářské živobytí. Dle americké vědkyně Gaily Osherenkové zákaz rybolovu pro místní obyvatele mohl porušovat pravidla formulovaná Výborem OSN pro lidská práva a ignorovat zákon o půdě, jiné legislativní akty a prezidentský dekret z roku 1992. Obyvatelé vzdálených komunit nemají sílu ani zdroje, aby požadovali vymáhání svých práv. Zde i v dalších polárních oblastech neúspěch uplatňovat zákony na ochranu původních obyvatel vede ke „kriminalizaci“ místních obyvatel, kteří nemohou přežít bez „pytláctví“ zdrojů, které by jinak měly být právně dostupné.\n\nJedním z významných problémů ruských Sámů je jejich nedostatečné povědomí o právech, výsadách a postupech jejich provádění, které často vedou k tomu, že nemohou využívat své výsady.\n\nDne 16. listopadu 2005 předložila v Helsinkách skupina expertů vedená bývalým předsedou Nejvyššího soudu Norska, profesorem Carstem Smithem, návrh na Severskou sámskou úmluvu, každoroční společné zasedání ministrů odpovědných za záležitosti Sámů ve Finsku, Norsku a Švédsku a předsedů tří sámských parlamentů z příslušných zemí. Tato úmluva uznává Sámy jako jedno společné domorodé obyvatelstvo, sídlící přes hranice ve všech třech zemích. Navrhuje soubor minimálních standardů pro práva rozvoje sámského jazyka a sámské kultury a práva na půdu a vodu, živobytí a společnost. Úmluva nebyla doposud v severských zemích ratifikována.\n\nTradiční sámské obydlí je lavvu. Má podobný vzor jako indiánské týpí, ale je méně vertikální a při silném větru je stabilnější. Umožňuje domorodé kultuře na holých pláních následovat svých stád sobů. Sámové ho stále používají jako dočasný přístřešek a navíc i stále více lidí pro kempování. Jako dočasné i trvalé obydlí se také používá goahti, což je sámská chýše nebo stan tří základních typů, krytý buď tkaninou, rašeliníkem nebo dřevem. Goahti pokryté tkaninou vypadají velmi podobně jako lavvu, ale často je jejich konstrukce o něco větší.\n\nSámské řemeslo duodji pochází z doby, kdy Sámové byli samostatnými a samozásobitelnými kočovníky, a proto věřili, že objekt by měl předně a především sloužit svému účelu a nikoli primárně jako dekorace. Muži většinou používali dřevo, kosti a parohy k výrobě vyřezávaných nožů s rukovětí z paroží, bubnů a kuksů (hrnečky z březových nádorů na dřevě). Ženy používaly kůži k výrobě gákti a březové a smrkové kořeny k pletení košů.\n\nTradiční oděv, který nosí Sámové, je gákti. Nosí se jak při obřadech, tak při práci, obzvláště při pasení sobů.\n\nTradičně se gákti vyráběl ze sobích kůží a šlach, dnes se častěji používá vlna, bavlna nebo hedvábí. Ženské gákti se obvykle skládá z šatů, šálu s třásněmi, které jsou upevněny 1–3 stříbrnými broži, a bot vyrobených z sobí kožešiny nebo kůže. Boty mohou mít špičaté nebo zvlněné špičky a často mají bandážové tkané kotníkové omotávky. Boty východních Sámů mají zaoblenou špičku na botách ze sobí kožešiny, jsou obloženy plstí a korálkovými detaily. Existují různé gákti pro ženy a muže; Mužská gákti mají kratší „bundy“ než dámské dlouhé šaty. Tradiční gákti je nejčastěji v odstínech červené, modré, zelené, bílé, středně hnědé vyčiněné kůže nebo kožešiny sobů. V zimě se přidává sobí kožich a kalhoty, někdy pončo (luhkka) a lano/laso.\n\nBarvy, vzory a šperky na gákti ukazují, odkud je nositel, zda je svobodný nebo ženatý, a někdy mohou být dokonce specifické pro jednu rodinu. Obuv, rukávy a spodní lem mají obvykle nášivky ve formě geometrických tvarů. V některých oblastech se používají pásky, jinde mají plechové výšivky a někteří východní Sámové nosí obrubu na oblečení nebo límec. Klobouky se liší podle pohlaví, sezóny a oblasti. Bývají vlněné, z kůže nebo z kožešiny. Mohou být vyšívané, nebo jako na východě, kde jsou spíš v podobě korálkové tkaniny se šálkem. Některé tradiční šamanské pokrývky hlavy, zejména ve východním Laponsku, byly ze zvířecí kůže, copánků a peří.\n\nGákti může být přepásáno páskem. Pásek je někdy vyroben z několika pruhů samostatně utkaných úzkých pásků, jindy tkaný vcelku; může být zdoben korálky. Kožené řemeny mohou mít knoflíky z parohů, stříbrné koncové knoflíky, střapce nebo mosazné či měděné kroužky a jiné doplňky. Na páskách mohou být také korálky vykládána kožená pouzdra, pouzdra s jehlicemi z paroží, doplňky pro oheň, měděné kroužky, amulety a často vyřezávaný a nebo vyřezávaným parožím ozdobený nůž. Někteří východní Sámové také nosí šat s kapucí zvaný „малиц“ (malic) ze sobí kožešiny s vlnou uvnitř a boty nad kolena.\n\nV národních televizích v Norsku, Švédsku a ve Finsku existuje krátké denní zpravodajství v severní sámštině. V sámštině se také často dělají dětské televizní pořady. K dispozici je také rozhlasová stanice pro severní Sámy, která má některé zpravodajské programy v ostatních sámských jazycích.\n\nJediný deník vydávaný v severní sámštině je \"Ávir\", spolu s několika časopisy.\n\nExistuje sámské divadlo Beaivvaš, sídlící v norském Kautokeino a další ve švédské Kiruně. Obě divadla jezdí na turné po celém Laponsku se hrami napsanými sámskými autory nebo s mezinárodními překlady. Každoročně se v severní sámštině a někdy i v ostatních sámských jazycích vydává řada románů a sbírek poezie. Největší sámské vydavatelství je Davvi Girji.\n\nCharakteristickým prvkem sámské hudební tradice je zpěv joik. Joiky jsou zpěvné písně, tradičně zpívané \"a cappella\", obvykle pomalu a hluboko v krku se zdánlivým emočním obsahem smutku nebo hněvu. Joiky mohou být věnovány zvířatům a ptákům v přírodě, zvláštním lidem nebo zvláštním příležitostem a mohou být radostné, smutné nebo melancholické. Často jsou založeny na slabičné improvizaci. V posledních letech joiky často doprovází hudební nástroje. Jediné tradiční sámské nástroje, které byly někdy používány k doprovodu joiků, byly „fadno“ flétny (vyrobené ze stonků rákosu podobného andělici lékařské) a ruční bubny (bubny s rámy a miskové bubny).\n\nVzdělání v sámštině jako prvním jazyce existuje ve všech čtyřech zemích, kde Sámové historicky žijí (v Norsku, Švédsku i Finsku a Rusku), i mimo tradiční území Sámů. Sámská univerzita se nachází v Kautokeino. Sámský jazyk lze studovat na několika univerzitách ve všech těchto zemích, speciálně na univerzitě v Tromsø, která považuje sámštinu za mateřský jazyk, nikoliv za cizí jazyk.\n\nMnoho sámských festivalů v Laponsku oslavuje různé aspekty kultury Sámů. Nejznámější festival na norské straně je každoroční Riddu Riđđu, ačkoli existují i další, jako je Ijahis Idja v Inari. Slavné jsou velikonoční festivaly, které se konají v Kautokeino a Karasjoku před jarním migrací sobů k pobřeží. Tyto festivaly spojují tradiční kulturu s moderními jevy, jako jsou sněžné skútry.\n\nVedle duodji (sámský rukodělný výrobek) se rozvíjí i oblast současného sámského výtvarného umění. V roce 2014 byla zřízena galerie \"Sámi Dáiddaguovddáš\" (Sámské centrum současného umění).\n\nPo mnoho let se mylně myslelo, že Sámové jsou na Zemi jediní domorodí lidé bez taneční tradice. Objevily se sámské taneční společnosti jako např. Kompani Nomad. Kniha o „ztracené“ sámské taneční tradici se jmenuje \"Jakten på den försvunna samiska dansen\" a nedávno vyšla v Centru pro výzkum Sámů (CeSam) Umejské university. Ve východních oblastech Laponska je taneční tradice více spojitá a pokračuje ve skupinách jako Johtti Kompani.\n\nChov sobů byl a stále je důležitým aspektem sámské kultury. Během let nucené asimilace byly oblasti, ve kterých byla stáda sobů významným zdrojem živobytí mezi několika, kde přežila sámská kultura a jazyk. V celé severní Evropě (Norsko, Finsko, Švédsko a Rusko) se mu věnuje méně než 10 % Sámů.\n\nDnes je v Norsku a ve Švédsku chov sobů právně chráněn jako exkluzivní živobytí Sámů, takže pouze jedinci sámského původu s vazbou na chovatelskou rodinu mohou vlastnit soby a vydělávat nimi na živobytí. V současné době se v Norsku zabývá chovem sobů přibližně 2800 lidí na ploše asi 140 tisíc km² (40 % plochy Norska). Ve Švédsku se chovají sobi na ploše 160 tisíc km² (34 % plochy země) a celkem se mu věnuje asi 4600 osob. Ve Finsku není chov sobů exkluzivní a praktikují ho v omezeném rozsahu také etničtí Finové. Praktikuje se na ploše 114 tisíc km² (33 % plochy Finska) v provincii Laponsko, kde stále hraje významnou roli v místní ekonomice, a v sousední jižní provincii Severní Pohjanmaa (Oulu), kde je jeho ekonomický dopad nižší. Celkem se mu ve Finsku věnuje asi 5700 osob a je do něj zapojeno asi 1500 rodin. V Rusku se mu věnuje také jen minorita Sámů.\n\nMezi chovateli sobů v sámských obcích mají ženy obvykle vyšší úroveň formálního vzdělání v oblasti.\n\nSámové tradičně hrají jak karetní hry, tak stolní hry, ale jen málo sámských her se zachovalo, částečně proto, že křesťanští misionáři a laestadiánci (luteráni) považovali tyto hry za hříšné. Do současnosti se zachovala pravidla pouze tří deskových her Sámů. \"Sáhkku\" je běh-boj desková hra, kde každý hráč ovládá sadu vojáků (označovaných jako „ženy“ a „muži“), která závodí ve smyčce na celé desce, pokoušející se odstranit vojáky druhého hráče. Hra souvisí s jihoskandinávským dallós, arabským tabi a indickým tablanem. Sáhkku se od těchto her liší v několika ohledech, nejvíce pozoruhodné je přidání figurky „král“, který radikálně mění hru. \"Tablut\" je čistě strategická hra z rodiny her tafl. Hra obsahuje „Švédy“ a „švédského krále“, jehož cílem je uniknout, a armáda „Moskovitů“, jejímž cílem je chytit krále. Tablut je jediná taflová hra, kde do naší doby přežila relativně neporušená sada pravidel. Proto jsou všechny moderní verze taflu (běžně nazývané „Hnefatafl“ a uváděné na trh výhradně jako „norské“ nebo „vikingské“ hry) založené na sámské verzi hry tablut. \"Dablot Prejjesne\" je hra příbuzná s alquerque (středověká hra králů), která se liší od většiny takových her (např. od dámy) tím, že má figurky tři různých typů. Herní strany se nazývají „Sámové“ (figurky jsou král, princ a válečníci) a „Finové“ (velkostatkář, syn velkostatkáře a zemědělci). \n\nLaponsko („Sámsko“) je název kulturní oblasti, která je tradičně obývána Sámy. Nesámové a mnoho regionálních map často nazývaly tento stejný region \"Laponsko,\" neboť mezi oběma výrazy existuje značný regionální přesah. Překrývání však není úplné: \"Laponsko\" (finský \"Lappi\", švédsky \"Lappland\") pokrývá pouze některé části Laponska, které spadají pod finskou a švédskou jurisdikci, a ne ty, které spadají pod norskou nebo ruskou. Větší část „Sámska“ tedy není pokryta pojmem „Laponsko“. V závislosti na kontextu může být pojem \"Laponsko\" zavádějící nebo může Sámy urážet. Mezi Sámy se používá a je přijatelný pouze výraz \"Sápmi\".\n\nLaponsko se nachází v severní Evropě, zahrnuje severní části Fennoskandinávie a zasahuje čtyři země: Norsko, Švédsko, Finsko a Rusko.\n\nNeexistuje žádná oficiální geografické definice hranic Laponska. Obvykle však zahrnuje následující kraje a provincie:\n\nObce Gällivare, Jokkmokk a Arjeplog ve švédském Laponsku byly v roce 1996 přidány na jako „Laponské území“.\n\nOblast sámského osídlení ve Finsku tvoří obce Enontekiö, Utsjoki a Inari, jakož i část obce Sodankylä.\n\nV následujících městech a vesnicích žije významná populace Sámů nebo hostí sámské instituce. Norská, švédská, finská nebo ruská toponyma jsou v závorkách.\n\n\n\n\nLaponsko, tradiční země Sámů, překračuje čtyři národní hranice. Tradiční letní a zimní pastviny někdy leží na různých stranách hranic národních států. Navíc existuje hranice pro moderní Laponsko. Někteří uvádějí, že práva (pro pastviny sobů a v některých částech dokonce i pro rybolov a lov) zahrnují nejen současné Laponsko, ale oblasti, které jsou mimo dnešní Laponsko, které odrážejí starší území. Dnešní „hranice“ pocházejí ze 14. až 16. století, kdy došlo ke konfliktům mezi vlastníky půdy. V 16. století vznikla ze strategických a ekonomických důvodů nová sídla a rozrostla se města, čímž se hranice mezi nimi ustálila. Usazovali se zde nejen někteří Sámové, ale zejména přistěhovalci z jihu.\n\nVlastnit pozemky v rámci hranic nebo být členem \"sídy\" (sámského místního společenství) dává práva. Jiný zákon, který byl schválen ve Švédsku v polovině devadesátých let, dal zcela každému právo rybařit a lovit v tomto regionu, což \"sídy\" nelibě nesly.\n\nSoudní řízení jsou běžné v celé historii a ze strany Sámů je cílem získat území, které dříve v historii využívali. Kvůli velké porážce v roce 1996, jedna \"sída\" zavedla sponzorský koncept „\"sobí\" kmotr“, aby získala finanční prostředky pro další bitvy u soudů. Tyto „vnitřní konflikty“ jsou obvykle konflikty mezi majiteli pozemků, kteří nejsou Sámy, a vlastníky sobů. Případy zpochybňují dávná práva Sámů na sobí pastviny. V roce 2010 bylo Švédsko kritizováno za jeho vztahy se Sámy ve Všeobecném periodickém přezkumu, který vypracovala pracovní skupina Rady pro lidská práva.\n\nOtázka, zda území Skandinávského pohoří (fjeld) je ve vlastnictví vlády (korunní země) nebo sámské populace není odpovězena.\n\nDle americké vědkyně Gaily Osherenkové z domorodé perspektivy lidé „patří do země“, země nepatří k lidem, což ale neznamená, že lovci, pastevci a rybáři nevědí, kde leží hranice jejich území, stejně jako jejich sousedů.\n\nV celé oblasti Laponska tvoří Sámové jen malou populaci, podle odhadů Sámského parlamentu ve Švédsku jich je v celé oblasti Laponska asi 70 000. Počet obyvatel v severských státech, včetně městských oblastí, jako je norské Oslo, tradičně uvažované mimo Laponsko, se odhaduje na až . Přibližně polovina všech Sámů žije v Norsku, mnoho jich žije ve Švédsku, přičemž menší skupiny žijí na dalekém severu Finska a na poloostrově Kola v Rusku. Sámové v Rusku byli nuceni sovětskými úřady, aby se přestěhovali do kolchozu Lovozero (Lujávri) v centrální části poloostrova Kola.\n\nVzhledem ke kulturní asimilaci sámského lidu, ke které došlo během čtyř staletí ve čtyřech zemích, je však obtížné přesně určit velikost jejich populace. Jeden z problémů spočívá v tom, že existuje jen málo všeobecně uznávaných kritérií toho, co to vlastně znamená „být Sámem“. Všechny nordické sámské parlamenty zahrnují jako „klíčové“ kritérium pro registraci jako Sám identitu samu o sobě – každý musí prohlásit, že se skutečně považuje za Sáma. Objektivní kritéria se liší, ale obecně se vztahují ke příbuzenským vztahům, geografické oblasti Laponska, odkud pochází daná rodina, nebo jazyku. Sámských jazyků a jejich dialektů ale existuje vícero a v Laponsku je i několik oblastí, kde kvůli nucené asimilaci jen málo Sámů mluví svým rodným jazykem, přestože se stále považují za Sámy.\n\nNorský stát uznává jakéhokoli Nora jako Sáma, pokud má i jen jednoho praprarodiče, jehož mateřským jazykem byla sámština; žádná taková evidence mateřského jazyka mezi obyvateli Norska ale není a nikdy nebyla.\n\nNíže následuje systém dělení sámských jazyků spolu s odhady počtu mluvčích. Sestaveno dle amerického vědce Michaela E. Krausse (počet obyvatel, počet mluvčích daného jazyka k roku 1997, procento mluvčích daného jazyka 1997) a Atlasu světových jazyků v ohrožení (počet mluvčích daného jazyka 2010, stupeň ohrožení).\n\nMnoho Sámů nehovoří kvůli historickým procesům asimilace žádným sámským jazykem, takže počet Sámů žijících v každé oblasti je mnohem vyšší. Stejně jako u mnoha domorodých jazyků, jsou všechny sámské jazyky podle stupnice UNESCO na určitém stupni ohrožení, přičemž se pohybují od „jednoznačně ohrožený“ až po „vymřelý“.\n\nLaponsko je tradičně rozděleno na:\n\nMnoho Sámů též nyní žije mimo Laponsko ve velkých městech, např. v norském Oslu.\n\nRozdělení, které se často používá u severních Sámů, je založeno na povolání a oblastech života. Toto dělení je také používáno v mnoha historických textech:\n\nPodle norského Sámského parlamentu je sámská populace v Norsku 40 000 lidí. Pokud se zahrnou všichni lidé, kteří mluví sámsky nebo mají rodiče, prarodiče nebo praprarodiče, kteří mluví nebo mluvili sámsky, je to číslo 70 000. V roce 2005 se zaregistrovalo 12 538 lidí, kteří volili do Sámského parlamentu v Norsku. Většina Sámů v Norsku žije ve Finnmarku a severním Tromsu, ale existují také populace Sámů v jižním Tromsu, Nordlandu a Trøndelagu. Kvůli migraci se také tvrdilo, že Oslo je obec s největší populací Sámů. Dle jiných zdrojů, už v Oslo nejvíce Sámů nežije. Sámové jsou v Norsku většinou pouze v tzv. sámské jádrové oblasti, která zde zahrnuje obce Guovdageaidnu/Kautokeino, Karasjohka/Karasjok, Porsanger, Deatnu/Tana a Unjargga/Nesseby ve Finnmarku a Gáivuotna (Kåfjord) v severním Tromsu. Sámština a norština jsou v této oblasti rovné administrativní jazyky. Podle švédského sámského parlamentu zahrnovala v roce 2010 švédská populace Sámů asi 20 000 lidí.\n\nPodle Finského centra pro populaci a Finského sámského parlamentu byla populace Sámů žijící ve Finsku v roce 2003 celkem 7 371 osob. K 31. prosinci 2006 bylo zaregistrováno pouze 1776 z těch, kteří mluvili mateřským jazykem jedním ze sámských jazyků.\n\nPodle sčítání lidu z roku 2002 byl počet sámského obyvatelstva v Rusku . Od roku 1926 se v Rusku postupně mírně zvyšuje počet osob identifikujících se jako Sámové:\n\nVe Skandinávii jsou Sámové primárně luteráni, jen Skoltští Sámové ve Finsku a Sámové v Rusku jsou ortodoxní křesťané.\n\nV Severní Americe žije přibližně 30 000 lidí, kteří jsou buď Sámové, nebo potomci Sámů. Většina z nich se usadila v oblastech, kde se usadili i norští, švédští a finští přistěhovalci. Některé z těchto koncentrovaných oblastí jsou Minnesota, Severní Dakota, Iowa, Wisconsin, Horní poloostrov Michigan, Illinois, Kalifornie, Washington, Utah a Aljaška ve Spojených státech amerických, v Kanadě pak Saskatchewan, Manitoba, Severní Ontário, Yukon, Severozápadní teritoria a Nunavut.\n\nPotomci těchto sámských přistěhovalců obvykle neznají své dědictví, protože jejich předkové záměrně ukryli svou původní kulturu, aby se vyhnuli diskriminaci od dominantní skandinávské nebo nordické kultury. Ačkoli někteří z těchto Sámů tvoří diasporu, která se přestěhovala do Severní Ameriky, aby unikla asimilační politice ve svých domovských zemích, mnozí se pokusili zapadnout tím, že oslabili své sámské kořeny a postupně přijali koloniální názory příslušné nordické kultury na původní obyvatele. Několik sámských rodin bylo převezeno americkou a kanadskou vládou do Severní Ameriky i s jejich stády sobů jako součást „sobího projektu“ určeného k tomu, aby učil Inuity o chovu sobů. Existuje dlouhá historie Sámů na Aljašce.\n\nNěkteří z těchto sámských přistěhovalců a jejich potomků jsou členy severoamerické organizace \"Sami Siida\".\n\nLaponsko a Sámové v něm žijící jsou příkladem jasné polonárodní (regionální) identity, která překračuje hranice mezi Norskem, Švédskem, Finskem a Ruskem. Neexistuje žádné hnutí pro úplnou autonomii.\n\n\"Sámské\" parlamenty (\"Sámediggi\" v severním sámštině, \"Sämitigge\" v inarské sámštině, \"Sää'mte'ǧǧ\" ve skoltské sámštině) založené ve Finsku (1973), Norsku (1989) a Švédsku (1993) jsou reprezentativními orgány pro národy sámského dědictví. Rusko neuznalo Sámy jako menšinu a v důsledku toho neuznává žádný sámský parlament, i když tamní Sámové vytvořili neuznaný Sámský parlament Ruska. Neexistuje žádný jediný sjednocený sámský parlament, který by se rozprostíral přes všechny skandinávské země. Každá z výše uvedených prvních tří zemí vytvořila vlastní samosprávné orgány pro Sámy, ačkoli tři sámské parlamenty často spolupracují na přeshraničních otázkách. Ve všech třech zemích působí parlament jako instituce kulturní autonomie pro původní sámské obyvatelstvo. Parlament má velmi slabý politický vliv, daleko od autonomie. Jsou to formálně veřejné orgány, řízené skandinávskými vládami, ale mají demokraticky zvolené poslance, jejichž posláním je pracovat pro lidi a kulturu Sámů. Sliby kandidátů se často dostávají do konfliktu s autoritami v rámci svých vlád, ale jako orgány mají určitý vliv na vládu.\n\nHlavní organizace pro zastupování Sámů v Norsku jsou \"sídy\". Pokrývají severní a centrální Norsko.\n\nHlavní organizace pro zastupování Sámů ve Švédsku jsou \"sídy\". Pokrývají severní a střední Švédsko.\n\nNa rozdíl od Norska a Švédska je ve Finsku \"sída\" (\"paliskunta\" ve finštině) společnost pro chov sobů, která není omezena etnikem. Existují skutečně někteří etničtí Finové, kteří praktikují chov sobů, a v zásadě všichni obyvatelé oblasti chovu sobů (většina finského Laponska a části provincie Oulu), kteří jsou občany zemí EHP tj. Evropské unie a Norska, Islandu a Lichtenštejnska, mohou vstoupit do \"paliskunty\".\n\nV roce 2010 Sámská rada, mezinárodní dobrovolnická nezisková organizace s členskými subjekty ve všech čtyřech severských zemích, podpořila založení kulturního centra pro arktické obyvatelstvo v Rusku. Centrum pro severní národy má za cíl podporovat uměleckou a kulturní spolupráci mezi arktickými národy Ruska a severskými zeměmi se zvláštním zaměřením na domorodé národy a menšiny.\n\nAčkoli Sámové se považovali za jeden lid v celé historii, myšlenka Laponska, sámského národa, získala souhlas mezi Sámy teprve až v 70. letech 20. století a dokonce až později mezi majoritní populací. Během osmdesátých a devadesátých let byla vytvořena vlajka, byla napsána národní hymna a bylo stanoveno datum národního dne.\n\nSámská vlajka byla slavnostně uvedena během Sámské konference ve švédském Åre dne 15. srpna 1986. Byl to výsledek soutěže, do které dorazilo mnoho návrhů a vítězný návrh předložil umělec Astrid Båhl z norského Skibotnu. Motiv (viz vpravo) pochází ze šamanského bubnu a básně („Písně slunce“) Jihosáma Anderse Fjellnera, který popsal Sámy jako syny a dcery slunce. Na vlajce jsou sámské barvy červená, zelená, žlutá a modrá, kruh představuje slunce (červené) a měsíc (modrý).\n\nSámský národní den se slaví 6. února, protože tento den se v roce 1917 v norském Trondheimu konal první sámský kongres. Na tomto kongresu se poprvé norští a švédští Sámové setkali přes své národní hranice, aby společně pracovali na nalezení řešení běžných problémů. V roce 1992 bylo na 15. sámském kongresu v Helsinkách přijato usnesení, že svátek bude slaven 6. února. Od roku 1993 Norsko, Švédsko a Finsko uznávají 6. únor za Sámský národní den.\n\n (Píseň sámského lidu) byla původně poema Isaka Saby, která byla poprvé vydána v novinách \"Sagai Muittalægje\" dne 1. dubna 1906. V srpnu 1986 se stala sámskou národní hymnou. Arne Sørli převedl báseň na píseň, která byla poté na 15. sámské konferenci v Helsinkách v roce 1992 schválena. byla přeložena do všech sámských jazyků.\n\nAž do 18. století byl mezi mezi Sámy široce rozšířen šamanismus. Mnoho Sámů dnes patří do státních luteránských církví Norska, Švédska a Finska, další jsou Laestediáni. Drtivá většina Skoltských Sámů, kteří se znovu usadili ve Finsku, jsou ortodoxního vyznání. Přibližně 60 % Sámů v Rusku jsou křesťané, převážně členy ruské pravoslavné církve.\n\nTradiční sámské náboženství bylo druhem polyteismu. Rozsáhlost území Laponska způsobila rozdílný vývoj víry a praktik mezi jednotlivými kmeny. Stará víra byla spojena s půdou, animismem a nadpřirozeností. Sámská spiritualita je často charakterizována panteismem, silným důrazem na význam osobní spirituality a její propojenost s každodenním životem člověka a hlubokým spojením mezi přirozenými a duchovními „světy“. Důležitou roli má nojd, sámský šaman, jenž je schopen rituální komunikace s nadpřirozenem pomocí nástrojů, jako jsou bubny, zpěvy a posvátné objekty. Některé praktiky náboženství starých Sámů zahrnovaly přírodní posvátná místa jako jsou hory, prameny, pozemní útvary, stejně jako objekty člověkem vytvořené jako petroglyfy a labyrinty.\n\nSámská kosmologie rozděluje vesmír na tři světy. Vrchní svět se vztahuje k Jihu, teplu, životu a bílé barvě; je to obydlí bohů. Střední svět je podoben severskému Midgardu, je obydlím lidí a spojen s červenou barvou. Třetí svět je podsvětí a je spojen s černou barvou, představuje sever, zimu a je obýván vydrami, potáplicemi, tuleni a mýtickými zvířaty.\n\nSámské náboženství, možná už od časných kontaktů s obchodujícími Vikingy, sdílí některé prvky se severskou mytologií. V rámci expedice \"La Recherche\" vedené francouzským lékařem a zoologem Josephem Paulem Gaimardem začal švédsko-sámský pastor Lars Levi Laestadius zkoumat sámské bájesloví. Jeho práce vyústila v publikaci \"Fragmenty laponské mytologie\" (název podle jeho vlastních slov odráží, že se dochovalo jen malé procento mýtů). Jednotlivé díly knihy nazval \"Teorie bohů\", \"Teorie oběti\", \"Teorie proroctví nebo Krátké zprávy o darebácké sámské magii\" a \"Sámské ságy\". Celkově tvrdí, že odfiltroval vliv norštiny a získal společné prvky mezi skupinami jižních, severních a východních Sámů. Mytologie má společné prvky s jinými tradičními domorodými náboženstvími — jako jsou ty na Sibiři a v Severní Americe.\n\nTermín \"sámské náboženství\" obvykle odkazuje na tradiční náboženství, které praktikovala většina Sámů až do přibližně 18. století. Křesťanství bylo představeno římskokatolickými misionáři již v 13. století. Po protestantské reformaci nastoupil zvýšený tlak a např. sámské šamanské bubny byly zabaveny nebo spáleny. V tomto období mnoho Sámů praktikovalo své tradiční náboženství doma, zatímco chodili v neděli do kostela. Vzhledem k tomu, že Sámové byli považováni za nositele „čarodějných“ sil, byli během 17. století často obviňováni z čarodějnictví, podrobováni čarodějnickým procesům a upalování.\n\nV Norsku byla kolem roku 1720 velká snaha o konverzi Sámů. Norský luteránský pastor Thomas von Westen, „apoštol Sámů“, spálil bubny a posvátné předměty a lidi obracel na víru. Z odhadovaných tisíců bubnů existujících před tímto obdobím se dodnes dochovalo jen asi 70 kusů rozptýlených po muzeích v Evropě. Od 17. do 19. století vládcové jednotlivých severských zemí poskytovali pobídky ke kolonizaci sámských území. Při tom byly ničena mj. posvátná místa, jako jsou sieidi (kameny v přírodních nebo lidských stavbách), álda a sáivu (sakrální kopce), prameny, jeskyně a další přírodní útvary, kde se konaly oběti.\n\nNa úplném východě sámské oblasti v 16. století konvertoval Sámy ruský mnich Trifon. Do dnešních dnů se dochovala kaple sv. Jiří v norské vesnici Neiden (ležící na úplném severovýchodě Norska, na hranici s Ruskem), kterou Trifon nechal postavit v roce 1565.\n\nOkolo roku 1840 švédsko-sámský luterský pastor Lars Levi Laestadius založil mezi Sámy puritánské pietistické hnutí, které zdůrazňovalo absolutní zdrženlivost od alkoholu. Toto hnutí je stále velmi dominantní v oblastech, kde se mluví sámsky. Laestadius hovořil mnoha jazyky, byl schopný plynně mluvit a kázat ve finštině a v severní sámštině, kromě své rodné jižní sámštiny a švédštiny, kterou používal pro odborné publikace.\n\nDvě velké výzvy, kterým Laestadius čelil od počátku svého působení jako duchovní, byla lhostejnost jeho sámských farníků, kteří byli švédskou vládou přinuceni převést své šamanské náboženství na luteránství a bída způsobená alkoholismem. Laestadius a jeho duchovní pojetí se časem změnilo a jeho nová kázání „plná živých metafor ze života Sámů, kteří mohli pochopit… Boha, který se staral o životy lidí“, měly velmi pozitivní vliv na oba problémy. „[Zneužívání alkoholu] a krádež sobů [Samům] se snížily, což mělo pozitivní vliv na vztahy mezi Sámy, na jejich finance a rodinný život.“\n\nSpousta moderních Sámů se snaží navrátit k tradičním pohanským hodnotám svých předků. Někteří Sámové tvrdí, že jsou \"nojdi\" a nabízejí prostřednictvím novinových inzerátů své služby, které jsou v tzv. new ageové úpravě nebo vhodné pro skupiny turistů. I když praktikují náboženství založené na náboženství svých předků, široce rozšířené antipohanské předsudky způsobily, že tito šamani nejsou obecně považováni za součást nepřerušené sámské náboženské tradice. Tradiční sámská víra se skládá ze tří propletených prvků: animismus, šamanismus a polyteismus. Sámský animismus se projevuje v sámské víře, že všechny významné přírodní objekty (jako jsou zvířata, rostliny, skály atd.) mají duši; a z polyteistické perspektivy tradiční sámská víra zahrnuje množství duchů. Mnoho současných praktiků je srovnáváno s praktikami novopohanství, neboť řada novopohanských náboženství také kombinuje prvky starověkých pohanských náboženství s novějšími revizemi nebo inovacemi; ale jiní mají pocit, že se pokoušejí oživit nebo rekonstruovat domorodé sámské náboženství, jak se nachází v historických, folklórních zdrojích a v ústní tradici.\n\nV roce 2012 guvernér okresu Troms schválil Šamanskou asociaci Tromsø jako nové náboženství.\n\nVelmi odlišná náboženská myšlenka je reprezentována četnými „moudrými muži“ a „moudrými ženami“, které žijí v celé sámské oblasti. Často nabízejí léčení nemocných prostřednictvím rituálů a tradičních léků a mohou také kombinovat tradiční prvky, jako jsou starší sámská učení, s novějšími monoteistickými technikami, které křesťanští misionáři naučili jejich předky, jako jsou čtení z Bible.\n\nNeexistuje jediný sámský jazyk, ale skupina deseti odlišných sámských jazyků. Šest těchto jazyků má své vlastní písemné normy. Sámské jazyky jsou poměrně úzce spojeny, ale nejsou vzájemně srozumitelné; například mluvčí jižní sámštiny nerozumí mluvčímu severní sámštiny. Ve starší literatuře se tyto odlišné jazyky dříve označovaly jako „dialekty“ nebo jako jeden jazyk, dnes je to však považováno za zavádějící kvůli hlubokým rozdílům mezi formami. Většinou sámských jazyků se mluví v několika zemích, protože jazykové hranice neodpovídají národním hranicím.\n\nVšechny sámské jazyky jsou ohroženy. To je částečně způsobeno historickými zákony zakazujícími používání sámských jazyků ve školách a doma ve Švédsku a Norsku. Sámské jazyky a sámské zpěvy nazývané joiky byly v Norsku od roku 1773 až do roku 1958 nezákonné. Později až do roku 1988 nebyl k dispozici přístup k výuce sámštiny jako součást školní docházky. Byly zřízeny speciální rezidenční školy, které měly Sámy asimilovat do dominantní kultury. Tyto školy byly původně řízeny misionáři, později vládou. Například v Rusku byly sámské děti odvezeny ve věku 1–2 let a vrátily se ve věku 15–17 let bez znalosti jazyka a tradičních komunit. Ne všichni Sámové pohlíželi na školy negativně a ne všechny školy byly brutální. Odebírání z domova a zákaz mluvit sámsky nicméně vyústilo v kulturní odcizení, ztrátu jazyka a snížené sebeúcty.\n\nSámské jazyky patří do rodiny uralských jazyků, jazykově příbuzných finštině, estonštině a maďarštině. Kvůli delšímu kontaktu a importu věcí, které jsou původně cizí v sámské kultuře, od sousedních Skandinávců, existuje v sámštině řada germánských vypůjčených slov, zejména pro „městské“ objekty. Většina Sámů nyní hovoří většinovým jazykem země, ve kterých žijí, tj. švédsky, rusky, finsky a norsky. Vyvíjí se úsilí o další používání sámských jazyků mezi Sámy a lidmi se sámským původem. Navzdory těmto změnám stále existuje kulturní represe. Mnoho starších Sámů stále odmítá mluvit sámsky. Kromě toho se sámští rodiče stále cítí být odcizeni od škol, a proto se příliš nezúčastňují formování školních učebních osnov a politik.\n\nV Norsku je název jazyka \"samisk\" a jméno obyvatel je \"Same\", ve Švédsku \"samiska\" a \"Samer\", ve Finsku se název jazyka zapisuje jako \"saame\" a jméno lidu je \"saamelainen\" a v Rusku je \"саамский\" (saamskij) jazyk a obyvatelé jsou \"Саамы\" (Saamy).\n\nAntropologové už po stovky let studují sámský lid pro jeho předpokládané fyzické a kulturní odlišnosti od ostatních Evropanů. Z nedávných genetických studií plyne, že 90 % Sámů pocházejí ze dvou mateřských linií, a sice haploskupin U5b a V. Skupiny U5b a V jsou přítomny u populací západní Euroasie, nejčastější jsou ve východní Evropě. Nikde však nejsou tak časté jako u Sámů. Zřejmě pocházejí od prvních obyvatel severu Evropy, kteří osídlili Laponsko po ústupu ledovců počátkem holocénu (to jest cca 10 000 let př. n. l.). Tito lidé měli zřejmě více haploskupin, vlivem genetického driftu však většina z nich vymizela. Haploskupiny zbylých 10 % Sámů jsou zřejmě příměsí od sousedů na jihozápadě, jihu a jihovýchodě. To odpovídá archeologickým důkazům, které naznačují, že do sámské jádrové oblasti se mezi lety 8000 a 6000 př. n. l. dostalo několik různých kulturních skupin, pravděpodobně včetně některých předků dnešních Sámů.\n\nZ analýzy mDNA plyne, že Sámové tvoří relativně samostatnou skupinu evropského původu vzdálenou ostatním Evropanům, avšak ještě vzdálenější asijským populacím; haploskupiny na chromozomu Y staví Sámy do blízkosti Finů, ugrofinských i turkických národů Povolží a Rusů. Podle studie z roku 2004 je původ Sámů třeba hledat mezi prvními lidmi, kteří osídlili sever Evropy po ústupu ledovců počátkem holocénu, jak se šířily technologie Ahrensburgské a Swiderské kultury na sever a severovýchod Evropy.\n\nGenetická výbava Sámů se rozsáhle studuje tak dlouho, jak existuje takový výzkum. Etnografické fotografování Sámů začalo s vynálezem fotoaparátu v 19. století. To pokračovalo až do dvacátých a třicátých let 20. století, kdy byli Sámové fotografováni nazí a jejich těla vědci přeměřována (za pomoci místní policie, někdy i ozbrojené), aby byly shromážděny údaje, jež by ospravedlňovaly vlastní rasové teorie. U některých ze sámských komunit existuje tedy určitá míra nedůvěry ke genetickým výzkumům.\n\nPříklady diskriminačních akcí zahrnují projekt povinné sterilizace sámských žen, který pod vedením švédského Státního ústavu pro rasovou biologii trval až do roku 1975, a plenění sámských hrobů pro získání výzkumného materiálu, přičemž zbytky těl a artefakty sesbírané napříč Laponskem v tomto období se stále nacházejí v různých státních sbírkách. Koloniální fascinace arktickými národy na konci 19. století vedla k tomu, že lidé byli vystavování v lidských zoo. Sámové byli vystavováni spolu se svými tradičními stany lavvu, zbraněmi, sáňkami a se skupinou sobů v hamburské zoo Tierpark Hagenbeck a v dalších zoologických zahradách po celém světě.\n\n\n\n\n\n\n\n\n\n\n"}
{"id": "96939", "url": "https://cs.wikipedia.org/wiki?curid=96939", "title": "Mniška", "text": "Mniška\n\nMniška nebo jeptiška (ze středolatinského ', abatyše) je označení pro ženu žijící mnišským způsobem života v některých řádech (zejména druhá, kontemplativní větev) a která složila slavné sliby. Obecněji pak ženský protějšek pojmu mnich. Řeholnice či řeholní sestra je žena, která žije v řádu řídící se řeholí.\n\nV České republice se lze setkat s katolickými mniškami, jako jsou dominikánské, augustiniánské, cisterciácké či trapistické (nutno ovšem podotknout, že řeholní rodiny a řády často sdružují mnišské i nemnišské větve své tradice, např. dominikánky terciářky nejsou mnišky). Mnišky existují i ve východních náboženstvích, jako jsou buddhismus či šintoismus.\n\n\n"}
{"id": "96941", "url": "https://cs.wikipedia.org/wiki?curid=96941", "title": "Jednoplošník", "text": "Jednoplošník\n\nJednoplošník je letadlo s jedinou pevnou nosnou plochou, na rozdíl od dvouplošníku.\n\nJednoplošníky lze rozdělit podle místa, kde se křídla napojují na trup, na\n\nJeden z prvních jednoplošníků sestavil rumunský vynálezce Traian Vuia roku 1906, uletěl s ním 12 m. O dva roky později přeletěl svým jednoplošníkem Louis Blériot kanál La Manche.\n\nV roce 1915 se objevil úspěšný stíhací letoun Fokker E.III, poté jednoplošníky na čas zmizely a znovu se objevily až počátkem 30. let. Během druhé světové války už byla většina vojenských letadel jednoplošných a dnes je jednoplošník nejrozšířenější typ.\n\nZa jednoplošník lze považovat i parní letadlo Alexandra Fjodoroviče Možajského z roku 1882 – zde však není zcela spolehlivě ověřený let.\n\n"}
{"id": "96942", "url": "https://cs.wikipedia.org/wiki?curid=96942", "title": "Trolejbusová doprava v Ostravě", "text": "Trolejbusová doprava v Ostravě\n\nVe třetím největším městě České republiky, Ostravě, se nachází trolejbusová síť provozovaná Dopravním podnikem Ostrava.\n\nStejně jako i v jiných městech tehdejšího Československa, tak i v Ostravě nadešel po druhé světové válce čas trolejbusů. Se stavbou prvního úseku sítě, který byl otevřen k výročí dne osvobození 9. května 1952, se začalo na počátku roku 1952. První trať měla okružní charakter a spojovala \"náměstí Republiky\", Jirskou osadu a \"Prokešovo náměstí\". Na okruhu byly provozovány dvě linky, jedna po a druhá proti směru hodinových ručiček. Následně se pokračovalo ve stavbě nových úseků; krátce poté, 31. srpna téhož roku, došlo k otevření další tratě, která ta vedla do Hrušova a k místnímu nádraží. U něj se také nacházela trolejbusová vozovna (předtím byly trolejbusy odstavovány na odstavné ploše v autobusových garážích ve \"Sládkově ulici\"), která vznikla částečnou přestavbou vozovny úzkorozchodných tramvají. O rok později poprvé vyjely trolejbusy na trať do Michálkovic; nahradily tak trať úzkorozchodných tramvají, která tímto směrem vedla. První dva měsíce po otevření jezdily oba druhy dopravy najednou, poté však byla tramvajová trať uzavřena. V prosinci 1954 došlo k zahájení provozu ve zbrusu nové trolejbusové vozovně v \"Sokolské ulici\" (nevyhovující vozovny v Hrušově a v Michálkovicích byly zrušeny). K hlavnímu nádraží začaly jezdit trolejbusy také v padesátých letech (od 23. prosince 1957). \n\nNa přelomu 50. a 60. let docházelo k zásadním změnám, úzkorozchodné tramvajové tratě byly omezovány a nahrazovány trolejbusy; po Michálkovicích přišel v roce 1960 na řadu úsek mezi \"Smetanovým\" a \"Prokešovým náměstím\". Téhož roku byla vybudována smyčka u nově vznikající zoologické zahrady. O rok později začaly trolejbusy jezdit i přes Sýkorův most. V 60. letech byla prodloužena ještě hrušovská trať, poté se však se stavbou nových úseků přestalo a nastal útlum. Jeho prvním signálem bylo vybudování pěší zóny v centru města a zrušení trolejbusové trati k výstavišti.\n\nVýznamnou událostí v roce 1967 bylo také dočasné zrušení trati před hlavním nádražím (kvůli jeho rozšíření se konečná posunula do přilehlých ulic). Provoz byl v původním rozsahu obnoven až po dokončení stavby dne 11. srpna 1974.\n\nNejvětší událostí 70. let byla havárie, která se stala 25. listopadu 1976 na \"mostě Pionýrů\". Plyn, který byl veden v potrubí pod ním, explodoval a totálně most zničil. Zničen byl rovněž i projíždějící trolejbus a zraněni cestující. Přestože mohla být využita trať přes Sýkorův most, vznikl dočasný ženijní most využívaný pouze trolejbusy. Obnovení zničeného mostu však přinesla až 80. léta, kdy byla vystavěna i navazující estakáda kolem stadionu na Bazalech. Tento úsek byl zprovozněn 30. června 1986.\n\nÚtlum trolejbusové dopravy z konce let šedesátých na přelomu 70. a 80. let skončil a začalo se opět s rozšiřováním sítě. V letech 1979 a 1980 byly zprovozněny úspěšně dvě nové tratě, které obsloužily sídliště Fifejdy. Východní, slezská část města, se dočkala nové trolejbusové tratě roku 1985; nový úsek zajistil dopravní spojení pro důl Heřmanice. Roku 1992 pak byla tato trať ještě dále prodloužena směrem na západ a tím byla napojena na hrušovskou trať; důl však byl mezitím zlikvidován takže význam celého úseku zeslábl. V roce 1993 byl zahájen provoz na trati přes sídliště Muglinov po \"Hladnovské ulici\". Posledním prodloužením je úsek z roku 1995. Ten napojil Koblov z oblasti Hlučínska.\n\nV roce 2003 byl zrušen koncový úsek do Hrušova. Trolejbusy zde tedy dojezdily 30 let po tramvajích. V souvislostí se stavbou dálnice D1 se upravilo také vedení linek, když trolejbusy sjíždějí z mostu, aby po jedné zastávce (Riegrova) na něj znovu najely. 12. prosince 2008 došlo k zastavení pravidelné dopravy na krátké odbočné trati ze zastávky \"Kamenec\" po ulici Dědičné do smyčky \"Bazaly\"; trať ale zůstala zachována pro manipulační účely a od září 2013 byla využívána linkou 101, kterou v březnu 2018 vystřídala linka 106, provozovaná parciálními trolejbusy. Ze začátku tam jezdila pouze polovina spojů linky, ale po začátku rekonstrukce tam jezdily všechny spoje. Rekonstrukce v září 2019 skončila, všechny spoje linky 106 jsou stále vedeny přes Bazaly.\n\nDne 1. září 2013 byl zahájen provoz na nové trati z ulice Českobratrské (od zastávky Konzervatoř), přes jednosměrné nájezdové rampy (ulice Žerotínova a Janáčkova) po ulici Porážkové k obchodnímu centru Nová Karolina. Jedná se o první etapu plánované trasy; výstavba probíhala v průběhu let 2012 a 2013 a trať byla slavnostně otevřena 29. srpna 2013. Byly zde zřízeny dvě nové zastávky (u železniční zastávky Ostrava-Stodolní a konečná u Nové Karoliny), které obsluhuje linka 105 z Koblova. Trať je ukončena smyčkou využívající kruhový objezd jižně od obchodního centra. Do budoucna se počítá s druhou etapou, která má vést přes náměstí Biskupa Bruna a končit smyčkou na kruhovém objezdu na křížení s ulicí Na Karolině.\n\nDne 5. července 2015 byl otevřen terminál Hulváky, do něhož byla prodloužena trať ze stávající smyčky Sokola Tůmy, která byla snesena. Dne 28. února 2016 byl otevřen terminál Hranečník, kam byla postavena nová trať od mostu Miloše Sýkory kolem hřbitova po ulici Těšínské.\n\nExistuje mnoho plánů na rozvoj sítě. Další výhled počítá s prodloužením trolejbusové trati od Karoliny po Havlíčkově nábřeží až k mostu Miloše Sýkory, kde dojde k propojení nové tratě se stávající trolejbusovou sítí. Z Hranečníku má být tamní trať prodloužena do městské části Bartovice. Dále se připravuje trať přes nově stavěnou místní část Františkov nebo trať na výstaviště.\n\nDle plánu na rozvoj města do roku 2023 se počítá s rekonstrukcí náměstí Republiky, včetně s prodloužením trolejbusové trati do Dolní oblasti Vítkovice. Nová smyčka trolejbusů by měla vyrůst u zastávky Důl Hlubina.\n\nV ostravské trolejbusové síti se nachází několik nedostavěných tratí, na kterých jsou zachovány sloupy trakčního vedení, jež převážně slouží pro pouliční osvětlení. \n\nTrať měla odbočovat od křižovatky ulic \"Novinářská\" a \"Várenská\" na Fifejdách, poblíž nákupního centra Futurum. Trať se měla křížit s tramvajovou dráhou na ulici \"28. října\". Na \"Výstavní ulici\" jsou zachovány sloupy, které jsou k vidění téměř po celé délce trasy až ke křižovatce ulic \"Železárenská\", \"Výstavní\" a \"Průmyslová\". Trať, pro jejíž napájení byla už upravena měnírna Český dům, nebyla postavena pro nezájem Vítkovic. Trať měla vést na, dnes již zrušené, autobusové nádraží u náměstí Jiřího z Poděbrad.\n\nAž do Hlučína měly jezdit trolejbusy, které DPO slíbilo jako náhradu za zrušenou tramvajovou trať. Trasa měla být vedena od kruhového objezdu na ulici \"Novoveská\" směrem k chemičce. Celá stavba narazila na problém s nízkým průjezdným profilem pod mosty poblíž vlakové zastávky \"Ostrava - Mariánské hory\". Sloupy pro trolejbusy jsou k vidění na \"Švermově\" a \"Slovenské\" ulici. Objevují se nedaleko \"Uhelných skladů\" a končí u mostu přes vlečku u \"Suderovy ulice\". I na této ulici byly sloupy postaveny, pravděpodobně měly trolejbusy zajíždět až k Dolu Jana Švermy.\n\n\nTato trasa má být spojnicí mezi \"Michálkovickou\" a \"Těšínskou\" ulicí. Sloupy a dokonce i zastávkové zálivy jsou k vidění na ulicích \"Keltičkova\" a \"Na Baranovci\". Sloupy končí poblíž křižovatky ulic \"Na Františkově\" a \"Na Baranovci\". Problémem celé trasy je poddolované a nestabilní území za dolem sv. Trojice, u kterého je prudká zatáčka. Tento úsek silnice se bude teprve rekonstruovat. Prozatím je tato část Slezské Ostravy obsluhována minibusy linky 99, v pracovních dnech v intervalu 15 min.\n\nNa výstaviště kdysi trolejbusy jezdily přes Masarykovo náměstí. Nová trasa má vést od křižovatky ulic \"Sokolská třída\", \"28. října\" a \"Biskupská\". Sloupy pro vedení jsou k vidění na \"Biskupské ulici.\" K výstavišti se rovněž plánuje prodloužit trať od Nová Karoliny.\n\nPro zahájení provozu trolejbusové dopravy v Ostravě bylo dodáno šest dvounápravových trolejbusů Škoda 7Tr, které však svojí kapacitou nevyhovovaly a proto byly po roce provozu odprodány do Pardubic. Mezitím bylo zakoupeno 20 mohutných třínápravových vozů Tatra 400. Mezi lety 1958 a 1960 pak byly dodány trolejbusy Škoda 8Tr (celkem 21 vozů). Od roku 1962 je následovaly legendární vozy Škoda 9Tr (do roku 1981 celkem 72 trolejbusů + 3 ojeté z Pardubic). Trolejbusy Škoda 14Tr jezdí v Ostravě od roku 1984. V roce 1986 byly dodány do Ostravy dva kloubové vozy Škoda-Sanos 200Tr, které byly o tři roky později předány do Zlína výměnou za jeden kloubový trolejbus Škoda 15Tr, který se tak stal prvním vozem svého typu v Ostravě. Následovalo ho poté dalších 10 vozů. V roce 1996 byl do provozu zařazen unikátní typ trolejbusu: první prototyp vozu Škoda 17Tr. Do roku 2000 ho následovaly další dva vozy a Ostrava se tak stala jediným provozovatelem těchto trolejbusů na světě. V letech 1997 až 2002 byly do Ostravy dodávány nízkopodlažní trolejbusy Škoda 21Tr. V letech 2003–2008 byl vozový park obnovován nízkopodlažními trolejbusy Solaris Trollino ve všech třech délkových verzích, které byly vyráběny v areálu ostravské trolejbusové vozovny. Od roku 2009 jsou nakupovány trolejbusy Škoda 26Tr Solaris a Škoda 27Tr Solaris.\n\nV září 2016 bylo vyhlášeno výběrové řízení na dva kloubové a deset sólo trolejbusů. Všechny budou mít nově celovozovou klimatizaci a dvanáctimetrové vozy budou také vybaveny bateriovým pohonem, který jim umožní jízdu bez emisí i mimo trolejové vedení.\n\nDopravní podnik Ostrava je také vlastníkem tří trolejbusů značky SOR tří různých typů, které byly v letech 2008 a 2009 zkompletovány DPO v trolejbusové vozovně.\n\nV roce 2015 zakoupil DPO tři trolejbusy Solaris Trollino 12 AC ze švýcarského města La Chaux-de-Fonds (vyrobeny v roce 2005 v Ostravě), kde je rušen trolejbusový provoz. Vozy mají původní nátěr z provozu ve Švýcarsku. Před zařazením do provozu v Ostravě jim byla vyměněna poškozená okna (všechna jsou tmavá) a doplněna klimatizace pro řidiče.\n\nDne 3. března 2018 byl ukončen provoz trolejbusů Škoda 14Tr a 15Tr. DPO tak nyní provozuje už pouze nízkopodlažní trolejbusy. \n\nV roce 2018 došlo ke změně nátěru vozidel MHD a služebních vozidel. Nová firemní barva je světle modrá až tyrkysová. Barvu doplňuje stříbrný proužek pod okny a černé rámy oken. Nový lak mají nové vozy typu Škoda 26Tr Solaris a Škoda 27Tr Solaris.\n\nV současné době (červenec 2019) jsou v provozu osobní trolejbusové dopravy následující typy (celkem 68 vozidel):\n\nDopravní podnik Ostrava (DPO) také vlastní několik historických trolejbusů (Tatra 400, Škoda 8Tr, Škoda 9Tr, Škoda 14Tr, Škoda 17Tr) a autobusový/trolejbusový přívěs Karosa B 40.\n\n\n\n"}
{"id": "96951", "url": "https://cs.wikipedia.org/wiki?curid=96951", "title": "HNF", "text": "HNF\n\nHNF (zkratka slov Hrdinové nové fronty) byla legendární česká punková kapela. Kapela vznikla v roce 1985 v Jihlavě ve složení Petr a Pavel Štěpánovi a Leoš Kostelecký. HNF za sebou zanechali pět demokazet a nahrávky z koncertů a jednu oficiální nahrávku „Válečný území“, kterou vydalo pochopitelně až po společenské změně v roce 1991 vydavatelství Monitor v době, kdy skupina už neexistovala a která je sestavena jako výběr z demosnímků „Válka“, „Obyčejní hrdinové“ a „Dům na demolici“.\n\n\nTvorba HNF vychází ze společenských poměrů komunistického Československa v půli osmdesátých let 20. století. Texty Petra Štěpána jsou výrazně antimilitaristické, plné sociálních problémů a hlavně nesené v obecné rovině jakési filozofické intuice, takže neztrácejí platnost podnes. V některých písních lze nalézt sklony k hnutí skinheads – písně „Dohola oi oi aneb Skinheadský punk“ nebo přezdívka Pavla Štěpána „Naci“ a jsou odrazem doby, kdy u jednoho stolu seděli punkeři i skinheadi. Skupina také v některých písních oslavovala nabubřele vlastní hnutí („Pochod hrdinů“, „Punk a pogo“, „Punkrockoví válečníci“, „Heavy metal je hnusnej“, \"Punkrocková generace\" aj.) a jež patří ke slabší stránce tvorby HNF.\n\nPrvní koncertní pořad (a stejnojmenná demokazeta) „Válka“ zahrnoval rané období HNF v letech 1985–1986. Senzací se stala píseň s apelem „Do boje!“ a hlavně největší hit skupiny vůbec s esencí postoje HNF – píseň „Svět se posral“. Z raného období ještě stojí za zmínku písně „Hyperaktivní děti“ a „Tanky“. Ostatní písně jsou sice řemeslně zdatné, ale je u nich patrná určitá myšlenková nevyzrálost. V roce 1987 představili HNF na Rockfestu v Praze nový pořad „Obyčejní hrdinové“, který lze považovat za vrchol HNF. Našlapaná hudba (HNF hráli jen v trojčlence basa, bicí, kytara, Petr Štěpán stíhal hrát doprovodnou i sólovou kytaru a ještě zpívat a též bubeník a baskytarista byli na hráčské úrovni, do té doby u punkové skupiny naprosto nevídané), perfektní aranžmá, zpěv jak motorová pila a vyzrálé texty. Dodnes odolaly zubu času písně: „Bombardéry“, „Obyčejní hrdinové“, „Nepřítel“, „Smrti rituál“, „Loutka“, „Smrt je vítěz“, „Zlo“, \"Můj národ\", „Skinheadská noc“ a píseň „Hororový věk“.\n\nV roce 1988 přichází HNF s novým pořadem „Dům na demolici“, ale i když písně mají stále potřebnou šťávu, je zde patrna krize skupiny. Hudebně i textově se nápady opakují, z demokazety je patrná bezradnost a přešlapování na místě, za zmínku stojí pouze písně \"Mašina války\", \"Bída\", „Operace“ a titulní „Dům na demolici“. Východiskem z krize snad měl být studiový projekt ze srpna 1988 „Nová drákulománia“, obohacující styl kapely o hru na klávesy a spojující ne příliš šťastně punk s tzv. gothic rockem. HNF jsou opět nejsilnější ve svých válečně-apokalyptických vizích „Morion, bůh války“ a „Obřad za mrtvé“ – patrně nejlepší píseň Petra Štěpána vůbec, jež je zdařilým epilogem za tvorbou HNF. Za zmínku ještě stojí fakt, že Petr Štěpán je autorem veškeré hudby a textů písní HNF, kapela je podepsána společně pod aranžmá písní, což je ojedinělé i v kontextu dějin celé populární hudby. Snad také proto je tvorba HNF dodnes živou legendou.\n\n\nHrdinové nové fronty ukončili svou činnost koncem roku 1988 z důvodu uměleckého vyčerpání punkového hudebního rámce, následně dochází k založení nové skupiny XIII. století ve stylu gotického rocku.\n\nV roce 2008, k 20letému výročí ukončení činnosti kapely, vydává firma Monitor – Emi poprvé na CD ve dvou kompletech téměř všechny písně ze všech pěti studiových demokazet HNF. 3CD komplet \"Na barikádách z popelnic 1985 - 1988\" obsahuje výběr ( ovšem ne zcela prost cenzurního zásahu ) z prvních tří demokazet: \"Válka\" 1986, \"Obyčejní hrdinové\" 1987 , \"Dům na demolici\" 1988 a CD komplet \"Nová drákulománia a Hororový věk\" obsahuje bez jednoho titulu\n( píseň \"Epilog\" ) kompletní demokazety \"Nová drákulománia\" 1988 a \"Hororový věk\" 1987.\n\n"}
{"id": "96960", "url": "https://cs.wikipedia.org/wiki?curid=96960", "title": "Laura a její tygři", "text": "Laura a její tygři\n\nLaura a její tygři je hudební skupina ovlivněná řadou hudebních žánrů jakými jsou funk, soul, jazz nebo rock.\n\nSkupinu Laura a její tygři založil Karel Šůcha v mosteckém Neprakta klubu v roce 1985. K názvu Šůchu inspirovala Saroyanova novela \"Tracyho tygr\". Skupina si ode dne založení po dnešek drží typickou image: bílé košile, černé brýle, kravaty i kalhoty. V roce 1999 prošla radikálním přeobsazením. Zprofesionalizované amatéry nahradili absolventi konzervatoří. Dnes z původní sestavy v kapele působí pouze Karel Šůcha. Skupinou prošla řada umělců (Jana Amrichová, Martin Pošta, Ilona Csáková, Daniel Nekonečný, Miloš Vacík ml., Ivan Myslikovjan, Tereza Hálová, Lenka Nová, Vladěna Svobodová a další).\n\n\n"}
{"id": "96968", "url": "https://cs.wikipedia.org/wiki?curid=96968", "title": "Kublaj", "text": "Kublaj\n\nKublaj, též \"Kublaj-chán\", \"Kubilaj\", \"Chubilaj-chán\", \"Burgidžin Chubilaj\" či \"Büdžek\" (23. září 1215 – 18. února 1294), byl Velký chán, mongolský vojevůdce, syn Tolujchána (Tolui), vnuk Temüdžina (Temujin, Čingischán).\n\nRoku 1251 se Kublaj stal vrchním velitelem mongolských vojsk pro území Severní Číny (dřívější říše Čchin). Byl pravou rukou svého bratra Möngkeho, spolu s Bátúem (zakladatelem Zlaté hordy). Möngke s jejich pomocí získal v roce 1251 titul Velkého chána všech Mongolů (\"Cha-Khan\") na Velkém kurultaji (sněm nejvyšších osob a velitelů mongolské říše).\n\nRoku 1259 byl Kublaj zvolen po smrti Möngkeho Velkým chánem, nenechal však svolat tradiční kurultaj do Karakorumu. I Kublajův bratr se nechal provolat velkým chánem a nastalo tak období schizmatu a velkého zápasení mezi oběma mongolskými tábory.\n\nKublaj začal podmaňovat jihočínskou říši Sung (výpady od roku 1260), kterou v roce 1279 dobyl a ustanovil v ní svou následnickou dynastii Jüan. Khanbalik (Peking) určuje roku 1264 za hlavní město říše a zároveň se zříká veškerých mocenských nároků na mongolská území mimo Čínu a vlastní Mongolsko, k čemuž byl donucen po mocenském zápasu se svým bratrem, poté, co se chánové z ostatních částí mongolské říše osamostatnili.\n\nKublaj zavedl kvadrátní písmo phagpa (1269), které se stává úředním písmem za vlády dynastie Jüan. Po dobytí říše Sung (1279) následně také dobyl Myanmar (Barma) a Koreu. Mezi léty 1277–1289 se pokoušel také o dobytí Jávy, Vietnamu a Japonska (viz Mongolské invaze do Japonska). Tyto snahy ovšem byly neúspěšné a stály ho velké vojenské ztráty. Ve vpádu na japonské ostrovy mu dvakrát zabránil \"božský vítr\" (\"kamikaze\"), který smetl jeho loďstvo.\n\nVe své říši ustanovil buddhismus jako státní náboženství, ale ostatní náboženství (např. křesťanství, lamaismus) rovněž podporoval. Během jeho vlády došlo v Číně k velkému rozvoji literatury a umění. Na svém dvoře měl vědce, umělce, zástupce jednotlivých náboženství a států (i evropských). V letech 1275–1292 zde rovněž působil benátský kupec Marco Polo (viz Polovo dílo Milion). Roku 1289 zavádí úřad pro záležitosti křesťanů (týkal se zejména nestoriánů).\n\nBěhem Kublajovy vlády a po jeho smrti došlo k definitivnímu stanovení nástupnických států mongolské veleříše, jednalo se o chanáty (ulusy):\n\n\n"}
{"id": "96973", "url": "https://cs.wikipedia.org/wiki?curid=96973", "title": "Low (píseň, Kelly Clarkson)", "text": "Low (píseň, Kelly Clarkson)\n\nLow (Nízko) je třetím singlem pop rockové zpěvačky Kelly Clarkson z jejího debutového alba Thankful.\nPíseň napsal Jimmy Harry a produkoval jej Clif Magness. Tato píseň je významná proto, že se v něm Kelly Clarkson představila v žánru pop-rock. Tento je produkován na stejné vlně jako singly Breakaway nebo Since U Been Gone. V písni se Kelly ptá posluchačů, jestli byli někdy na dně a běduje nad zkrachovalým vztahem.\n\nAčkoli předchozí dva singly A Moment Like This a Miss Independent byly hity a důležitými mezníky její kariéry, Clarkson byla kritizována čím dál více kritiky, že je pouhý produkt American Idol a její předchozí hity byly jen šťastná náhoda. Předpovídali, že vydáním singlu Low, její obliba rázně klesne. Měli pravdu - ale ne zcela.\nZ Low se stal průměrný hit. V hitparádě Billboard Hot 100 se umístil pouze na 58. místě. Hitparádové výsledky v Americe přinesly samá zklamání.\n\nVe Velké Británii byl singl Low vydán dvakrát samostatně a posléze i s následujícím singlem The Trouble With Love Is. Ale také tam dopadl uboze, nejlepší umístění zaznamenal na 35.místě. Menší úspěch slavil singl alespoň v Austrálii, kde se dostal na číslo 11.\n\nIronicky Low se stalo hitem v Kanadě, kde se dostalo až na druhé místo. Po debutu na čísle 58.(toto byla jinak konečná pro singl ve Spojených státech) se aspoň trochu dostalo písni úspěchu. Na druhé místo se vyšplhal o osm týdnů později.\n"}
{"id": "96984", "url": "https://cs.wikipedia.org/wiki?curid=96984", "title": "Běh na 60 metrů", "text": "Běh na 60 metrů\n\nBěh na 60 metrů je po zřídka vypisovaném sprintu na 50 (a v anglosaských zemích i 55) metrů nejkratší sprinterská trať vůbec. Běžně se na mezinárodní úrovni běhá pouze v halové sezóně pod zastřešenou halou. Halový stadion je rozměrově omezen, běžecký ovál mívá délku 200 metrů, z tohoto důvodu je příliš krátký na stometrový sprint, proto se v hale koná pouze zkrácený šedesátimetrový sprint. Důležitá je zde sprinterská výbušnost, běží se vždy s maximálním úsilím od startu až do cíle.\n\nSoučasný světový rekord drží časem 6,34 sekundy Američan Christian Coleman, který jej zaběhl v únoru roku 2018. Je tak teprve druhým člověkem v historii, který běžel 60 metrů oficiálně pod hranicí 6,40 s. (po svém krajanovi Maurici Greenovi). V ženské kategorii pak drží světový rekord časem 6,92 sekundy již od roku 1995 Ruska Irina Privalovová. Hranicí světové extratřídy jsou časy pod 6,50 s u mužů a pod 7,10 s u žen. Zajímavé je, že při šedesátimetrovém mezičase na trati 100 m dosahují nejlepší sprinteři ještě lepších časů (např. Usain Bolt při SR 9,58 s údajně proběhl 60. metrem trati za 6,31 s). Nejlepší sprinterky se zase při běhu na 100 metrů dostanou na 60. metru běhu pod 6,90 s. (rekordním mezičasem je 6,85 s. americké sprinterky Marion Jonesové z Mistrovství světa v atletice v roce 1999).\n\nTato trať je také úvodní součástí halového sedmiboje mužů (obdoba venkovního desetiboje), kde je \"šedesátka\" první disciplínou. Sedmibojařský „rekord“ na této trati drží Američan Chris Huffins skvělým výkonem 6,61 sekundy z roku 1997. České národní rekordy mají hodnotu 6,58 s (František Ptáčník, 1987) a 7,23 s (Klára Seidlová, 2018) v mužské a ženské kategorii respektive.\n"}
{"id": "96991", "url": "https://cs.wikipedia.org/wiki?curid=96991", "title": "Poljanka (stanice metra v Moskvě)", "text": "Poljanka (stanice metra v Moskvě)\n\nPoljanka ( ) je stanice moskevského metra. Název nese podle ulice, kam ústí východ z ní.\n\nStanice se nachází v centrální části Serpuchovsko-Timirjazevské linky, je to podzemní, ražená trojlodní stanice s jedním výstupem a se zkrácenou délkou střední lodě. Hloubka stanice pod terénem činí 36,5 m, poloměr střední lodě 4,75 m, u bočních lodí pak 4, 25 m. Jediný výstup vychází z konce střední části nástupiště eskalátorovým tunelem do podpovrchového vestibulu, umístěného mělko pod zemí.\n\nNa obklad prostoru nástupiště byl použit mramor světlých odstínů, na podlahu žula. Osvětlení zajišťují halogenové lampy, umístěné v místech kde se jednotlivé lodě stýkají, nad sloupy. Na konci středního tunelu se nachází keramická mozaika, která má symbolizovat mladou sovětskou rodinu.\n\nPoljanka byla otevřena jako součást úseku Serpuchovskaja – Borovickaja dne 23. ledna 1986. Denně ji využije kolem 30 tisíc lidí.\n\n"}
{"id": "96992", "url": "https://cs.wikipedia.org/wiki?curid=96992", "title": "Protiřetězec", "text": "Protiřetězec\n\nProtiřetězec (někdy také označovaný jako antiřetězec) je matematický termín z oboru algebry a teorie uspořádání, který se používá pro označení množin vzájemně neporovnatelných prvků.\n\nPředpokládejme, že množina formula_1 je uspořádána relací formula_2.\nO podmnožině formula_3 řekneme, že se jedná o protiřetězec, pokud jsou každé dva různé prvky formula_4 neporovnatelné pomocí formula_2, tj.\nformula_6\n\nV lineárně uspořádané množině nemá pojem protiřetězec příliš dobrý smysl – každé dva prvky jsou porovnatelné a neexistují jiné než (nepříliš zajímavé) jednoprvkové protiřetězce.\nTo se týká například běžného uspořádání reálných čísel nebo přirozených čísel podle velikosti.\n\nUvažujme ostré uspořádání formula_2 množiny komplexních čísel podle vzdálenosti od nuly (tj. podle absolutní hodnoty). Kdo by měl problém s pojmem komplexního čísla, může si představit geometrickou rovinu a vzdálenost bodů (uspořádaných dvojic) od počátku souřadnic (tj. od bodu [0,0]):\nformula_8\n\nPoložme si otázku, jaké největší protiřetězce zde existují. Každé dva body, které mají stejnou vzdálenost od nuly (leží na stejné kružnici se středem v nule) jsou neporovnatelné a mohou tedy spolu náležet do protiřetězce. Jakmile ale nějaké dva body leží na dvou různých kružnicích se středem v 0, mají různou absolutní hodnotu a jsou porovnatelné – nemohou být spolu v jednom protiřetězci.\n\nNejvětší možné protiřetězce při tomto uspořádání komplexních čísel jsou tedy soustředné kružnice se středem v bodě 0.\n\nUvažujme o množině všech kladných přirozených čísel, s uspořádáním podle dělitelnosti (tj. formula_9, pokud formula_10 dělí formula_11).\n\nPři tomto uspořádání existují v množině přirozených čísel libovolně velké (co do počtu prvků) protiřetězce. Příkladem nekonečného protiřetězce je množina všech prvočísel. Tento protiřetězec je přitom největší možný – jakékoliv kladné přirozené číslo je porovnatelné s nějakým prvočíslem, takže ho nelze k tomuto protiřetězci přidat, aniž by přestal být protiřetězcem.\n\nExistuje zde ale i jeden největší možný protiřetězec, který je pouze jednoprvkový – je to množina formula_12. Důvod je ten, že číslo 1 je porovnatelné s každým přirozeným číslem (dělí každé přirozené číslo).\n\n"}
{"id": "96994", "url": "https://cs.wikipedia.org/wiki?curid=96994", "title": "Nam June Paik", "text": "Nam June Paik\n\nNam June Paik (20. července 1932, Soul – 29. ledna 2006, Miami Beach) byl americký umělec jihokorejského původu, jedna z hlavních osob hnutí Fluxus a průkopník videoartu.\n\nJeho díla byla ovlivněna hlavně televizí ve všech podobách. Charakterizuje to jeho výrok \"„Televize nemá, neměla a nikdy nebude mít něco společného s myšlením“\".\n\n"}
{"id": "96999", "url": "https://cs.wikipedia.org/wiki?curid=96999", "title": "Uspořádání", "text": "Uspořádání\n\nUspořádání (přesněji neostré částečné uspořádání) je matematický pojem z teorie uspořádání. Jde o binární reflexivní, slabě antisymetrickou a tranzitivní relaci, tj. relaci, pro kterou platí následující podmínky:\n\nMnožina, na které je definováno uspořádání, se nazývá \"uspořádaná\" (nebo též \"poset\" z anglického \"p\"artially \"o\"rdered \"set\"). Uspořádané množiny lze graficky znázornit pomocí Hasseových diagramů.\n\nRelace ≤ je uspořádání na přirozených, celých, racionálních i reálných číslech.\n\nRelace formula_4 (\"být podmnožinou\") je uspořádání na třídě všech množin (na univerzální třídě).\n\nRelace dělitelnosti | (a dělí b) je uspořádáním na přirozených číslech.\n\nRelace \"Být potomkem\" je uspořádáním na množině osob.\n\n"}
{"id": "97000", "url": "https://cs.wikipedia.org/wiki?curid=97000", "title": "Identická relace", "text": "Identická relace\n\nIdentická relace (někdy také prostě identita) na množině formula_1, označovaná obvykle formula_2, je binární relace, pro kterou platí:\n\nZjednodušeně řečeno: v identické relaci je každý prvek podkladové množiny obsažen pouze jednou - a to sám se sebou.\n\n\nObecněji by se dalo říct, že relace = je obvykle zaváděna jako identita ve všech matematických strukturách, nejen výše uvedených číselných oborech (vizte například teorie množin, algebraické struktury).\n\nIdentita formula_2 je ekvivalence na množině formula_5 - je reflexivní, symetrická i tranzitivní. Navíc pokud na množině všech ekvivalencí na formula_5 definujeme uspořádání podle zjemnění rozkladu, pak je formula_2 nejmenší prvek množiny všech ekvivalencí na formula_5 vzhledem k tomuto uspořádání (identitu již nelze dále zjemnit, protože každá její rozkladová množina má pouze jeden prvek).\n\nIdentita je formula_2 je také neostré uspořádání množiny formula_5. Není to nijak zajímavé uspořádání - žádné dva různé prvky nejsou porovnatelné. Jedná se ale opět o nejmenší prvek - tentokrát množiny všech neostrých uspořádání množiny formula_5.\n"}
{"id": "97003", "url": "https://cs.wikipedia.org/wiki?curid=97003", "title": "Mantra", "text": "Mantra\n\nMantrou (v sanskrtu मन्त्रः, od kořene man- myslet, a přípony –tra, označující nástroj, v čínštině se užívá slovo čen-jen, v pinyinu zhenyan, 眞言, doslova „pravdivá slova“, v japonštině se užívá výraz šingon, odvozený z čínského termínu) se nazývá metrická část védského hymnu, která se jmenuje \"rig\", \"jadžus\" nebo \"sáman\", v rozsahu od několika slabik až po několik vět. Ve východních náboženstvích jako je hinduismus či buddhismus slouží k opakovanému recitování nebo k meditaci (opakování v mysli). Většinou se jedná o sled slabik, které nesou nějaký význam daný konkrétním náboženstvím, ale také jde o jejich zvukovou hodnotu a podpoření přirozené schopnosti mysli zklidnit se a soustředit se na zvukovou vibraci. Účelem většiny manter je dosáhnout vysvobození (mókšy). Oslavné a povznášející mantry se většinou recitují nahlas.\n\nV hinduismu existuje přesvědčení o totožnosti jména a toho, co je tím jménem označeno, proto opakování jména něčeho zpřítomňuje to označované – „neomezená účinnost manter vyplývá z toho, že jsou (nebo se alespoň správným přednesem mohou stát) 'předměty', které představují“. Už v nejstarších indických spisech (Jadžurvéda) se objevuje mantra óm (psána většinou a-u-m), která je ztotožňována se všemi velkými bohy. Dlouhou dobu se mantry netěšily takové popularitě jako dnes a byly používány pouze při rituálech. Ovšem změna byť jediného písmene v mantře by způsobila smrt toho, kdo ji pronáší. Impulzem k nárůstu popularity manter bylo rozšíření tantrismu (od zač. letopočtu), který poukazoval na to, že pomocí mantry lze dosáhnout spásy (která se nazývá mókša).\n\nMantry jsou v zásadě původně hymny Véd, později byly bráhmany sestaveny skupiny výroků z těchto hymnů doprovázející mnoho druhů složitých védských obětí souvisejících vždy s udržováním chodu světa skrze oběť a nebo s obřady plnění přání obětníka silou oběti, je-li v souladu s dharmou, pravidly védského vidění řádu světa.\nMantry jsou mocné prostředky osvobození a meditace, opakování jmen bohů, nebo jmen Božích (Nárájany, Šivy, Ganapatiho, Súrji, Déví) v ágama a nigama, dílech klasického hinduismu. Mantry také sloužily k neutralizaci kouzel a léčení nemocí (Atharvavéda).\n\nVětšina hinduistických manter jsou úryvky z různých posvátných textů (většinou Védy nebo Upanišady). Některé vyloženě tantrické mantry ale nemusí dávat vůbec žádný smysl: \"hrím, hrám, hrúm, phat\" atd. (tzv. bídža, neboli semenné mantry) – je zde hlavní zvuková hodnota. Dokonce existují i názory, podle kterých je mantra účinná i když ten, kdo ji opakuje, vůbec neví, co znamená. Účelem většiny manter je dosáhnout vysvobození (mókšy) – \"„Pronášením mantry, která vyjadřuje absolutního Boha, povznese adepta k ztotožnění se s ním, čímž se jeho vědomí stane samotnou mantrou.“\" Mimoto často slouží i k získání zdraví, odvrácení nepřátel apod. Podmínkou úspěchu je jen zopakovat mantru dostatečněkrát (většinou v řádu desetitisíců).\n\nMantra se osvojuje pěti způsoby, podle nichž se nazývá:\n\nExistují různé formy manter:\n\nV esoterních směrech tantrismu a jógy se mantra nejdříve musí „probudit“. Mantra zde používaná většinou neměla žádný smysl, ale v meditaci se mohl její význam vyjevit. Tím se probudila a ten, kdo toho dosáhl získal moc mantry (mantra siddhi).\nSystém čtyř prazvuků, pará, kořenné a nerozlišitelné, šabdabrahman, pašjantí, daleko vidící, samohlásky jako příčiny světa, madhjamá, souhlásky a tattvy, ideje a elementy seřazené do pětic skupin (varga), jako kalá, tanmátrá a bhúta (elementy), jakož vnější zvuky a projevená logika mysli (vaikharí, v prostoru se šířící, vi-khara), pochází z filosofie génia grammatiky 4. až 5. století Bhartrhariho. Zároveň je to výstup hadí síly od nerozlišitelného zvuku anáhatanáda ke zvuku pojmů a manter, naopak vesmírná energie Brahmanu (paramášakti) sestupuje do člověka od temene hlavy po konec páteře a tak vnáší logiku nadvědomí (buddhismus: pradžňápáramitá a bódhi) nebo milost Brahmanu (Šivy, Višnua…) do člověka. Znakem je šesticípá hvězda (jantra) sjednocení v lotosu srdce anáhata.\nMantry jsou buď prostředkem magie a kouzel, podporou meditace a poznání, léčitelem v ájurvédě nebo povozem (mantrájána) k osvobození jako bídža (semenná slabika) aum a statisíce dalších.\nMantréšvarové jsou vládci manter a jejich významu.\n\nZvláštní podobou manter je dháraní – dosl. „nositelka“ (tento termín se ale většinou používá dost volně, takže může také splývat s termínem „mantra“). Jedná se o krátké formule magického vědění, které se skládají ze slabik se symbolickým významem. Mohou představovat jak jádro určité nauky, tak určitý stav vědomí, který se opakováním dháraní znovu navozuje. Všeobecně jsou kratší než mantry.\nHadí síla, Robert Nový, Onyx, Praha.\nČakramy na dráze sušumny I, II, Robert Nový, Onyx. 2001\nCesta sedmi vesmíry, Kamila Ráčková, R. Nový, 1994.\n\nV buddhismu je mantra chápána jako zvuková vibrace, kořenná mantra zvaná bídža a vidjá vztahující se k určitému buddhovi nebo bodhisattvovi. Bídža je zakončena nosovým zvukem M a vidjá H, bídža je mužské a vidjá ženské přirozenosti.\n\nMantra ukazuje na dokonalé vlastnosti mysli a ten, kdo ji opakuje v meditaci nebo mimo ni (pod podmínkou, že následuje metodu a ústní předání od učitele), postupně dosahuje těchto vlastností. Mnoho manter je tajných a předává je jen láma při iniciaci nebo lungu, proto se většina neuvádí. Nemělo by ani smysl je opakovat před setkání s lámou, protože je potřeba \"zasvěcení\".\n\nJe chápána také jako ochranný zvuk, který zamezuje tomu, aby se v mysli uchytily negativní dojmy, což by sebou v budoucnu neslo nežádoucí následky.\n\nUžívána je hlavně ve vadžrajáně, která proto bývá nazývána mantrájánou. V té je velmi důležitou součástí meditací.\nOpakování manter je možné v duchu i nahlas. U všech a hlavně u očistných manter je výrazné opakování nahlas důležité pro očistu zatemnění mysli praktikujícího. Není však důležité, zda mantry opakujeme rychle či pomalu. Opakování nemá žádnou hranici ani limit, mantry bychom měli říkat až do dosažení osvícení.\nJe dobré zapojit do opakování tělo, řeč i mysl. To znamená, že mysl se soustředí na mantru či na jidam, řečí přímo opakujeme mantru, tělo používá málu, protože mysl tolik neutíká od mantry a je si jí lépe vědoma.\n\n\n\nMantry\n\nHinduismus\nO hadí síle, Robert Nový, Onyx, 2001,\nČakramy na sušumně, díl I A II, Onyx, 2001.\nCesta sedmi vesmíry, Kamila Ráčková, R. Nový, 1996.\n\nBuddhismus\n"}
{"id": "97004", "url": "https://cs.wikipedia.org/wiki?curid=97004", "title": "Fairey Firefly", "text": "Fairey Firefly\n\nFairey Firefly (česky: \"Světluška\") byl dvoumístný jednomotorový palubní stíhací letoun letectva britského \"Královského námořnictva\" (Fleet Air Arm) konce druhé světové války. Ve výzbroji a výkonech překonával svého předchůdce Fairey Fulmar, ale do služby se dostal až na sklonku války. Ve službách FAA zůstal až do roku 1958 a dočkal se tak i nasazení v Malajsii a v Korejské válce.\n\nNa počátku války byly do služby u FAA zařazovány dvoumístné stíhací letouny Fairey Fulmar. Tyto stroje ale značně zaostávaly za moderními jednomístnými palubními letadly ostatních států jak výkonem i výzbrojí. Proto vypsalo Ministerstvo letectví specifikaci N.5/40, jejímž výsledkem měl být moderní palubní letoun s vysokými výkony a silnou palebnou silou, ministerstvo ale opět požadovalo dvoumístný stroj.\n\nPráce na Fairey Firefly započaly v roce 1940 a už v červnu tohoto roku objednala Admiralita prvních 200 kusů. Prototyp (sériové číslo Z1826), poháněný dvanáctiválcovým motorem Rolls-Royce Griffon IIB o výkonu 1730 hp (1290 kW) s třílistou vrtulí, byl zalétán 22. prosince 1941 šéfpilotem společnosti Ch. S. Stanilandem. Jednalo se o celokovový dolnoplošník s křídlem ručně sklápěným dozadu podél trupu a chladičem pod přídí. Hlavní podvozkové nohy se zatahovaly do křídel směrem k trupu, rovněž zadní kolo bylo zatahovací. Na zádi se nacházel výklopný přistávací hák. Pilot seděl nad náběžnou hranou křídla, letecký pozorovatel a radiooperátor v jedné osobě seděl ve vlastní prosklené kabině nad odtokovou hranou křídla. Dobré letové vlastnosti měly plnit klapky Fairey-Youngman.\nMezi březnem a zářím 1942 následovaly ještě prototypy Z1827, Z1828 a Z1829.\n\nSériové stroje Fairey Firefly F Mk.I pak byly dodávány k jednotkám od 4. března 1943 (Z1830). Část zakázky převzala také společnost General Aircraft Co. z Middlesexu. Oproti Fulmarům disponovaly mnohem silnější výzbrojí. V každém křídle byly zabudovány dva 20mm kanóny Hispano a pod křídly mohla být zavěšena výzbroj do celkové hmotnosti 908 kg – bomby, přídavné nádrže a později také neřízené rakety RP-3. Maximální rychlost ve výšce činila 508 km/h. Počínaje 471. vyrobeným strojem byly použity silnější motory Rolls-Royce Griffon XII, o maximálním výkonu (1990 hp, 1484 kW).\n\nPostupně byly vyráběny další verze letounu, které se odlišovaly zástavbou silnějších motorů, pozměněným trupem, výstrojí, atd. Po základní verzi F Mk.I následovala varianta FR Mk.I, která mohla nosit pod přídí v kapkovitém pouzdře protilodní a protiponorkový radar ASH. Verze FR Mk.I byla vyráběna do léta roku 1946. Do bojů druhé světové války významněji zasáhla jen stíhací verze F Mk. I. V počtu 37 kusů byla zkonstruována také noční stíhací varianta NF Mk.II s prodlouženým trupem a radarem Al Mk.X, zalétaná v březnu 1943. Tento letoun nebyl kvůli sníženým výkonům úspěšný.\nPotřeba noční palubní stíhačky byla vyřešena zástavbou radaru do pouzdra pod přídí typu FR Mk.I, tyto letouny byly označeny Firefly NF Mk.I.\nPo válce bylo vyrobeno dalších několik verzí včetně průzkumných, protiponorkových či nočních stíhacích. Cvičné poválečné stroje nesly označení Firefly T Mk.I, T Mk.II a T Mk.III, která vznikla z typu F Mk.I a byla určena pro výcvik námořních pozorovatelů a operátorů radaru. Z F Mk.I bylo také odvozeno 14 strojů verze TT Mk.I, která byla určena pro vlekání terčů. Od května 1946 postupně vyšlo z výroby 160 letounů Firefly FR Mk.4 s motorem Griffon 74 o výkonu 1543 kW se čtyřlistou vrtulí.\n\nPočátkem roku 1948 byly zahájeny dodávky Firefly Mk.5 s automatickým sklápěním křídla, které mohly plnit úkoly v protiponorkovém boji, stíhání a průzkumu. Posledními z poválečných variant byla protiponorková Firefly AS Mk.6 bez kanónů, avšak s instalovanými závěsníky pod křídlem a třímístná Firefly AS Mk.7. Některé Firefly dosloužily v 50. letech 20. století jako bezpilotní terče U Mk.8. Výroba letounů Fairey Firefly byla ukončena 20. března 1956.\n\nFairey Firefly verze F Mk.I byla jedinou variantou, která se významně zúčastnila bojových operací za druhé světové války. Postupně byla nasazena jak v Evropě, tak na Dálném východě. Letouny byly do služby zařazovány od 1. října roku 1943, konkrétně byly přiřazeny 1770. peruti na palubě letadlové lodi HMS Indefatigable. Prvního nasazení se dočkaly až v polovině roku 1944, kdy provedly sérii průzkumných a útočných operací proti nepřátelské lodní dopravě podél norského pobřeží. Firefly rovněž podpořily letecké útoky v rámci operace Mascot, která měla zneschopnit německou bitevní loď Tirpitz kotvící v norském Altenfjordu – během náletů ostřelovaly svými 20mm kanóny palubu lodi a další stanoviště protiletadlové obrany. Ve stejné oblasti působila s letouny Firefly i 1771. squadrona na lodi HMS Implacable\n\nDále se letadlové lodi HMS Indefatigable zapojila do bojů proti Japonsku jako součást British Pacific Fleet. Fairey Firefly se stal prvním britským strojem války nad zemí vycházejícího slunce a nad Tokiem. Letouny byly nasazovány při četných útocích proti pozemním cílům a hrály významnou roli například při zničení ropných rafinerií na Sumatře v lednu 1945. V té době se rovněž uplatnily v roli protiponorkového letounu.\n\nFirefly byly bojově nasazeny i ve válce v Malajsii a ve válce v Koreji Austrálií a Velkou Británií. Ještě v roce 1962 si Firefly Nizozemského námořnictva zabojovaly proti Indonésii v bitvě v Arafurském moři.\n\nPrvní verzi Fairey Firefly s motorem Griffon IIB o výkonu 1730 hp (1290 kW), později vyrobené letouny byly poháněny motorem Griffon XII o výkonu 1484 hp (1484 kW). Výzbroj zahrnovala čtyři 20mm kanóny Hispano a podvěšenou výzbroj do celkové hmotnosti 908 kg (2000 lb).\n\n\nPostaven byl pouze prototyp s motorem Rolls-Royce Griffon 61 a chladičem pod přídí. Nevýhody tohoto uspořádání zapříčinily přesunutí chladiče u dalších verzí do kořenů křídel.\n\nZásadně přepracovaná verze s motorem Rolls-Royce Griffon 74 o výkonu 2 100 k (1543 kW). Chladič byl přesunut do kořene křídel, zvětšeny byly ocasní plochy, motor poháněl čtyřlistou vrtuli.\n\nVerze z roku 1948 s automatickým sklápěním křídla. Tato verze byla nasazena ve válce v Koreji. Jednalo se o víceúčelový stroj schopný vykonávat různé role:\n\n\n\nPoválečná konverze starších letounů Mk. IV na bezpilotní terč.\n\nPoválečná konverze starších letounů Mk. 5 na bezpilotní terč.\n\n\n\n\n\n\n\n\n\n"}
{"id": "97012", "url": "https://cs.wikipedia.org/wiki?curid=97012", "title": "Seznam památek v Olomouci podle architektonických stylů", "text": "Seznam památek v Olomouci podle architektonických stylů\n\nV architektuře města Olomouce jsou zastoupeny všechny architektonické styly, od románského slohu po současnost. Historická část města je od roku 1971 podle výnosu Ministerstva kultury ČSR čj. 6.489/71-II/2, \"o prohlášení historického jádra města Olomouce za památkovou rezervaci\", chráněna jako městská památková rezervace (druhá největší památková rezervace v Česku). \n\nNejvýznamnější památkou na území města je sloup Nejsvětější Trojice zapsaný v roce 2000 na seznam světového dědictví UNESCO. Národními kulturními památkami na území Olomouce jsou:\n\n\nDalšími významnými stavbami jsou např. olomoucká radnice s orlojem, měšťanské a šlechtické paláce, mnoho významných kostelů a další. V Olomouci jsou kostely katolické, pravoslavné, husitské i evangelické, a byla zde i synagoga. Na architektonických plánech města se podílel např. Camillo Sitte a další.\n\n\n\n\n\n\n\"Hlavní článek: pevnost Olomouc\"\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "97013", "url": "https://cs.wikipedia.org/wiki?curid=97013", "title": "Jugo-Zapadnaja (stanice metra v Moskvě)", "text": "Jugo-Zapadnaja (stanice metra v Moskvě)\n\nJugo-Zapadnaja ( ) je stanice moskevského metra, do roku 2014 konečná Sokolničeské linky. Název nese podle svého geografického jihozápadního umístění.\n\nStanice je podzemní, pilířová, mělce založená – pouhých 8 m hluboko. Nástupiště je ostrovní, podpírají jej dvě řady celkem čtyřiceti sloupů. Ty jsou obložené mramorem; stěny za oběma kolejemi kachlíky. Převažující barvou v podzemních prostorech je bílá. Výstupy ze stanice jsou dva, vedou do podpovrchových vestibulů.\n\nJugo-Zapadnaja patří k nejvíce vytíženým stanicím; denně ji využije okolo 140 000 lidí, což je 1,68 % všech cestujících metra (podle studie z roku 1999). Přestože je konečná, po dokončení budované linky lehkého metra L2 vedoucí dále na jih od Moskvy se stane přestupní. Stanice se otevřela 30. prosince 1963 jako součást úseku metra první linky mezi stanicemi Universitet a Jugo-Zapadnaja. V roce 1992 měla být přejmenována na nový název Troparjevo.\n\n"}
{"id": "97015", "url": "https://cs.wikipedia.org/wiki?curid=97015", "title": "USS Enterprise", "text": "USS Enterprise\n\nUSS \"Enterprise\" může znamenat:\n\n\n\n\n\n"}
{"id": "97016", "url": "https://cs.wikipedia.org/wiki?curid=97016", "title": "František Vymazal", "text": "František Vymazal\n\nFrantišek Vymazal (6. listopadu 1841, Topolany u Vyškova – 6. dubna 1917, Brno) byl český polyglot, filolog, editor jazykových, dějepisných a občanskovědných učebnic a konverzačních příruček a překladatel z ruštiny a němčiny.\n\nJe po něm pojmenována ulice v Brně-Židenicích.\n\nPocházel z velmi chudé rodiny a přes svůj velký talent proto nemohl získat formální potvrzení svého vzdělání, které bylo, ač byl samouk, velmi široké. Vystudoval tedy gymnázium. Živil se jako korektor v Moravské akciové tiskárně v Brně, z této nepříliš dobře placené práce musel odejít až ve stáří kvůli oční chorobě. Žil velmi skromně až chudě, často podivínsky, nikdy se neoženil, sám k sobě byl velmi přísný. Jazyková pedagogika a další literární práce pro něj byla jenom koníčkem. Přes svůj podivný a samotářský život měl poměrně významné přátele, dopisoval si například s básníkem J. S. Macharem. Po celý život byl důsledným a velmi ostrým atheistou, přesto si vážil křesťanství jako filosofického a kulturního systému a často používal jako příkladové texty úryvky modliteb či biblické citáty. V roce 1916 byl odsouzen na několik týdnů za velezradu (údajně proto, že kvůli své hluchotě nevzdal čest, když hráli rakouskou hymnu), poté byl ale soudem osvobozen. Zemřel v roce 1917, srazila ho tramvaj, kterou neviděl, protože byl už téměř slepý. Je pohřben na Ústředním hřbitově v Brně.\n\nJeho učebnice, především proslulá řada „snadno a rychle“, navržená pro samouky, byly založeny na zajímavém výukovém systému - student se měl učit kratičké příkladové věty, pomocí nichž si měl osvojit gramatiku i slovní zásobu. Slovní zásoba nebyla nikdy vysvětlována ani učena samostatně, ale pouze na příkladových větách z praktického života. Tyto příkladové věty, které se měl student naučit nazpaměť, byly rozděleny do jednotlivých \"úloh\" (v každé učebnici jich bylo několik desítek, nejčastěji dvacet až padesát, každá úloha se soustředila na určitý jazykový jev) a doprovázeny velmi stručným a srozumitelným teoretickým výkladem gramatiky a případně dalšími úkoly k procvičování. Na rozdíl od zvyklostí současných jazykových učebnic netvořily většinou tyto příkladové věty záměrně žádný souvislý text, žák se je měl učit nazpaměť zvlášť.\n\nK ozvláštnění látky a zvýšení zájmu studentů Vymazal často používal různé aforismy, zajímavosti, anekdoty či ukázky z literárních děl v daném jazyce, které zakomponovával do svých učebnic. Velmi často také kritizoval „školskou“ metodu výuku jazyků, kterou pokládal za zbytečně složitou, nudnou, a neberoucí ohled na psychologii učení, kterou sám dokonale ovládal. Někdy dokonce studenta pro jeho blaho téměř „klamal“, např. když v učebnici \"Francouzsky snadno a rychle\" „maskoval“ složitější látku (konkrétně časování slovesa \"avoir\") za snadnější (slovesný zápor), a složitější látku vysvětlil jakoby mimochodem, byť podrobně, aby neodradil studentův zájem. Někdy pro snadnější pochopení přikládal etymologické výklady slov, jazykové jevy bohatě srovnával s jinými jazyky, zejména s latinou a němčinou.\n\nNevýhodou jeho učebnic je jednak to, že s výjimkou několika nejznámějších jazyků pokrývají pouze samý základ řeči (jako prostředek k dalšímu rozvíjení jazykových dovedností doporučoval Vymazal četbu v daném jazyce, zejm. konverzační příručky, kterých sám několik vydal, převyprávěné verze bible a také klasická díla národních literatur), a to spíše na teoretické než praktické úrovni, a zejména to, že Vymazal používal už ve své době silně zastaralou jazykovědnou terminologii (např. \"náměstka\" místo zájmeno). Některé jeho učebnice byly po jeho smrti upraveny jinými autory a vydávaly se v mnoha vydáních prakticky až do druhé světové války.\n\nZa svůj život vydal velké množství těchto jazykových učebnic, tento cyklus pokrýval na základní úrovni prakticky všechny známější jazyky – angličtinu, bulharštinu, francouzštinu, hebrejštinu, chorvatšinu, latinu, litevštinu,maďarštinu, němčinu, romštinu, ruštinu, rumunštinu, řečtinu (starou i novou), slovenštinu, slovinštinu, staroslověnštinu, španělštinu, švédštinu a turečtinu, ukrajinštinu. Zabýval se také mezinárodními jazyky volapük a esperanto a vydal též německé učebnice češtiny a některých dalších jazyků. Každá Vymazalova učebnice má odlišnou strukturu v závislosti na charakteru jazyka. Většina těchto učebnic byla vydána mnohokrát a měla velký úspěch. Názory na jeho učebnice se v jeho době různily, někdy byly i dost nevybíravě parodovány (např. ve filmu Adéla ještě nevečeřela), jindy chváleny. Z Vymazalových učebnic se učil mimo jiné český básník a polyglot Jan Křesadlo, jak o tom svědčí pochvalná zmínka v románu \"La Calle Neruda\".\n\nPublikoval také gramatické přehledy, různé antologie a další knihy, mj. sbírku pozoruhodných aforismů po vzoru Voltaira (kterého velmi obdivoval), nazvanou \"Zrnka\". Vydal rovněž kritické a podrobně komentované vydání Rukopisu královédvorského a Rukopisu zelenohorského (byl vášnivým zastáncem jejich pravosti, pro velmi ostrou kritiku Antonína Vaška byl dokonce odsouzen pro urážku na cti), Rukopisy také přeložil do francouzštiny. Vydal také několik antologií slovanské poezie (zejména polské a ruské), které se zčásti skládaly z jeho vlastních a zčásti z přejatých překladů, a spíše než kvalitou překladu vynikaly podrobným a kvalitním filologickým komentářem.\n\n\n"}
{"id": "97020", "url": "https://cs.wikipedia.org/wiki?curid=97020", "title": "Aluminotermická reakce", "text": "Aluminotermická reakce\n\nAluminotermická reakce je silně exotermní redoxní reakce (druh chemické reakce) využívající práškový hliník, někdy i s peroxidem barnatým, jako redukční činidlo.\n\nTato konkrétní reakce využívá velké afinity hliníku ke kyslíku. V obecné rovině jde o reakci oxidu méně reaktivního kovu s reaktivním kovem (v neutrálním stavu). Více viz Řada reaktivity kovů.\n\nAluminotermie je metoda výroby kovů. Je možné ji také použít pro získávání některých kovů z jejich oxidů (lehčí struska nahoře, těžší tekutý kov dole), ale velkým nedostatkem této metody je nízká čistota produktu.\n\nJe využívána pro svařování kolejnic.\n\nNejznámějším příkladem je termit, což je směs práškového hliníku a oxidu železitého v poměru 1:3.\n\n"}
{"id": "97025", "url": "https://cs.wikipedia.org/wiki?curid=97025", "title": "Konojedy", "text": "Konojedy\n\nKonojedy jsou obec ležící v okrese Praha-východ. Rozkládají se asi třicetsedm kilometrů jihovýchodně od centra Prahy a šestnáct kilometrů východně od města Říčany. Žije zde obyvatel a jejich katastrální území má rozlohu 513 ha.\n\nPrvní historicky doložená zmínka o obci pochází z roku 1352. Tehdy zde již stával dřevěný kostel zasvěcený sv. Václavu s farou. V roce 1459 nocoval v konojedské krčmě král Jiří z Poděbrad při tažení proti Matyáši Korvínovi. V roce 1530 vyhořel původní dřevěný kostel a byl nahrazen kostelem zděným. Roku 1765 dala kněžna Marie Terezie Savojská starý kostel zbořit a na jeho místě vyrostl nový barokní kostel. Ten byl dokončen roku 1777 a vysvěcen o rok později.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Konojedy \"(467 obyvatel, katol. kostel)\" byly v roce 1932 evidovány tyto živnosti a obchody: 2 bednáři, 2 obchodníci s dobytkem, 3 hostince, 2 koláři, 2 kováři, krejčí, 2 obuvníci, pekař, 2 řezníci, 3 obchody se smíšeným zbožím, Reiffeisenova záložna, spořitelní a záložní spolek pro Konojedy, 2 trafiky, 2 truhláři.\n\nMezi přírodní zajímavosti obce patří státem chráněný „Konojedský smrk“, dále studánka u dvou lip. Mezi historické památky patří kromě kostela sv. Václava a kapličky sv. Jana Nepomuckého i pamětní kámen knížete Jana Lichtenštejna a kříž, postavený nad hrobem Napoleonových vojáků.\n\n\nDopravní síť\n\nVeřejná doprava 2011\n"}
{"id": "97029", "url": "https://cs.wikipedia.org/wiki?curid=97029", "title": "Oplany", "text": "Oplany\n\nObec Oplany se nachází v okrese Praha-východ (do 31. prosince 2006 v okrese Kolín), kraj Středočeský. Rozkládá se asi čtyřicet kilometrů jihovýchodně od centra Prahy a devatenáct kilometrů jihovýchodně od města Říčany. Žije zde obyvatel.\n\nPrvní písemná zmínka o obci pochází z roku 1379. Od 11. května 2006 obec užívá znak a vlajku. (Počtem obyvatel je jednou z nejmenších obcí se znakem a vlajkou.)\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nFunguje zde sbor dobrovolných hasičů, který pomáhá především při přírodních katastrofách (odklízení polomů po vichřicích), ale i při organizaci obecních akcí.\n\nBývalá starostka obce PhDr. Vladislava Moravčíková se roku 2009 stala vítězkou 1. ročníku soutěže \"Poštovní spořitelna Starosta roku\" (soutěž pro malé obce do 2000 obyvatel). Jako největší důvod pro zisk tohoto titulu uvedla porota oživení obce; nejméně jednou za čtrnáct dní se zde koná nějaká společenská akce, např. Vánoční turnaj ve stolním tenise, Oplanská běžka (závod na běžkách), případně Oplanská pěška (při nedostatku sněhu), Masopustní rej masek, Velká noc (dobrodružná stezka nejen pro děti na Velký pátek), Pálení čarodějnic, Dětský den, KolOplan Lesem Tour (cyklistická soutěž), pouť, Oplanská Bloudička (závod v orientačním běhu), den seniorů, posvícení a další.\n\nV souvislosti s výročím 630 let obce, 250 let od vysvěcení kapličky a 115 let od založení místních hasičů proběhly v roce 2009 četné oslavy.\n\nObec se od roku 2007 zúčastňuje soutěže Vesnice roku, v roce 2009 získala diplom za péči o veřejná prostranství, v roce 2008 ocenění za všestranný rozvoj stejně jako v roce 2007.\n\nOd roku 2011 je starostou Ing. Robert Bárta.\n\nDopravní síť\n\nVeřejná doprava 2011\n\n\n"}
{"id": "97036", "url": "https://cs.wikipedia.org/wiki?curid=97036", "title": "Avia BH-3", "text": "Avia BH-3\n\nAvia BH-3 byl jednomístný stíhací dolnoplošník vyráběný na počátku 20. let 20. století československou firmou Avia. Konstruktéry letounu byli Pavel Beneš a Miroslav Hajn. \n\nPrototyp letounu vzlétl 16. prosince 1921 pilotován továrním pilotem Bohumilem Munzarem. Na letišti ve Kbelích byl letoun 2. března 1922 převeden zástupcům MNO a Ministerstva obchodu (ministru národní obrany Udržalovi, generálnímu inspektoru čsl. vojsk dr. J. S. Macharovi a ministru obchodu inž. L. Novákovi), avšak 6. června 1922 došlo při předvádění komisi MNO k destrukci křídla a při následné havárii přišel pilot Munzar o život. Vedení Avie se podařilo přesvědčit MNO, že havárii nelze přičítat nedostatkům v konstrukci, proto se začalo se stavbou dalších dvou prototypů. První opět obdržel motor BMW IIIa, do druhého byla zabudována pohonná jednotka Hispano Suiza. \n\nPo zkouškách prototypů s novým továrním pilotem Josefem Skubalem uznala komise výsledky zkoušek za vyhovující a následovala objednávka na deset sériových strojů. Většina letounů byla v roce 1922 předána leteckému pluku č.1, 32. letecké rotě v Praze-Kbelích, jeden stroj byl ponechán Avii pro zkoušky s licenčním motorem Walter W-III (BMW-IIIa) o výkonu 220 k. V roce 1924 byly dvě Avie BH-3 dodány leteckému učilišti v Chebu následované velmi brzy všemi letouny původně přidělenými 1. leteckému pluku ČL. Zde se letounů používalo k základnímu výcviku i k nácviku akrobacie. Žáci si pochopitelně s letadly nedokázali poradit tak jako zkušení piloti, a tak došlo k několika haváriím, po kterých byla poškozená letadla postupně vyřazena. Ze služby byly BH-3 vyřazeny v roce 1927.\n\nÚdaje dle\n\n\n\n"}
{"id": "97049", "url": "https://cs.wikipedia.org/wiki?curid=97049", "title": "Kyselina pyrohroznová", "text": "Kyselina pyrohroznová\n\nKyselina pyrohroznová je alfa-keto kyselina, důležitý substrát i produkt buněčného metabolismu. Je metabolitem v dráze glykolýzy (štěpení sacharidů), alkoholového i mléčného kvašení, transaminací přechází na aminokyselinu alanin, je konečným produktem katabolismu uhlíkového řetězce cysteinu, serinu, glycinu, threoninu a hydroxyprolinu. Enzymatickou reakcí je metabolizován na kyselinu oxaloctovou nebo na acetyl-CoA, substráty Krebsova cyklu, který tvoří „palivo“ buňky.\n\nKonjugovaná zásada kyseliny pyrohroznové se nazývá pyruvát. Pyruvát se účastní procesu buněčného dýchání (vzniká glykolýzou a je odbouráván typicky pomocí pyruvátdehydrogenázy na acetyl-CoA) a je také potřebný při mléčném kvašení (při němž je odbouráván na jiné meziprodukty).\n\nRedukčním produktem kyseliny pyrohroznové je methylglyoxal, cytotoxický produkt metabolizmu.\n\nVe svalech vzniká reakcí typicky glukózy a O za katalýzy enzymy, vzniká CO. Jelikož je však nebezpečná pro svaly (navíc jí v nich vzniká velké množství) a může způsobit svalovou smrt (nevratné poškození plazmatických membrán, rozsáhlá podráždění, velká bolest), je okamžitě degradována enzymem na kyselinu L-mléčnou a vodu.\n"}
{"id": "97066", "url": "https://cs.wikipedia.org/wiki?curid=97066", "title": "Volby 2002", "text": "Volby 2002\n\nV roce 2002 se konaly tyto volby:\n\n\n\n\n\n\n\n\n\n\n\n\n\n\n"}
{"id": "97067", "url": "https://cs.wikipedia.org/wiki?curid=97067", "title": "Kortikoliberin", "text": "Kortikoliberin\n\nKortikoliberin (též hormon uvolňující kortikotropin – CRH nebo faktor uvolňující kortikotropin – CRF) je peptidový hormon hypothalamu složený z 41 aminokyselin. Stimuluje syntézu a sekreci hormonu ACTH (adrenokortikotropinu) z hypofýzy.\n"}
{"id": "97068", "url": "https://cs.wikipedia.org/wiki?curid=97068", "title": "Zelený muž", "text": "Zelený muž\n\nZelený muž je socha, kresba, reliéf nebo jiné zpodobnění mužské tváře obklopené (nebo tvořené) listím, které vychází z mytologie. Větve nebo šlahouny mohou vycházet z úst, nosu nebo jiných částí tváře a mohou na sobě mít květy nebo plody. Zelený muž byl často užíván jako dekorativní ornament na starých stavbách, zejména však na gotických kostelech (ale jeho vyobrazení jsou jak na náboženských, tak na světských stavbách).\n\nMotiv Zeleného muže má velkou řadu podob a variací. Je možné ho najít v mnoha kulturách po celém světě, je nejčastěji spojován s rostlinnými přírodními božstvy. Primárně je interpretován jako symbol znovuzrození, obrození, nového počátku, jako připomínka nekončícího cyklu, který je obnoven s každým jarem.\n\nPřestože je Zelený muž pohanský symbol spojovaný s plodností nebo duchem přírody, často ho nacházíme na sakrálních stavbách jako jsou kostely nebo katedrály, a to asi od 11. století až do 20. století.\n\nBývá mnohými označován jako archetyp lidské jednoty se zemí. Těší se také velké oblibě mezi moderními pohany (např. Wicca), neboť představuje mužský božský element lidského sepětí s půdou.\n\nZeleného muže je možné nalézt například v Praze na katedrále sv. Víta, v podloubí Týnské školy nebo na nároží Prašné brány. Mimo Prahu se nachází např. v kostele sv. Barbory v Kutné Hoře.\n\nExistuje mnoho paralel mezi Zeleným mužem a mnoha rozličnými božstvy a mytologickými postavami, jako jsou např. Cernunnos, Sylvanus, Ódin, Usir, Pan, Adónis (znamenající \"pán\"), Al-Khidr (\"zelený muž\" v Koránu), Derg Corra, Filemon, Green George, Jack in the green, John Barleycorn, Robin Goodfellow, Puk (mj. u Shakespeara) a Zelený rytíř (artušovská postava) (všechny tyto postavy pocházejí z britské mytologie). Podle některých je možné považovat i Robina Hooda za postavu, která souvisí s mytologií Zeleného muže, stejně jako Peter Pan (vstupuje do lidského světa celý v zeleném, ozdoben listy).\n\nV Česku má podobné rysy Krakonoš, jehož německá obdoba Rübezahl má jelení rohy.\n\nEtymologický výzkum Velšské univerzity týkající se významu jmen keltských bohů a bohyň odhalil, že jméno jednoho z keltských božstev, Viridios, značí „Zeleného muže“ jak v keltštině, tak v latině (srov. latinské \"vir\" znamenající „muž“, \"viridis\" „zelený“). Pozdní Egypťané a ranní Římané spojovali přímo muže se zeleným Usirem (neboli Osirisem). Zelenost (\"viriditas\") použila ve smyslu \"zdraví\" již Hildegarda z Bingenu.\n\n\nDalší zdroje v :\n"}
{"id": "97069", "url": "https://cs.wikipedia.org/wiki?curid=97069", "title": "Emilio Salgari", "text": "Emilio Salgari\n\nEmilio Salgari [sal'ga:ri] (21. srpna 1862 Verona – 25. dubna 1911 Turín) byl populární italský spisovatel dobrodružných románů, označovaný někdy jako italský Jules Verne.\n\nPo neúspěšném pokusu stát se námořním důstojníkem, obrátil Emilio Salgari svou pozornost k literární činnosti. Napsal více než dvěstě dobrodružných příběhů odehrávajících se v nejrůznějších exotických končinách s hrdiny z různých lidských ras a kultur. Stal se brzy tak slavný, že byl někdy nazýván italským Julesem Vernem, ačkoliv jeho knihy jsou dobrodružné a nezabývají se vědeckou fikcí.\n\nNejúspěšnější Salgariho dílo, série románů o Sandokanovi, který vede boj proti utlačovatelům malajských domorodců, se zdá být založena na skutečném životě jednoho malajského náčelníka, který vedl boj proti guvernérovi a rádžovi Sarawaku Jamesovi Brookeovi ze svého úkrytu na Mount Sandok.\n\nPřestože měl Salgari milióny čtenářů po celém světě, nikdy nedosáhl takového finančního zajištění, jaké by si zasloužil. Vydavatelé, využívající Salgariho špatných obchodních schopností, nechávali spisovatele téměř v chudobě. Pronásledovaný věřiteli a rodinnou krizí, spáchal Salgari dne 25. dubna roku 1911 sebevraždu.\n\nSandokan, známý jako \"Malajský tygr\", vede v jedenácti Salgariho románech ozbrojený boj proti holandským a britským koloniálním představitelům, zosobněným v rádžovi Jamesovi Brookeovi, guvernérovi a rádžovi Sarawaku. Ten je známý svými nemilosrdnými a krutými činy při upevňování své moci. Když byl Sandokan ještě chlapec, nechal Brooke vyvraždit jeho rodinu a zbavil jej trůnu. V dospělosti Sandokan shromáždil skupinu pirátů a z malého ostrůvku Mompracem na západ od Bornea vede se svým přítelem Portugalcem Yanezem de Gomerou proti Brookovi ozbrojený boj nejen pro svou osobní pomstu, ale také na obranu malých domorodých království. Jde o tyto romány:\nSérie se dočkala dalších pokračování od různých italských spisovatelů. Nejznámějším z nich je Luigi Motta, který napsal o Sandokanovi dalších pět románů, např. \"Malajský tygr\" (La tigre della Malesia, 1927). Mezi další autory patří Emilio Fancelli a syn Salgariho Omar.\n\nSérie pěti dobrodružných románů odehrávajících se v 17.století v Karibiku rozvíjí na pozadí bojů námořních lupičů a korzárů proti španělským kolonistům příběh, ve kterém Černý korzár, ve skutečnosti italský šlechtic, mstí smrt svých statečných bratří, bojuje za svou lásku i za ochranu své rodiny.\n\nDobrodružná románová trilogie \"Rudoši\" (Avventure nel Far-West) se odehrává na Divokém západě:\nLuigi Motta dopsal k trilogii ještě jeden díl \"I cacciatori del Far West\" (1925, Lovci z dálného západu).\n\n\n\n\n"}
{"id": "97072", "url": "https://cs.wikipedia.org/wiki?curid=97072", "title": "Kruhy mé touhy", "text": "Kruhy mé touhy\n\nKruhy mé touhy je sedmé řadové album zpěvačky Ilony Csákové. Vyšlo v únoru 2002.\n\nI když je toto album nejspíš to nejlepší, co zmíněná zpěvačka kdy vydala, nedá se říct, že tento počin je pro vývoj české populární hudby zásadní. Při tvorbě tohoto projektu se Csáková nesoustředila výhradně na svoje síly, elektronický háv jejím skladbám zaranžovala slovenská skupina B3 ve složení Peter Graus, Tomáš Zubák, Marián Kachút. Na dvou písních se autorsky podílel frontman skupiny Laura a její tygři Karel Šůcha (Krásná, Časy se mění).\n\n\n"}
{"id": "97074", "url": "https://cs.wikipedia.org/wiki?curid=97074", "title": "Želetava", "text": "Želetava\n\nŽeletava (německy \"Schelletau\") je městys ležící v okrese Třebíč v Kraji Vysočina, zhruba 17 km jihozápadně od Třebíče a 16 km jihovýchodně od Telče. Nejbližší železniční stanice Moravské Budějovice, nadmořská výška činí 578 m. Žije zde obyvatel.\n\nV roce 2020 byla místní knihovnou vydána publikace shrnující pověsti z okolí městyse Želetava.\n\nObec je situována v údolí horního toku Želetavky, v západní části Brtnické vrchoviny. Od severu k jihu protáhlý katastr obce zasahuje na severu až k Horám, k okraji ústřední planiny, zahrnuje úvalovité údolí horního toku Brtnice, část rozvodí u Lesné a nesouměrné údolí Želetavky. Východní svah tohoto údolí je strmější.\n\nObcí prochází silnice druhé třídy II/112 a silnice první třídy I/38.\n\nPrvní zmínka o vsi pochází z roku 1303, kdy je uváděn farář ze Želetavy. Ves tedy byla jistě staršího původu. V roce 1349 je uváděn Oldřich ze Želetavy, který pocházel z rodu pánů z Bílkova. Ten prodal roku 1368 městečko Želetavu, Markvartice, Jindřichovice, Budíškovice, Štítky s doly a tvrz v Želetavě olomouckému kanovníku Benešovi a Petrovi z Vajtmile. Majitelé vesnice se velmi často střídali, až se v roce 1458, kdy ji vlastnili Heřman a Jindřich z Hradce, stala Želetava součástí telčského panství. Zde zůstala až do roku až do roku 1828, kdy došlo k oddělení želetavského panství od Telče. Od roku 1730 byla Želetava sídlem děkanství.\n\nDo roku 1849 byla Želetava sídlem stejnojmenného panství v Jihlavském kraji. Pošta, zdravotní a matriční obvod v místě. Šlo o relativně velkou obec s převážně českým obyvatelstvem, v roce 1850 měla 1166 obyvatel. V letech 1850 až 1855 podléhala politické pravomoci podkrajského úřadu v Dačicích a v soudní správě okresnímu soudu v Telči. Po vzniku smíšených okresních úřadů s politickou a soudní pravomocí byla v letech 1855 až 1868 podřízena okresnímu úřadu v Telči. Když byly roku 1868 veřejná správa a soudnictví opět odděleny, vrátila se pod politickou pravomoc okresního hejtmanství v Dačicích, od roku 1919 okresní správu politickou a od roku 1929 okresní úřad tamtéž a v soudnictví opět pod okresní soud v Telči.\n\nPo osvobození v květnu 1945 náležela pod Okresní národní výbor v Dačicích a Okresní soud v Telči. Při územní reorganizaci roku 1949 připadla pod správní okres Moravské Budějovice a v jeho rámci pod nově vzniklý Jihlavský kraj. Při další územní reorganizaci v polovině roku 1960 byla připojena pod správní okres Třebíč a Jihomoravský kraj až do zrušení Okresního úřadu v Třebíči koncem roku 2002. V roce 1960 byla k Želetavě připojena obec Bítovánky, roku 1964 obec Šašovice, roku 1976 obec Lesná. Od roku 2003 spadá Želetava jako samostatná obec pod pověřený městský úřad v Moravských Budějovicích.\n\nVe druhé polovině 19. a v první polovině 20. století se většina obyvatelstva obce živila živnostmi a zemědělstvím. V roce 1900 byla výměra hospodářské půdy obce 1308 ha. V obci bylo ředitelství velkostatku a lesní správa hraběnky Attems-Heiligenkreuzové s pivovarem a cihelnou. Také zde působil lihovar F. Staňka. Z živností se k roku 1911 uvádí 1 bednář, 1 holič, 5 hostinských, 1 klempíř, 2 koláři, 3 kováři, 1 koželuh, 1 kožešník, 1 kramář, 4 krejčí, 3 mlynáři, 20 obchodníků s různým zbožím, 7 obuvníků, 2 pekaři, 2 pilaři, 2 pokrývači, 5 prodejců různého zboží, 4 řezníci, 3 sedláři, 1 sklenář, 1 soustružník, 5 stolařů, 3 tesaři, 2 zámečníci a 1 výrobce sodové vody. Byl zde též c. k. poštovní úřad, oddělení finanční stráže a četnická stanice.\n\nV roce 1924 už v obci sídlilo více společností či spolků, byly to: velkostatek F. Staňka, velkostatek A. Attemsové s kruhovou cihelnou a pivovarem, Spořitelní a záloženský spolek v Želetavě, zaps. spol. s r. o., Kontribučenská záložna, Družstevní lihovar Želetava, Konzumní družstvo v Želetavě pro Želetavu a okolí, zaps. spol. s r. o., Rolnické mlékařské družstvo pro Želetavu a okolí, zaps. spol. s r. o. s elektrárnou, Rolnický lihovar a škrobárna v Želetavě, zaps. spol. s r. o., továrna na motory fy Ekonom dříve Želetavia, důchodkový kontrolní úřad, poštovní a telegrafní úřad a četnická stanice. Z živností se k tomuto roku uvádí 1 cukrář, 1 holič, 4 hostinští, 1 klempíř, 1 kolář, 4 kováři a podkováři, 1 kožešník, 6 krejčích a švadlen, 1 malíř, 2 mlynáři (1 s pilou), 10 obchodníků s různým zbožím, 7 obuvníků, 3 pekaři, 1 pilař, 1 pletení punčoch, 2 pokrývači, 2 povozníci, 2 řezníci, 3 sedláři, 1 sklenář, 4 stolaři, 3 tesaři, 2 trafikanti, 1 výrobce kořalky, 4 zámečníci, 1 zednický mistr, 3 zelináři a 51 hospodařících rolníků. Na Želetavce působil Panský (Pachrův) a Pavoukův mlýn.\n\nV letech 1923 až 1926 byla na velkostatku Želetava A. Attemsové o výměře 1755 ha provedena pozemková reforma, které bylo podrobeno 737 ha zemědělské půdy a 1728 ha veškeré půdy. Noví nabyvatelé (drobní zájemci, zbytkový statek) získali 346,9 ha zem půdy a 357,4 ha veškeré půdy. JZD vzniklo roku 1950 a postupně se do něj slučovala menší družstva v okolí, roku 1960 JZD Bítovánky, roku 1961 JZD Horky, roku 1964 JZD Šašovice, roku 1967 JZD Lesná a roku 1974 JZD Meziříčko, toto sloučené družstvo působilo pod názvem \"JZD Mír Želetava\". Roku 1965 převzalo JZD Mír také bývalý statek Františka Staňka, začleněný původně do Státního statku Jaroměřice nad Rokytnou. JZD Mír Želetava hospodařilo na 2 370 ha zemědělské půdy. Po roce 1989 se JZD transformovalo na AGROFAR, s. r. o.\n\nOd roku 1867 pracoval v Želetavě parní pivovar do roku 1953, kdy byl po znárodnění zrušen, od roku 1875 hospodářský lihovar, založený K. Kurzem, jehož majitelem byl před první světovou válkou František Staněk. Počátkem 20. století roku 1910 byla založena zdejší rolnická mlékárna, po roce 1948 znárodněna, naposledy začleněna do n. p. Lacrum Brno, nyní pracuje pod firmou a. s. Želetavská sýrárna. V obci je strojírenská výroba tří menších závodů: fy Strojmont, s. r. o., dříve závod Strojnákup, a fy Brabenec, vzniklá po restituci části majetku z n. p. Strojnákup, roku 1995 vznikla nová firma Tirád, spol. s r. o. Obec byla elektrifikována připojením na síť ZME Brno roku 1927. Nyní převládající zaměstnání: zemědělství, potravinářský a strojírenský průmysl, v obci se provozují řemesla: autoklempíř, pekař, zedník, elektrikář, instalatér, tesař. Po roce 1945 byly postaveny výrobní haly zdejších podniků, hospodářské budovy JZD, přístavba školy s tělocvičnou, mateřská škola, kino, kulturní dům, bytovky, rodinné domky.\n\nV letech 2006–2010 působil jako starosta Oldřich Čech, od roku 2010 tuto funkci zastává Ing. Radek Malý. Obec Želetava v roce 2012 obdržela ocenění v soutěži Vesnice Vysočiny, konkrétně získala ocenění modrý diplom, tj. diplom za vzorné vedení obecní knihovny. V roce 2013 obdržela také ocenění v soutěži Vesnice Vysočiny, konkrétně získala ocenění diplom za společenský život.\n\nPrvní zmínka o škole je z roku 1625, kdy byl obecní písař Šimon, bývalý písař v Telči, také ustanoven rektorem. Roku 1662 chodilo do školy 12 žáků a učitel byl placen farářem. Škola roku 1667 vyhořela. Roku 1721 je uváděna škola již v městečku poblíž masných krámů, roku 1760 vyhořela spolu s kostelem. Zřízena pak byla na náměstí, kde však překážela vyhlídce z některých měšťanských domů, a proto byla odstraněna a postavena proti bývalého pivovaru. Přiškoleny sem byly obce Bítovánky, Jindřichovice, Šašovice a \"Valdorf\" (Lesná).\n\nRoku 1821 byla rozšířena na dvoutřídní, ale roku 1842 opět vyhořela. Do postavení nové budovy roku 1843 se učilo po soukromých domech, roku 1864 byla rozšířena na trojtřídní, roku 1885 na čtyřtřídní, roku 1890 na pětitřídní a roku 1896 na šestitřídní. Roku 1875 bylo zavedeno industriální vyučování, roku 1908 byly vyškoleny Šašovice. Pro velký počet žactva byla po delších průtazích postavena roku 1884 nová školní budova nákladem 50 000 K a do roku 1896 měla již šest tříd. Významným činem zdejšího školství bylo otevření měšťanské školy roku 1909, v jejíž nově postavené budově se začalo vyučovat roku 1911.\n\nV roce 1948 přešly vládním nařízením obecné a měšťanské školy pod stát a byly přejmenovány na národní a střední školu. Ty byly od 1. září 1953 na základě nového zákona o školské soustavě sloučeny v osmiletou střední školu, roku 1960 přeměněny na základní devítiletou školu. Během let došlo k několika rekonstrukcím školních budov, poslední byla roku 2003 s přístavbou nové tělocvičny a učeben. V obci dnes působí základní škola s 1. až 9. ročníkem.\n\n\n\n\n"}
{"id": "97075", "url": "https://cs.wikipedia.org/wiki?curid=97075", "title": "Ženská obřízka", "text": "Ženská obřízka\n\nŽenská obřízka čili infibulace je amputace (odstranění) některých částí vnějších pohlavních orgánů ženy. Tento úkon bývá často spojen s rituálem. Provádí se především v afrických zemích. Existuje několik typů ženských obřízek. Samotný pojem obřízka je často označován jako chybný, neboť navozuje dojem smysluplného lékařského zákroku, o nějž se v drtivé většině případů nejedná, protože dochází k nevratnému poškození zdraví. \n\nNa rozdíl od mužské obřízky, která může někdy být i zdravotně prospěšná a nezpůsobuje vážné poškození pohlavního orgánu, je infibulace u žen podstatně vážnější zákrok s celoživotními, především negativními, důsledky.\n\nAnglické označení \"female genital mutilation\" (FGM), používané Světovou zdravotnickou organizací (WHO) lze přeložit jako mrzačení ženských pohlavních orgánů, ženská pohlavní mutilace nebo mrzačení rodidel. Podle definice WHO se jedná o zákroky, „při kterých dojde k částečnému nebo úplnému odstranění ženských pohlavních orgánů (genitálií), nebo jinému poškození ženských pohlavních orgánů z jiných než zdravotních důvodů“.\n\nZákrok většinou provádějí ostrým nožem, žiletkou nebo nůžkami tradiční obřezávačky. Tyto ženy mají často důležitou pozici a ve svých komunitách plní také funkci porodní báby. Podle WHO však 18 % zákroků provádějí poskytovatelé zdravotní péče.\n\nŽenská obřízka nemá pro ženy a dívky žádné zdravotní přínosy. Mezi okamžité důsledky patří těžké krvácení a problémy s močením, později se mohou vyvinout cysty, infekce, neplodnost. Zvyšuje se také pravděpodobnost komplikací při porodu a rizika, že se dítě narodí mrtvé.\n\nPodle WHO se ženská obřízka praktikuje v 28 zemích západní, východní a severovýchodní Afriky, v částech Středního východu a v některých společenstvích imigrantů v dalších zemích. WHO odhaduje, že s následky procedury dnes žije asi 140 milionů žen a dívek po celém světě, z toho asi 92 milionů v Africe.\n\nPanuje mezinárodní shoda, že ženská obřízka je porušením lidských práv včetně práv žen a dívek, že je odrazem hluboce zakořeněné nerovnosti mezi pohlavími a že je formou diskriminace žen. Téměř vždy se provádí na dětech, čímž se porušují práva dětí. Zákrok je také porušením práva na zdraví, bezpečí a osobní integritu, práva nebýt mučen a podroben nelidskému nebo ponižujícímu zacházení a v případě fatálních následků\nzákroku také práva na život. Rezoluci o tom schválila v listopadu 2012 OSN.\n\nSvětová zdravotnická organizace uvádí čtyři typy FGM:\n\nTyp I, klitoridektomie: částečné nebo úplné odstranění poštěváčku, výjimečně jen jeho předkožky.Typ II, excize: částečné nebo úplné odstranění poštěváčku a malých stydkých pysků, jen někdy též odstranění velkých stydkých pysků.\n\nTyp III, infibulace: zúžení poševního otvoru vytvořením kryjícího uzávěru tím, že se naříznou a přemístí velké nebo malé stydké pysky, někdy doprovázené odstraněním klitorisu.\n\nTyp IV, další: všechny ostatní škodlivé zásahy do ženských pohlavních orgánů propichování, piercing, nařezávání a vyškrabování, rovněž kauterizaci ženských rodidel.\n\nJedná se o arabskou tradici, při níž by měla být odstraněna pouze předkožka klitorisu. Takto provedený zákrok má jako jediný nárok na název obřízka a pokud je proveden v původním smyslu a malém rozsahu, lze u něj jako u jediného připustit i možné zlepšení sexuálního prožitku obnažením glans při ztopoření.\nVětšinou však při tomto zákroku dojde k odstranění špičky (glans) klitorisu, takže žena poté neprožívá tolik vzrušení, jako při celistvé konfiguraci klitorisu. Odstraněním jen špičky poštěváčku nemusí dojít k absolutní ztrátě prožitku při ztopoření pahýlu, avšak mnohdy si dívky stěžují, že jakoby to „tam bubřelo a není kam“. Z toho pak mohou nastat traumatické situace, avšak to ještě není to nejhorší, pokud je odřezání „čisté“, tzn. celistvě ošetřené. Pokud je obřízka tohoto typu provedena jako infibulace, tak je odřezaný celý volný klitoris, tj. přeťata crura těsně za vazy ke stydké kosti. Pak jej dívka necítí, jen jej má v paměti zafixován. Bývají problémy s masturbací, neboť vjemy jsou jako by ho tam měla, avšak nedohmátne ho.\n\nPři tomto zákroku dochází k odstranění klitorisu a někdy i malých stydkých pysků.\n\nNejtěžší infibulace. Při tomto zákroku dochází k odstranění malých i velkých stydkých pysků a klitorisu. Rána je pak sešita tak, že po odhojení zůstane jen malý otvor pro močení a menstruační krev. Pokud je zákrok proveden před pubertou, můžou kromě uvedených nastat ještě následné komplikace při záhájení menstruačních cyklů. Při svatební noci je pak žena naříznuta.\n\nŽenská obřízka je dnes praktikována zejména v afrických zemích, ale i v jiných zemích světa. Je běžná v pásu, který se táhne od Senegalu v západní Africe po Somálsko na východním pobřeží, stejně tak jako v pásu od Egypta na severu po Tanzanii na jihu. V těchto oblastech se odhaduje, že tento zákrok podstoupilo více než 95 % všech žen. Je také praktikována některými skupinami na Arabském poloostrově, zejména v Jemenu (20 %).\n\nAčkoliv je infibulace vykonávána v Africe, ví se, že se vyskytuje i na Blízkém východě i v jiných zemích světa. Zde je to však víc drženo v tajnosti, na rozdíl od některých částí Afriky, kde je vykonávána relativně otevřeně. Tyto praktiky se částečně vyskytuje v severní Saúdské Arábii, severním Jordánsku a Iráku. Existují nepřímé důkazy, které předpokládají přítomnost obřízky v Sýrii, západním Íránu a mezi beduíny v Izraeli. V Ománu několik málo komunit stále praktikuje ženskou obřízku, přesto experti věří, že počet obřezaných dívek je nízký a každým rokem klesá. V SAE a také v Saúdské Arábii je praktikována zejména mezi cizími dělníky z východní Afriky nebo údolí Nilu.\n\nDle zjištění Evropské komise v období od roku 2010 do roku 2014, se zvyšuje procento žen a dívek poškozených ženskou obřízkou v evropských zemích. Ovlivněno zvyšující se imigrací. Imigranti jsou islámského i jiného vyznání. Dle prohlášení Evropské komise se odhaduje, že v Evropě žije 500 tisíc žen a dívek, které podstoupily tento zákrok. Nejvíce v Británii, Itálii, Francii, Německu, Nizozemsku, Irsku, Švédsku, Belgii. V roce 2014 školní lékaři objevili ve švédském městě Norrköping třídu, ve které jsou všechny dívky zmrzačeny ženskou obřízkou. A to 28 z 30 dívek byly vystaveny nejhorší formě obřízky.\n\nV Egyptě je ženská obřízka od června 2008 zakázána zákonem.\n\nPřestože je jím někdy zdůvodňována, ženská obřízka nijak nesouvisí s náboženstvím a je v určitých částech Afriky prováděna v muslimských, židovských i křesťanských rodinách, aniž by měla oporu ve věrouce kteréhokoliv náboženství. Teologové všech tří význačných náboženství ji zakazují (podle sunnitského islámu ženskou obřízku odsuzoval i sám Mohamed, jeho tradovaný výrok - \"Neobřezávej krutě, tak je to lepší pro ženu a žádoucnější pro jejího manžela\" - může být ale vykládán buď jako úplný zákaz ženské obřízky, nebo jako příkaz, aby probíhala co nejmírnějším způsobem ). Vyplývá z místních tradic a má význam ženského iniciačního rituálu. V některých oblastech je nezbytnou podmínkou sňatku - neobřezaná žena je pokládána za nečistou a neprovdatelnou. Nepokládá se za skutečnou ženu, je sociálně vyloučena.\n\nTradice ženské obřízky je poprvé zmiňována řeckými historiky. Obřízku podle nich podstupovaly ve starověkém Egyptě podobně jako muži také ženy. Rovněž na staroegyptských mumiích byly nalezeny známky ženské obřízky. Má tedy podstatně delší historii než islám. Z egyptských zdrojů ale nejsou zachovány žádné bližší informace.\n\nS ženskou obřízkou je spjata celá řada tradic a pověr. Dle jednoho z tradičních zdůvodnění má amputace částí ženských genitálií zabránit masturbaci u žen a tak zajistit jejich duchovní čistotu (masturbace je zde podobně jako v mnoha jiných kulturách pokládána za zdroj duchovní nečistoty). Podle afrických pověstí (např. v Mali) jsou novorozeňata částečně oboupohlavní a obřízkou je odstraněn prvek pohlaví druhého (u mužů je za ženský prvek pokládána předkožka, u žen klitoris), touto legendou se tedy zdůvodňuje obřízka u obou pohlaví. Podle kurdské tradice znamená ženská obřízka očištění ženy (opět souvisí se sekrecí amputovaných částí, sekret z klitorisu je dle některých místních pověr nečistý a může partnera dokonce zabít ) a je jí rovněž přisuzována estetická funkce.\n\nŽenská obřízka ovšem není pouze africkou záležitostí. Amputace klitorisu byla často prováděna ve Spojených státech v 19. a na počátku 20. století. Příčinou byla lékařsky dlouho diskutovaná hypotéza, podle které způsobovalo u žen nadměrné nahromadění sekretu na klitorisu neurózy, epilepsii a další choroby. Od této \"léčby\" se samozřejmě již upustilo (články o ní se přesto v lékařských časopisech objevovaly sporadicky ještě v šedesátých letech 20. století), postihla ale velké množství žen.\n\n\n"}
{"id": "97080", "url": "https://cs.wikipedia.org/wiki?curid=97080", "title": "Obřízka", "text": "Obřízka\n\nMužská obřízka (cirkumcize) se řadí mezi malé chirurgické zákroky. Je to zákrok, při kterém je odstraněna předkožka – kožní řasa, která překrývá žalud penisu. Rozlišuje se obřízka částečná a úplná. Na celém světě je obřezána asi čtvrtina všech mužů, tento podíl se však v jednotlivých zemích velmi liší. V USA bylo například v roce 2009 obřezáno asi 75 % dospělých mužů (procento každoročně klesá), zatímco ve Spojeném království se toto číslo pohybuje kolem 12 %. Obřízka je zcela běžná v afrických zemích a z náboženských důvodů u židovských chlapců, kde je symbolickou smlouvou člověka s Bohem. Bůh uložil Abrahámovi, aby se na znamení smlouvy obřezal. Od té doby je tak činěno židovským chlapcům osmý den po narození (zákrok se nazývá brit mila). Obřízku podstupují také muslimští chlapci, avšak v pozdějším věku.\n\nV historických dobách bývala obřízka rozšířeným způsobem, jak kontrolovat růst populace a sexualitu muže. Židovské náboženské texty hovoří, že obřezáni musí být i otroci a obřízka má určitou formou omezovat materiální požitky a nadřadit duchovní. Předkožka sama o sobě je vysoce senzitivní tkáň, a jelikož je dobře známo, že muž by si do svého penisu záměrně nenechal řezat, představuje obřízka dětí nejvhodnější formu k provedení tohoto zákroku.\n\nMezi zdravotní důvody pro obřízku patří:\n\nV ČR se obřízka provádí na urologii (za předpokladu, že je k dispozici operační sál) nebo na plastické chirurgii.\n\nNaprostá většina obřízek se v rozvojových zemích i jinde ve světě provádí bez anestézie, často i bez dezinfekce a jen pomocí primitivních nástrojů. Pouze v západních zemích a ve velkých městech se obřízka provádí v klinických podmínkách. Například v celkem europeizovaném Turecku probíhá 85 % obřízek tradičně (v domácích podmínkách), 10 % provádí zdravotnicky vyškolená osoba a jen 5 % lékař.\n\nMinimum (méně než 15 %) provedených obřízek se provádí v nemocnici. V takovém případě pacient před zákrokem absolvuje klasické předoperační vyšetření. Zákrok probíhá při anestezii, takže je takřka bezbolestný.\n\nSamotný zákrok trvá běžně 15–20 minut. Je při něm kůže odstraněna buď skalpelem nebo speciálními nůžkami. Rána je pak sešita několika stehy. Při obřízce lze přihlédnout k přání pacienta a odstranit více vnitřní nebo vnější předkožky. Úplná obřízka se oproti částečné vyznačuje rychlejším hojením a výrazně menším počtem pooperačních komplikací.\n\nPředkožka je nejcitlivější část penisu, obsahuje cca 20 tisíc unikátních nervových zakončení, která se obřízkou odstraní, takže se výrazně sníží sexuální prožitek muže při orgasmu. Odstraněním předkožky se také sníží pohodlí běžného života, protože žalud je obnažen a při pohybu se tře o prádlo. Při provádění obřízky může dojít k poškození žaludu penisu s následným znetvořením, nebo srůsty, toto riziko je největší u novorozenců. U novorozenců je také provedení anestezie problematické, až donedávna byl z tohoto důvodu zákrok o kojenců prováděn bez anestezie. Z těchto důvodů se častěji provádí částečná obřízka, která ve většině případů k řešení dostačuje pokud je obřízka indikována z lékařských důvodů.\nVlastní zákrok provedený pod anestetiky není bolestivý, ale bolest se objevuje následně a přetrvává po dobu několika dní, obvykle do opadnutí otoku. Někdy přetrvává při erekci i déle.\nÚplná cirkumcize snižuje u mužů citlivost žaludu, což bývá u mladších mužů vnímáno pozitivně jak muži samotnými, tak i jejich partnerkami. Později se ale může tato situace zvrátit, protože může být dosažení orgasmu v přiměřené době obtížné – což obtěžuje partnerku a frustruje muže.\nZákrok by měl provádět chirurg s dostatečnou erudicí a na přiměřeném pracovišti. Kromě výše popsaných nedostatků, může vést nekorektně vedený zákrok k vážným komplikacím, počínaje velkou ztrátou krve, přes zánětlivé procesy, které můžou vest k deformacím penisu, konče gangrenosními stavy, které vedou v lepším případě k amputaci penisu, v horším ohrožují život.\n\n\n\n"}
{"id": "97081", "url": "https://cs.wikipedia.org/wiki?curid=97081", "title": "William Kemmler", "text": "William Kemmler\n\nWilliam Kemmler (9. května 1860 – 6. srpna 1890) z Buffala ze státu New York, byl první člověk popravený na elektrickém křesle. Kemmler zavraždil svou družku Tillie Ziegler sekerou 29. března 1889. Byl odsouzen a popraven 6. srpna 1890 v 6 hodin ráno. Kemmlerovi advokáti protestovali, že poprava elektrickým křeslem je neobyčejně krutý trest, připojil se i George Westinghouse, jeden ze zastánců distribuce střídavého proudu, ale bezvýsledně. Částečně i proto, že na stranu státu se postavil Thomas Edison (Edison byl zastánce distribuce stejnosměrného proudu, panují dohady jestli negativní publicita a propaganda kolem popravy na elektrickém křesle neměla lidi přesvědčit o nebezpečnosti střídavého proudu).\nPraktické detaily elektrického křesla do finální podoby dotáhl a získal na ně patent Edwin Davis, první státem pověřený kat způsobilý obsluhovat elektrického křeslo.\n\nPrvní pokus o popravu selhal: do Kemmera byl pouštěn proud po dobu 17 sekund, ale ten zůstal naživu. Napětí bylo zvýšeno na 2000 voltů, ale generátor potřebuje nějaký čas než se nabije. Během této prodlevy byl ošklivě popálený Kemmler slyšet sténat. Druhý pokus trval zhruba minutu, přítomní svědci popravu popisují jako otřesnou scénu, kdy bylo cítit spálené maso a Kemmerovi z hlavy stoupal kouř. Westinghouse později popravu komentoval: „Udělali by lépe, kdyby použili sekeru.“ Reportér, který byl popravě přítomen jako svědek prohlásil: “Byla to děsivá podívaná, mnohem horší než oběšení“.\n\n"}
{"id": "97083", "url": "https://cs.wikipedia.org/wiki?curid=97083", "title": "Amsterdam (album, Ilona Csáková)", "text": "Amsterdam (album, Ilona Csáková)\n\nAmsterdam je druhé řadové album zpěvačky Ilony Csákové. Vyšlo v březnu 1995.\n\nSpolupráce se skladatelem a producentem Romanem Šteflem započatá na debutu Kosmopolis pokračovala i na druhém sólovém projektu Ilony Csákové. Stejně jako Kosmopolis vznikalo v německém Kolíně nad Rýnem. Albu předcházel stejnojmenný singl obsahující ještě dvě nikde jinde nevydané skladby - Elegán a Tamtydá. Toto album se zdá být ucelenější než předchozí první CD. Album má velice příjemný sound v mnoha skladbách inspirovaný severoevropskou hudbou. Tématem projektu byla amsterdamská volnost. Zpěvačce toto album přineslo první velký hit Amsterdam.\n\n\n\nInformace o albu na oficiálním webu Csákové\n"}
{"id": "97084", "url": "https://cs.wikipedia.org/wiki?curid=97084", "title": "Piton de la Fournaise", "text": "Piton de la Fournaise\n\nPiton de la Fournaise je jedna z největších a nejaktivnějších sopek na světě, která se nachází na francouzském ostrově Réunion v Indickém oceáně východně od ostrova Madagaskar. Sopka je na ostrově známa pod označením le Volcan. Jedná se o největší turistickou atrakci na ostrově.\n\nSopka se tyčí do výšky 2 631 metrů nad mořskou hladinu. Typově se jedná o štítovou sopku, která vznikla opakujícím se výlevem málo viskózní lávy nad horkou skvrnou pod Indickým oceánem. Sopka je aktivní minimálně 530 000 let a byla doplňována sopečnou činností štítové sopky Piton des Neiges, která je i nejvyšší horou ostrova. Dnes je tato sopka neaktivní.\n\nSopka nemá tradiční sopouch, ale vlivem sesouvání celé sopky východním směrem došlo ke vzniku tří kalder (\"Mafate, Salazie a Cilaos\") a to přibližně před 250 000 lety, 65 000 lety a 5 000 lety. Kužel vysoký 400 metrů je situován doprostřed nejmladší kaldery, která nese jméno \"Caldera de l´Enclos Fouque\". Ve vrcholu kužele se nalézají dva krátery pojmenované \"Bory\" a větší \"Dolomieu\", ve kterých probíhá většina současných erupcí (ale je zde možno objevit množství menších kráterů). Svahy sopky jsou hustě zalesněny. Kráter Dolomieu byl pojmenován po francouzském mineralogovi D. G. de Dolomieu.\n\nOd 17. století je zdokumentováno přes 150 erupcí produkujících proudy bazaltové lávy. Na severozápadním úbočí sopky se nachází pozorovací observatoř \"Bourg-Murat\", která aktivitu sopky monitoruje. Byla založena roku 1978 a je spravována \"Institut de Physique du Globe de Paris\". Od roku 2000 došlo na ostrově každoročně minimálně ke dvěma erupcím, v roce 2017 se tak stalo v lednu a červenci.\n\nSopečné erupce na ostrově probíhají formou výtoku žhavé málo viskózní lávy z magmatického krbu. Láva je velmi pohyblivá, což zapříčiňuje vznik lávových proudů, které pak rychle postupují po úbočí sopky a stékají do oceánu. Vlivem rozdílné teploty mezi žhavou lávou a mořskou vodou dochází k rychlému tuhnutí lávy a vzniku tzv. polštářové lávy, která je dobře známá i z Havajských ostrovů. Vzniklé polštáře jsou typické sklovitou strukturou na povrchu, která je způsobena rychlým ochlazením.\n\nLávové proudy pravidelně ničí dálnici N2, která vede pod vulkánem, při své cestě k oceánu. Silničáři musejí po zničení dálnice čekat až proud lávy vychladne a následně dálnici opětovně zprovozní, což může trvat i dlouhé měsíce, jelikož lávový proud musí vychladnout i uvnitř. Od roku 2000 je dálnice poškozována i vícekrát do roka.\n\nSopečná erupce se může také stát nebezpečím pro ostrovní populaci při mohutnějším proudu. V roce 1977 došlo k evakuaci vesnice \"Piton-Sainte-Rose\" před tím, než vesnici zasáhl proud lávy, který zničil několik budov. Tehdy lávový proud překročil silnici a zcela obklopil kostel. Proud se zastavil před kostelními dveřmi a postupně vychladl bez toho, aniž by poničil budovu. Po vychladnutí byla vyklizena cesta ke kostelu a kostel se opět vrátil do služby, ale pod novým názvem \"Notre-Dame des Laves\" (\"Panna Maria v Lávě\").\n\nSopečné erupce se staly častým turistickým cílem na izolovaném ostrůvku Réunion. Turistické stezky vedou dramatickou krajinou a vyhlídková místa zaručují bezpečný pohled na dramatické erupce. Časté erupce umožňují turistům spatřit sopečnou aktivitu z bezprostřední blízkosti a vychutnat si tak nevšední zážitek.\n\nSopka je dobře přístupná pomocí sítě silnic, které jsou vybaveny turistickým zázemím (obchody, občerstvení atd.). Pěším návštěvníkům se doporučuje být v dobré psychické kondici s kvalitní obuví a s dostatečnou zásobou vody a jídla. Teoreticky by se mohlo stát, že sopečná erupce odřízne návštěvníka na vyšším místě. Také náhlé změny počasí nejsou na ostrově výjimkou.\n\nNejlepší cestou, jak si prohlédnout vulkán, je soukromá vyhlídka vrtulníkem, kterou na ostrově provozuje několik firem. V oblasti je možné zhlédnout naučnou expozici \"Maison de la Volcan\" v Bourg Murat.\n\n"}
{"id": "97089", "url": "https://cs.wikipedia.org/wiki?curid=97089", "title": "Katastr nemovitostí České republiky", "text": "Katastr nemovitostí České republiky\n\nKatastr nemovitostí České republiky je veřejným souborem údajů o nemovitostech v České republice, zahrnující jejich popis, soupis, geometrické a polohové určení a zápis práv k těmto nemovitostem. Vznikl ke dni 1. 1. 1993 na základě zákona č. 344/92 Sb., o katastru nemovitostí České republiky (katastrální zákon) a zákona č. 265/1992 Sb., o zápisech vlastnických a jiných věcných práv k nemovitostem. Od 1. 1. 2014 jsou tyto zákony nahrazeny zákonem č. 256/2013 Sb., o katastru nemovitostí (katastrální zákon). Problematika zápisu věcných práv do katastru nemovitostí a zásady, kterými se katastr řídí, jsou součástí nového občanského zákoníku.\n\nKatastr nemovitostí je víceúčelový katastr, který neslouží jen pro daňové, ale i pro statistické a technické účely. Jeho součástí je evidence vlastnických, jiných věcných práv a dalších, zákonem stanovených práv k těmto nemovitostem. Katastr nemovitostí je zdrojem informací, které slouží k ochraně práv k nemovitostem, pro daňové a poplatkové účely, k ochraně životního prostředí, zemědělského a lesního půdního fondu, nerostného bohatství, kulturních památek, pro rozvoj území, k oceňování nemovitostí, pro účely vědecké, hospodářské a statistické a pro tvorbu dalších informačních systémů. Je veden jako informační systém o území České republiky převážně počítačovými prostředky.\n\nNemovitosti byly předmětem zápisu od středověku. Rozlišovaly se soupisy pro účely majetkové (veřejné knihy) a pro účely daňové (katastry). Veřejné knihy obsahovaly údaje o nemovitostech a souvisejících právech. Takto od 13. století existovaly tzv. zemské desky (zahrnující soupis pro území celé země), ve kterých byl evidován šlechtický majetek (v 18. století byly rozčleněny na knihy a rubriky, dnes se nacházejí v úschově katastrálních úřadů). Železniční knihy obsahovaly nemovitosti pro provozování drah, horní knihy pro zápis práv na těžbu nerostů. Pozemkové knihy, vedené okresními soudy, zahrnovaly nemovitosti, pro které nebyly vytvořeny zvláštní veřejné knihy.\n\nKatastry nemovitostí zahrnovaly údaje pro daňové účely. V 17. století existovala tzv. berní rula, později tzv. lánové rejstříky, I. a II. tereziánský katastr (poddanská půda) a panský katastr (šlechtická půda). První společnou evidencí panské a poddanské půdy byl poté nový josefínský katastr. V roce 1817 byl založen tzv. stabilní katastr, který byl zpracován na odborné úrovni a zahrnoval mapovou část s parcelami.\n\nOd roku 1927 existoval pozemkový katastr (na základě stabilního katastru), který obsahoval geometrické zobrazení, soupis a popis všech pozemků na území ČSR. Staré sáhové měřítko (1:2880) nahradil dekadickým (1:1000) a byl zaveden nový souřadnicový systém Jednotné trigonometrické sítě katastrální (S-JTSK). Tento katastr přestal být přesný po roce 1945 z důvodu konfiskací, v 50. letech přestal být udržován a v roce 1971 byl zrušen.\n\nV roce 1956 byla založena tzv. jednotná evidence půdy, která měla za úkol evidovat faktický stav užívání půdy (bez ohledu na vztahy vlastnické). V rámci socialistického zespolečenšťování tedy soupis vlastnictví ztratil význam (k převodu nemovitosti docházelo uzavřením smlouvy a nikoliv zápisem). S rokem 1964 byla zavedena evidence nemovitostí, která zahrnovala jejich soupis vč. vlastnických práv, nicméně zápisy byly opět deklaratorní a existence vlastnictví se na ně nevázala. Vlastnictví přecházelo registrací smlouvy na státním notářství.\n\nV katastru nemovitostí jsou evidovány pozemky v podobě parcel, budovy, byty a nebytové prostory, rozestavěné budovy, byty a nebytové prostory a právní vztahy a věcná práva k nemovitostem.\n\nKatastr obsahuje geometrické a polohové určení parcel, údaje o parcelách, bytech a nebytových prostorech, údaje o právech k nemovitostem, údaje o podrobném bodovém polohovém poli a místní a pomístní názvosloví.\n\nObsah katastru je uspořádán v tzv. katastrálním operátu. Součástí operátu jsou SGI (Soubor geodetických informací), SPI (Soubor popisných informací), souhrnné přehledy o půdním fondu, dokumentace výsledků šetření a měření pro vedení a obnovu SGI a sbírka listin.\n\nPři vedení katastru nemovitostí samozřejmě dochází ke změnám (průběhu hranic katastrálního území, parcel, budov, výměry, druhu pozemků, ochrany nemovitosti, údajů o vlastníkovi, v bodovém poli, místním a pomístním názvosloví). Katastrální úřad provádí revizi údajů v katastru (k zajištění souladu se skutečným stavem). Možná je rovněž oprava chyb v katastru nemovitostí (na návrh vlastníka nemovitosti nebo i bez návrhu, pokud jde o zřejmý omyl, nepřesnost při měření apod.).\n\nK zápisu může dojít vkladem, záznamem, poznámkou nebo výmazem. Pořadí zápisů práv do katastru je stanoveno momentem, kdy byl návrh na zápis doručen katastrálnímu úřadu. Postup zápisu práv do katastru je omezený § 145 správního řádu, s výjimkou odstavce 2 vět třetí a čtvrté .\n\nVlastnické právo, zástavní právo, právo odpovídající věcnému břemeni a předkupní právo vzniká, mění se nebo zaniká vkladem do katastru. Projevuje se zde konstitutivní (právotvorný) princip, ovšem existují i typy tzv. deklaratorních vkladů.\n\nPráva, která vznikají, mění se nebo zanikají ze zákona, rozhodnutím orgánu, příklepem v dražbě apod. (tedy ne na základě smlouvy) se do katastru zapisují záznamem. Zde se projevuje deklaratorní (evidenční) princip.\n\nPoznámka má pouze oznamovací (prenotační princip) charakter (např. v případě zahájeného exekučního řízení, poznámky spornosti apod.).\n\n\nKatastrální zákon se člení do pěti částí. První část vymezuje důležité pojmy a obecná ustanovení, v druhé části se tento zákon zabývá zápisem práv do katastru, dále se zaobírá správou katastru, v části čtvrté se zabývá správními delikty a v poslední části definuje závěrečná ustanovení .\n\nV části první se katastrální zákon zabývá především katastrem nemovitostí, kdy vymezuje předmět evidence do katastru, obsah tohoto zápisu a rozlišuje přitom mezi fyzickou a právnickou osobou . V neposlední řadě také definuje pojem katastrální operát .\n\nDalší část katastrálního zákona se věnuje způsobu zápisu do katastru nemovitostí, který je podrobněji specifikován v kapitole výše.\n\nČást třetí zabývá postupem zápisu jiných údajů do katastru, dále lhůtou pro zápis do katastru a dalšími oblastmi, jako jsou revize údajů katastru a opravou chyb v katastrálním operátu. Důležitou část zaujímá vymezení povinností pro vlastníky, obce a orgány veřejné moci. Zákon také zpřesňuje způsob a požadavky nutné k docílení změn údajů o geometrickém a polohovém určení pozemku v katastru nemovitostí . Katastrální úřad je veřejný a jak Zákon č. 256/2013 Sb. stanovuje v § 52: \"Každý má právo do katastru nahlížet, pořizovat si z něj pro svou potřebu opisy, výpisy nebo náčrty a získávat z něj údaje ze sbírky listin\" . Katastrální zákon také udává, že příslušné úřady \"na požádání vyhotoví z katastrálního operátu výpis, opis nebo kopii, jakož i identifikaci parcel\" .\n\nV následující části katastrální zákon vymezuje správní delikty, konkrétně tedy situace, kdy se fyzická nebo právnická osoba dopustí porušení zákona a dále specifikuje sankce, který se se správními delikty pojí. Takovou situací je například nenahlášení změn týkajících se pozemku, který fyzická nebo právnická osoba vlastní. Dalším příkladem správního deliktu je, pakliže se i přes výzvu katastrálního úřadu fyzická nebo právnická osoba nedostaví na jednání, případně nevyšle svého zástupce .\n\nPátá část tohoto zákona se věnuje závěrečným, přechodným a společným ustanovením a specifikuje rušení některých částí předchozího znění katastrálního zákona. V neposlední řadě stanovuje i účinnost nového znění.\n\nNový katastrální zákon nabyl účinnosti od 1. 1. 2014 – zákon č. 256/2013 Sb., o katastru nemovitostí a přinesl s sebou několik změn. Zrušil zákon č. 344/1992 Sb., o katastru nemovitostí České republiky a zákon č. 265/1992 Sb., o zápisech vlastnických a jiných věcných práv k nemovitostem. Navazuje na něj nový občanský zákoník, který již nepracuje s pojmem katastr nemovitostí místo toho používá pojem veřejný seznam.\n\nNově dochází k posílení principu materiální publicity, pokud stav zapsaný v katastru nemovitostí neodpovídá skutečném právnímu stavu, tak je poskytnuta ochrana nabyvateli jednajícímu v důvěře v zápis v katastru nemovitostí.\n\nDalší zásadou, kterou nový katastrální zákon mění, je zásada priority. Dle nového občanského zákoníku platí, že pro pořadí je rozhodující doba podání návrhu na zápis práva. Nový katastrální zákon dobu podání dále definuje a právní účinky vkladu přiznává už k okamžiku, kdy byl návrh na zápis doručen katastrálnímu úřadu. Okamžik je nově měřen na den, hodinu a minutu.\n\nDle nové úpravy je pozměněna i zásada intabulace, nově jsou všechna věcná práva zapisována vkladem bez ohledu na to, jak vznikla. Nově také lze vkladem do katastru nemovitostí zapsat i nájem a pacht. Současně je také zvýšena informovanost účastníků vkladového řízení. Katastrální úřad musí umožnit vlastníkovi vyjádřit se k navrhovaným změnám týkajících se jeho nemovitosti a o těchto změnách ho informovat. Katastrální úřad povolí vklad nejdříve po uplynutí 20 dnů od odeslání informace o podaném návrhu.\n\nKatastrální území je nejmenší technickou jednotkou. Obec může mít více katastrálních území, ale katastrální území musí celé patřit do téže obce (některá v současné době nepatří do obce, ale do vojenského újezdu). Komplikovanější situace je u velkých měst, které sice jako obce zahrnují celá katastrální území (např. Praha jich zahrnuje 112), jejich samosprávné městské části a obvody však často zahrnují jen části katastrálních území.\n\n\n\n"}
{"id": "97097", "url": "https://cs.wikipedia.org/wiki?curid=97097", "title": "Hudčice", "text": "Hudčice\n\nObec Hudčice se nachází v okrese Příbram ve Středočeském kraji asi 4 km od Březnice. Žije zde obyvatel.\n\nObcí protéká Mlýnský potok a nacházejí se zde dva malé rybníčky. Jsou zde dvě hospody a jeden obchod s potravinami. V okolí obce se těží kámen. Jsou zde zatopené lomy, ve kterých je možnost koupání.\n\nObec Hudčice se skládá ze dvou částí v katastrálním území \"Hudčice\":\n\nPrvní zmínku o obci nalezneme v historických pramenech v roce 1379.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Hudčice \"(493 obyvatel, poštovna)\" byly v roce 1932 evidovány tyto živnosti a obchody: brusírna kamene, 3 hostince, kamenický závod, kovář, 4 žulové lomy, 2 obchody se smíšeným zbožím, řezník, Spořitelní a záložní spolek pro Hudčice, 2 trafiky, zámečník, 4 žulové závody.\n\n\nDopravní síť\nVeřejná doprava 2012\nObcí procházejí turistické trasy Hudčice – Koupě – Hvožďany a Hlubyně – Hudčice – Martinice – Březnice.\n\n"}
{"id": "97104", "url": "https://cs.wikipedia.org/wiki?curid=97104", "title": "Theia", "text": "Theia\n\nTheia, psána i Thea nebo Thia a také zvaná Euryphaessa, je postava z řecké mythologie. Podle Pelasgického mýtu o stvoření světa je dcera Eurynomé a Ofióna, Titánka, které je přiděleno spolu s Titánem Hyperionem Slunce. Podle Olympského mýtu o stvoření světa je Theia dcerou boha nebe Úrana a bohyně země Gaie.\n\nGaia se stala manželkou Úrana, když ovládl svět a zplodili dvanáct potomků, Titánů jménem Ókeanos, Koios, Kríos, Hyperíón, Íapetos a Kronos a Titánky jménem Theia, Rheia, Mnémosyné, Foibé, Themis a Téthys.\n\nSe svým bratrem a manželem Hyperionem má „jemnooká Euryphaessa, daleko zářící“ (Homérský chvalozpěv k Héliovi) děti jménem Hélios (Slunce), Seléné (Měsíc) a Éós (ranní červánky). Samotné jméno \"Theia\" znamená prostě \"bohyně\"; \"Theia Euryphaessa\" přidává podtext rozlohy (\"eury-\") a jasu.\n\nPo Theie jako matce bohyně měsíce Seléné je v teorii velkého impaktu pojmenována hypotheticka protoplaneta, z níž se vytvořil Měsíc.\n\n"}
{"id": "97105", "url": "https://cs.wikipedia.org/wiki?curid=97105", "title": "Templštejn", "text": "Templštejn\n\nTemplštejn je zřícenina hradu vzdálená asi 3 km od centra obce Jamolic u Moravského Krumlova. Nachází se na skalnatém ostrohu nad pravým břehem řeky Jihlavy. Je to jeden z mála hradů založený na Moravě řádem templářů. Od roku 1973 je chráněn jako kulturní památka.\n\nJsou dochovány zbytky paláce, část plášťového opevnění, brána a studna. Před areálem hradu na kopci je také ruina později založené štítové zdi. Nádvoří jsou pokryta několikametrovou vrstvou sutin. Žádný rozsáhlejší a systematický archeologický průzkum se zde neuskutečnil.\n\nKomenda řádu templářů v nedalekých Jamolicích se zmiňuje již roku 1279. Hrad Templštejn byl založen později mezi léty 1281–1298. Původně se jednalo o hrad o rozměrech 40 a 30 metrů. Toto jádro se však začalo postupem doby rozšiřovat. K rozšiřování došlo až za pozdějších majitelů, protože roku 1312 byl templářský řád zrušen a majetek řádu zkonfiskován. Hrad koupil Bertold Pirkner, roku 1349 ho jeho synové prodali Přibíkovi ze Šelmberka. Roku 1379 ho vlastnili páni z Lipé, kteří hrad rozšiřovali a přestavovali. V roce 1482 se hrad stal sídlem pánů Osovských z Doubravice. Později však páni z Lipé získali hrad znovu zpět. Poslední majitel Pertold z Lipé se účastnil v letech 1618–1620 stavovského povstání, takže mu bylo panství zkonfiskováno. V té době však byl hrad již pustý. Uvádí se, že zpustl již v první polovině 16. století v důsledku požáru.\n\nDo roku 2011 ruina nebyla udržována a byla ničena vegetací. Lesy České republiky ji jako vlastník zříceniny nabídly a úspěšně prodaly v roce 2011 ve veřejné soutěži, hrad koupil Ing. David Hamza.\n\nMajitel neplánuje rozsáhlejší stavební úpravy, ve spolupráci s památkáři hodlá zříceninu zakonzervovat s využitím přírodních materiálů a původních postupů. Plánuje vybudovat zázemí (malý dřevěný srub na kraji zříceniny) a dřevěný most spojující hradby s palácem. Zpočátku pracoval většinou sám, doufaje, že se kolem něj vytvoří parta nadšenců.\nV roce 2014 byl srub dokončen a později také nainstalovány nové informační tabule. V roce 2014 bylo také vybudováno dřevěné schodiště s vyhlídkou na údolí řeky Jihlavy, dalšími pracemi provedenými na hradě byla např. oprava rozpadající se štítové zdi, stavba kamenného schodiště do hradního jádra či odstraňování náletových dřevin a zeleně, která rozrušuje zdivo.\n\nNa opravách hradu se v současné době podílejí dobrovolníci např. z Hnutí Brontosaurus (léta 2014- 2019) či z CK Kudrna. Hrad Templštejn byl v roce 2016 oceněn třetím místem v soutěži o nejlépe opravenou památku Jihomoravského kraje. Dále byl v témže roce nominován na celostátní cenu Patrimonium pro futuro – Společenské ocenění příkladů dobré praxe vyhlašovanou Národním památkovým ústavem v kategorii Záchrana památky, v níž získal zvláštní cenu generální ředitelky NPÚ a Cenu veřejnosti.\n\nOd roku 2017 probíhá na hradě záchranný archeologický výzkum pod vedením Mgr. Miroslava Dejmala.\n\n\n"}
{"id": "97107", "url": "https://cs.wikipedia.org/wiki?curid=97107", "title": "Neznělá palatovelární frikativa", "text": "Neznělá palatovelární frikativa\n\nNeznělá palatovelární frikativa je souhláska, která je popsána pouze ve švédštině. V mezinárodní fonetické abecedě se označuje symbolem , číselné označení IPA je 175, ekvivalentním symbolem v SAMPA je x\\. Popisuje se jako současně vyslovené a . Ve švédštině se nazývá „sje-ljud“.\n\n\nV češtině se tato hláska nevyskytuje.\n\nTuto hlásku není možné jednoznačně popsat. Tzv. „sje-ljud“ se v jednotlivých švédských nářečích svojí výslovností liší. Zatímco na jihu Švédska zní spíše jako , na severu se vyslovuje spíše jako , či spíše retroflexní . Ve středošvédských nářečích v počátečním postavení lze slyšet spíše [x], v koncovém postavení spíše , např. \"själv\" (sám) se blíží výslovností , \"kanske\" (snad) zní spíše jako .\n\nVe finské švédštině se vyslovuje jako nebo .\n\nVětšina učebnic a slovníků pro zjednodušení uvádí výslovost . Tento přepis sice nevystihuje přesně skutečnou výslovnost, nicméně pokud cizinec vyslovuje š, není to chyba.\n"}
{"id": "97110", "url": "https://cs.wikipedia.org/wiki?curid=97110", "title": "Seléné", "text": "Seléné\n\nSeléné, Seléna nebo Selene, řecky \"Seléné\" (, měsíc) (ještě se jí také říká Fébé nebo Méné podle fáze Měsíce) je řecká bohyně a zosobnění Měsíce. V Římě to byla bohyně Luna (latinsky měsíc); tento název se vžil i v češtině jako básnický výraz pro Měsíc.\n\nJe v řecké mytologii dcera Titána Hyperiona a jeho manželky a sestry Theie. Podle Homérských hymnů měla s Diem dceru Pandeiu vyznačující se nebývalou krásou. Jejími sourozenci jsou Hélios, bůh Slunce, a Éós, bohyně ranních červánků.\n\nSeléné je měsíční bohyní i zosobněním měsíce. Bývá zobrazována jako krásná paní, před její krásou prý i hvězdy bledly.\n\nStejně jako její božský bratr i Seléné vystupuje na svou nebeskou pouť z vod Ókeanu, její vůz však jede pomalu, protože bývá tažen pouze dvojspřežím, a to nejen koňským, ale také jenom mezky nebo dokonce kravami. Často prý ji doprovázejí Dioskúrové.\n\nSeléné milovala mladého pastýře Endymióna, kterého Zeus odsoudil k věčnému spánku, ale také k nesmírné kráse. Seléné ho každou noc navštěvovala a snažila se ho probudit, ale nikdy se jí to nepodařilo. Také proto prý je její světlo tak smutné. Jiné verze naopak uvádějí, že Endymión její lásku opětoval a měli spolu padesát dcer.\n\nRovněž se vypráví, že jedenkrát bohyni Seléné zlákal bůh Pan v podobě bílého berana do lesa a za její lásku jí dal rouno, které vyzařuje bělostné světlo.\n\nSeléné je zobrazována se srpkem měsíce.\n\nSeléné je námětem mnoha uměleckých děl, např.:\n\n\n\n"}
{"id": "97112", "url": "https://cs.wikipedia.org/wiki?curid=97112", "title": "Salto Ángel", "text": "Salto Ángel\n\nSalto Ángel ( tj. Angelův skok, indiánským jazykem pemon: \"Parekupa-meru\", nebo \"Churum-Meru\", \"Kerepacupai Merú\", či nejpoužívanější a oficiálně uznaný název v jazyce kmene Pemónů Kerepakupai Vená), je vodopád ve Venezuele, nejvyšší volný vodopád světa. Název dostal podle amerického pilota, hledače zlata a diamantů Jimmiho Angela, který ho objevil v roce 1935. Je vysoký 979 metrů a voda v něm absolvuje nepřerušený volný pád dlouhý 807 metrů. Voda zde padá z hory Auyantepui (Ďáblova hora) jako řeka Churún, která se později vlévá do řeky Carrao a ta do řeky Caroní, jež je jedním z velkých přítoků Orinoka. Oblast okolo vodopádu je považována za jednu z nejcennějších součástí národního parku Canaima.\n\nVe skalních průrvách, depresích a rozsedlinách na vrcholu náhorní plošiny Auyantepui o ploše 770 km² se zachycuje velké množství dešťové vody. Ta se stéká do jedné řeky a pak kaskádovitě padá do kotle řeky Churún. Podle posledních výzkumů může na plošině Auyantepui spadnout ročně až 7 000 mm srážek. Proud padající vody není stálý. V deštivých obdobích zaplavuje voda i deštný prales pod vodopády. Když je sucho, značná část vody se vypaří ještě než dopadne k patě skalního stupně. Pod ním se tak otevírá pohled na obrovský skalní amfiteátr, který tu voda po miliony let vyhloubila.\n\nVenezuelský prezident Hugo Chávez předložil návrh přejmenování vodopádu na jeho původní domorodý název – Kerepakupai-Meru.\n\n"}
{"id": "97116", "url": "https://cs.wikipedia.org/wiki?curid=97116", "title": "Volby 1998", "text": "Volby 1998\n\nV roce 1998 se konaly volby:\n\n\n"}
{"id": "97117", "url": "https://cs.wikipedia.org/wiki?curid=97117", "title": "Hnojový dům", "text": "Hnojový dům\n\nHnojový dům (německy ) je dřevěná horská chalupa v osadě Jizerka v Jizerských horách.\n\nPůvodní chalupa byla postavena na přelomu 17. a 18. století. Po kolektivizaci zemědělství sloužila pro ustájení krav a jako skladiště hnoje. V roce 1964 ji za 345 Kčs zakoupil cestovatel a dobrodruh Gustav Ginzel a pomocí dvou horských potůčků, které sem svedl, ji vyčistil.\n\n24. srpna 1995 Hnojový dům vyhořel v době, kdy byl jeho majitel v Austrálii. Spolu s chalupou shořelo i celé majitelovo muzeum kuriozit. Po svém návratu Ginzel zastřešil bývalou kamennou stáj – jedinou část stavení, která nepodlehla ohni, ubytoval se tam, přečkal v ní jizerskou zimu a později začal znovu budovat nový dům. Zanedlouho, r.1997 kdy byla dokončena roubená stavba, díky pomoci dobrovolníků (i zahraničních) stál opět nový Hnojový dům i s novými exponáty v muzeu kuriozit.\n\n"}
{"id": "97118", "url": "https://cs.wikipedia.org/wiki?curid=97118", "title": "Téthys", "text": "Téthys\n\nTéthys (řecky Τηθύς, latinsky Tethys) je v řecké mytologii podle Pelasgického mýtu o stvoření světa dcerou Eurynomé a hada Ofióna. Spolu s Ókeanem je jako každý z Titánů přidělena jedné z hvězdných mocností, v jejím případě to byla Venuše.\n\nPodle Homérského mýtu o stvoření světa je dcerou boha nebe Úrana a bohyně země Gaie, sestra a manželka nejstaršího Titána Ókeana. Gaia se stala manželkou Úrana, když ovládl svět a zplodili dvanáct potomků, Titánů jménem Ókeanos, Koios, Kríos, Hyperíón, Íapetos a Kronos a Titánky jménem Theia, Rheia, Mnémosyné, Foibé, Themis a Téthys.\n\nÓkeanovi zrodila nesčíslné množství potomků: všechny řeky a potoky, které ústí do moře; dále tři tisíce dcer a tři tisíce synů. Jejich úplný počet neuvádí ani Homér, Hésiodos ani žádný jiný z antických básníků.\n\nDo mýtů se Téthys zapsala zejména tím, že když Zeus povstal proti svému otci (a jejímu bratru) Kronovi, unesla bohyni Héru a poskytla jí útočiště až dokud Zeus nezvítězil a neodvedl si ji jako svou manželku na Olymp.\n\nTéthys také na příkaz nespokojené Héry společně se svým mužem zařídila, že Kallistó a její syn Arkas, umístění Diem na oblohu jako souhvězdí Velké medvědice a Malého medvěda, nikdy neklesnou pod obzor. Héra totiž na Dia žárlila, ale protože nemohla trestat jeho, trestala předměty jeho vášně, což byla také Kallistó. Tímto mýtem Řekové vysvětlovali, proč jsou tato dvě souhvězdí cirkumpolární. \n\nTéthys je někdy zaměňována s mořskou vílou Thetis, manželkou Pélea a matkou Achillea.\n\nV několikadílném cyklu Kantos Hyperionu je Téthys řekou, která teče po planetách impéria známého jako \"Hegemonie Člověka\". Pomocí speciálních transdimenzionálních bran jsou spojeny toky na desítkách planet v jedinou řeku.\n\n\n"}
{"id": "97119", "url": "https://cs.wikipedia.org/wiki?curid=97119", "title": "Rafael Sabatini", "text": "Rafael Sabatini\n\nRafael Sabatini, (29. dubna 1875, Jesi, Itálie – 13. února 1950, Adelboden, Švýcarsko) byl anglický spisovatel (původem z Itálie) historických dobrodružných románů. Mnoho jeho děl bylo několikrát zfilmováno.\n\nNarodil se 29. dubna roku 1875 ve městě Jesi v jižní Itálii v rodině operních pěvců. Jeho matka byla Angličanka a otec Ital. Byl světoběžníkem, žil v Itálii, v Portugalsku, ve Švýcarsku a natrvalo se usídlil v Anglii ve městě Wye na hranicích Anglie a Walesu. Sabatini mluvil plynně šesti jazyky, ale pro psaní svých děl si vybral angličtinu, protože podle jeho názoru \"„všechny nejlepší příběhy jsou napsány anglicky“\". Za svůj život napsal třicet jedna románů, jednu divadelní hru a několik povídkových sbírek a historických prací.\n\nZemřel během své pravidelné návštěvy švýcarského města Adelboden dne 13. února roku 1950. Na jeho náhrobku dala jeho žena vytesat slova, kterými začíná jeho slavný román \"Scaramouche\": „\"Byl mu vrozen dar smíchu a přesvědčení, že svět se zbláznil\"“.\n\nOblíbeným námětem jeho románů je život statečného muže, který se bez vlastního zavinění dostane do situace, v níž se jeho okolí zdá, že se zachoval zločinně či nečestně, a je proto všemi odsouzen – včetně ženy, kterou miluje. Pravda však nakonec vždy vyjde najevo a muž získá zpět nejen ztracenou čest, ale i svou lásku.\n\n\n\n\n\n"}
{"id": "97122", "url": "https://cs.wikipedia.org/wiki?curid=97122", "title": "Modrý sen", "text": "Modrý sen\n\nModrý sen je čtvrté řadové album zpěvačky Ilony Csákové.\n\nVyšlo v únoru 1998. Album bylo nejprodávanější deskou české zpěvačky za rok 1998. V České republice získalo zlatou a platinovou desku, Na Slovensku desku zlatou, platinovou i dvojplatinovou. Mezi nejvýraznější skladby patří \"Proč mě nikdo nemá rád\" (I say a little prayer), \"La isla bonita\", \"Když zbývá pár slov\" (Je t´aime moi non plus).\n\n\n"}
{"id": "97126", "url": "https://cs.wikipedia.org/wiki?curid=97126", "title": "Praha hlavní nádraží", "text": "Praha hlavní nádraží\n\nPraha hlavní nádraží (hovorově „hlavák“) je největší osobní železniční nádraží v České republice a nejvýznamnější pražské nádraží. Denně odbaví okolo 71 000 cestujících a množství regionálních, vnitrostátních i mezinárodních vlaků, pro které je často výchozí nebo konečnou stanicí. Nádraží je napojené na linku metra C – stanice Hlavní nádraží.\n\nNázev \"Praha hlavní nádraží\" se užíval od 15. února 1940 do roku 1945, a od ledna 1953 se užívá dodnes. Původně se nazývalo \"nádraží císaře Františka Josefa\" (1871–1919) a poté neslo název \"Praha Wilsonovo nádraží\" (1919–1940, 1945[?]–1953), který se od roku 1989 při mimořádných historických a oficiálních událostech opět používá.\n\nHistorická budova a hala nad kolejištěm jsou největší secesní památkou v Česku. Od 31. prosince 1976 patří mezi nemovité kulturní památky a od roku 1993 jsou součástí Městské památkové zóny Vinohrady, Žižkov a Vršovice.\n\nNádraží sídlí na adrese Wilsonova 300/8, Praha 2. Kolejiště, Fantova historická budova a nová provozní budova (přiléhající k Seifertově ulici) leží na Vinohradech v Praze 2, nová odbavovací hala na Novém Městě v Praze 1, severní zhlaví kolejiště zasahuje do Žižkova na Praze 3.\n\nK vybudování nádraží v současné lokalitě přispělo císařské rozhodnutí z října 1866 o zboření hradeb. Nádraží je v provozu od 14. prosince 1871, kdy z něj byl zahájen železniční provoz Dráhy císaře Františka Josefa na jih do Benešova, Tábora a Vídně. Tehdy se jmenovalo \"Nádraží císaře Františka Josefa\". Roku 1872 v blízkosti nádraží Dráhy císaře Františka Josefa byla na samostatné stanici ukončena od severu Turnovsko-kralupsko-pražská dráha. Obě nádraží brzy splynula. Roku 1872 byla rovněž zprovozněna Pražská spojovací dráha v trase Smíchov (Česká západní dráha) – Praha (dnešní hlavní nádraží) – Hrabovka (napojení na Rakouskou severozápadní dráhu), čímž došlo k propojení nádraží čtyř různých společností. Vinohradským tunelem vedly dráhy do Vídně a na Smíchov samostatně, teprve po zdvojkolejnění spojovací dráhy v roce 1901 byly obě tratě propojeny již před vršovickým portálem.\n\nPůvodní výpravní budova byla postavena podle návrhu Vojtěcha Ignáce Ullmanna a Antonína Barvitia v novorenesančním slohu. 150 metrů dlouhá stavba se dvěma věžemi, halou s kazetovým stropem, restaurací, kancelářemi a 22 dveřmi vedoucími na nástupiště s mozaikovou dlažbou si vysloužila přezdívku \"zámecké nádraží.\" Vrchlického sady před nádražím byly založeny roku 1876.\n\nPůvodní budova i kolejiště přestávaly kapacitně rozvoji železnice stačit. Začátkem dvacátého století bylo proto nádraží přestavěno a zvětšeno. Nová výpravní budova v secesním slohu byla postavena v letech 1901–1909 podle vítězného návrhu Josefa Fanty vzešlého z architektonické soutěže. Kopuli nad hlavní částí budovy zdobí secesní motivy a sochy od Stanislava Suchardy a Ladislava Šalouna zpodobňující česká města. Pokladny byly umístěny v přízemí kopule v prostorách dnešní kavárny. Cestujícím sloužily velkoryse pojaté čekárny v levém křídle budovy a dvě restaurace různých cenových hladin. Budova od počátku disponovala také kancelářemi a salonky pro významné hosty, na vlak v nich čekali například Tomáš Garrigue Masaryk, Thomas Alva Edison, Le Corbusier nebo Charlie Chaplin. Salonky byly přepychově zařízené, vyzdobené sochami a rozměrnými obrazy s motivy Prahy a Karlštejna z ateliérů Václava Jansy a Viktora Strettiho. Salonky jsou pro veřejnost uzavřeny a používají se při zvláštních příležitostech, případně jsou pronajímány pro komerční účely.\n\nSpolu s novou budovou byly vybudovány podchody, a kolejiště bylo v letech 1905–1906 zastřešeno dvoulodní ocelovou obloukovou halou o rozpětí 2 x 33,3 m, výšce 18 m a délce 233 m, jejíž autoři byli Jaroslav Marjanko a Rudolf Kornfeld. Konstrukci zhotovila mostárna S. Bondy v Bubnech. Hala zastřešuje současná nástupiště číslo 1 až 4, nástupiště č. 1A je mimo hlavní zastřešení vysunuto k vinohradskému zhlaví, později vybudovaná nástupiště 5 až 7 mají vlastní zastřešení, které tvarově odkazuje na konstrukci haly.\n\nJiž v roce 1910 začalo rakouské ministerstvo dopravy uvažovat o elektrizaci železnice ve Vídni a v Praze. Podnikatel Emil Kolben tehdy dal Rakousko-uherským státním drahám nabídku na elektrizaci pražských spojek soustavou 10 kV 16 Hz, ale ta nebyla přijata. Myšlenkou elektrizace se znovu začalo zabývat ministerstvo železnic ČSR hned po svém vzniku. Počátkem roku 1924 byl jako optimální vybrán systém 1500 Vss. Dne 12. srpna 1926 byly slavnostně, za přítomnosti Františka Křižíka a lokomotivy E 407.001, zahájeny stavební práce. 23. dubna 1928 byl na Wilsonově nádraží zahájen posun v elektrické trakci a 27. dubna se v elektrické trakci rozjely osobní vlaky do Vysočan. S novým jízdním řádem byl od 15. května 1928 zahájen pravidelný elektrický provoz na všech elektrizovaných tratích. Napájení a dobíjení akumulátorových lokomotiv obstarávala měnírna Křenovka. Lokomotivy byly deponovány ve výtopně na Wilsonově nádraží, která byla zatrolejovaná.\n\nPo první světové válce byla trať na Smíchov zdvojkolejněna. Roku 1926 byla dokončena jednokolejná spojka Vítkov – Libeň horní nádraží; Vítkovská trať), která doplnila jednokolejnou spojku druhou stranou kopce, přes Hrabovku, z roku 1872.\n\nV letech 1940–1944 byl vybudován druhý vinohradský tunel. Veškerá doprava byla převedena do něj, aby mohla být provedena rekonstrukce prvního tunelu. Po jejím dokončení byly tratě do Vršovic a na Smíchov definitivně rozděleny.\n\n\"Související informace naleznete také v článku Dějiny metra v Praze.\"\n\nDne 15. března 1967 začala stavba metra Hlavní nádraží (první a nejstarší stanice metra v Praze), podle prvních plánů ještě jako podpovrchové tramvaje. O vybudování metra namísto tramvaje vláda rozhodla až po zahájení stavby, v srpnu 1967, proto má stanice méně typická dvě boční nástupiště namísto jednoho středového. Dne 9. května 1974 byl zahájen provoz stanice metra Hlavní nádraží. V letech 1972–1979 vznikla na základě architektonické soutěže nová podzemní odbavovací hala (slohově ji lze řadit k brutalismu), které ustoupila část dosavadních Vrchlického sadů. Autory nové budovy jsou Josef Danda, Jan Bočan, Julie Trnková a Alena a Jan Šrámkovi. Po střeše haly vede Severojižní magistrála, která tak odřízla historickou budovu od okolí.\n\nV letech 1983–1989 byl dobudován třetí vinohradský tunel na jižní straně nádraží. V roce 1985 byla na severním zhlaví provedena rekonstrukce výhybek a zabezpečovacího zařízení. Až do té doby zde fungovala mechanická návěstidla a výhybky byly přestavovány ručně. Bylo zbořeno stavědlo Sakrabonka stojící na místě bývalé stejnojmenné usedlosti, která v roce 1870 ustoupila stavbě nádraží. V roce 1994 byla na hlavním nádraží zprovozněna další tři nástupiště, s čísly 5 až 7, která mají samostatná klenutá zastřešení. Přestavba severního (východního) zhlaví hlavního nádraží byla dokončena v roce 2005.\n\nNa hlavním nádraží se nachází tři odkazy na Nicholase Wintona, po jeho smrti bylo krátkou dobu zvažováno i přejmenování celého nádraží po něm.\nNa 1. nástupišti stojí sousoší Nicholase Wintona s dvěma dětmi a kufrem. Ten v roce 1939 před válkou poslal 669 převážně židovských dětí vlakem do Spojeného království, aby se vyhnuli nacistům a odvozům do koncentračních táborů. Slavnostní odhalení proběhlo 1. září 2009 u příležitosti odjezdu historického vlaku z Prahy do Londýna, jedoucího stejnou trasou jako soupravy, kterými kdysi z Československa odjížděly právě Wintonovy děti. Autorkou sousoší je Flor Kentová.\n\nSousoší doplňuje deska s nápisem: \"„S hlubokou vděčností věnováno siru Nicholasi Wintonovi a všem soucitným lidem, kteří 8 vlakovými transporty do Velké Británie v roce 1939 zachránili 669 dětí před hrůzami 2. světové války a na památku 15 131 československých dětí zavražděných v koncentračních táborech.“\" \n\n27. května 2017 byl v prostředním podchodu představen nový pomník spojený s Wintonem, Památník rozloučení. Věnován je rodičům zachráněných dětí, tvoří jej pamětní deska a replika vlakových dveří s odlitky rukou dětí a rodičů, připomínající poslední rozloučení dětí s rodiči, kteří své potomky mnohdy už nikdy neviděli. Právě vzpomínka na rodiče a děti tisknoucí ruce na sklo je pro pamětníky nejsilnější. Památník odhalily Wintonovy děti Zuzana Marešová a lady Milena Grenfell-Baines, které spolu se svými pravnoučaty poskytly odlitky rukou pro skleněnou výplň dveří. Tu vyrobil sklář Jan Huňát. Pomník bych financován z veřejné sbírky, která od března 2016 probíhala v Česku a ve Spojeném království.\n\nOd 11. července 2017 nese Wintonovo jméno i nově otevřená čekárna Českých drah. Wintona připomíná výzdoba interiéru s fotografií, citátem, replikou pomníku z podchodu a na fasádě podpisy čtyř Wintonových dětí, které se zúčastnily slavnostního otevření – Zuzany Marešové, Mileny Lady Grenffelové-Bainesové, Jiřího Kafky a Benjamina Abelesa.\n\nTechnický stav nádraží byl na začátku 21. století špatný, historická budova chátrala, podzemní vestibul neodpovídal současným nárokům a kolejiště nevyhovovalo kapacitou ani povolenou rychlostí. Česká pobočka italské společnosti Grandi Stazioni měla od původního vlastníka – Českých drah nádraží dostat na 30 let do pronájmu výměnou za provedení jeho kompletní rekonstrukce. Kolejiště stanice a s ním i historická ocelová hala (kromě 1. nástupiště) zůstaly v majetku SŽDC, která prováděla rekonstrukční akce nezávisle na Grandi Stazioni. Dohromady se od roku 2006 povedlo v režii Grandi Stazioni zmodernizovat podzemní odbavovací halu a prostřední část historické secesní budovy (rekonstrukce dalších částí budovy SŽDC připravuje) a současně pod taktovkou SŽDC postupně proběhlo zaústění kolejí Nového spojení a s ním související rekonstrukce podchodů a nástupišť 1–4 a na závěr po několikaleté odmlce i oprava a přesklení historické haly nad nástupišti.\n\nKvůli výstavbě Nového spojení, konce životnosti a morální zastaralosti mnoha technických a stavebních celků realizovala SŽDC několik na sebe navazujících projektů. Pro umožnění napojení na budoucí Nové spojení byly v předstihu už roce 2002 vystavěny nové mosty přes Seifertovu ulici, od 1. července 2004 do 31. května 2010 probíhala samotná výstavba Nového spojení v součinnosti s ní od 7. ledna 2008 do 30. dubna 2009 modernizace západní části hlavního nádraží. Ta zahrnovala výstavbu nových nástupišť 1 až 4 včetně přístřešku nad částmi nástupišť mimo historickou halu. Rekonstrukcí prošly i podchody, do kterých byly instalovány eskalátory a výtahy. Současně s těmito pracemi probíhala také rekonstrukce kolejiště, trakčního vedení a zabezpečovacího zařízení a přestavba celého severního zhlaví pro zaústění estakády Nového spojení.\n\nCelková rekonstrukce historické ocelové haly nad nástupišti byla z finančních důvodů vynechána, řešeny byly pouze havarijní stavy a byly provedeny nezbytné opravy patek sloupů, rekonstrukce střešních žlabů a odvodnění, výměna poškozených skel světlíků a instalace nových revizních lávek.\n\nSoučástí takzvaného Nového spojení jsou dvě nové dvojkolejné tratě mezi Balabenkou a Hlavním nádražím. Vedou dvěma dvojkolejnými tunelovými troubami délky 2680 metrů horou Vítkov (severní tunel směrem do a z Libně, jižní tunel směrem do a z Holešovic a Vysočan) a jsou konstruovány na rychlost 80–100 km/h. Z vítkovského tunelu vedou společně k hlavnímu nádraží po 438 metrů dlouhé čtyřkolejné estakádě Sluncová, která přemosťuje Trocnovskou a Husitskou ulici. Na druhé straně tunelů je opět estakáda a rozplet napojující k Balabence i Masarykovo nádraží s Negrelliho viaduktem. Celý projekt byl dokončen v roce 2010.\n\nPři rekonstrukci nástupišť došlo k výměně systému pro informování cestující veřejnosti HIS-VOICE společnosti mikroVOX, za konkurenční \"Integrovaný informační systém stanice\" (INISS), jehož dodavatelem je brněnská firma CHAPS, známá též jako správce systému IDOS. Po téměř patnácti letech (1994 – 16. června 2008) se s cestujícími rozloučil hlas herce a dabéra Václava Knopa a cestující zde poprvé uvítala brněnská herečka Danuše Hostinská-Klichová, tehdy ještě mezi nadšenci známá pouze pod pseudonymem „\"Andula\"“. V průběhu času se objevily potíže se srozumitelností nového hlášení v hlučném prostředí a byly podniknuty kroky (např. maximální zesílení signálu vstupujícího do reproduktorů) směřující ke zvýšení informovanosti cestujících. S výměnou hlásícího informačního systému souvisela i inovace listových zobrazovacích zařízení Pragotron a Solari di Udine za LCD panely od výrobce Elektročas.\n\nPro cestující byla nejviditelnější součástí modernizace odbavovací haly z roku 1977. Ta probíhala od 17. prosince 2006 do prosince 2010 v režii Grandi Stazioni s rozpočtem 1 150 000 000 Kč. K projektování bylo vybráno sdružení projektantů Metroprojekt Praha a Ateliér designu a architektury Patrika Kotase, ke spolupráci byli přizváni i původní architekti Jan Bočan a Alena Šrámková.\n\nOd léta 2009 se postupně uzavírala jižní část nové odbavovací haly. Její rekonstrukce byla dokončena v listopadu roku 2010, vznikly zde obchody, restaurace a jiné komerční plochy. V červnu 2009 byla předána do užívání veřejnosti rekonstruovaná severní část nové odbavovací haly. Vznikly zde nové obchody, restaurace, prodejny tisku, potravin, turistické informace a také nové velké odbavovací ČD centrum. V hale bylo rozmístěno několik elektronických informačních kiosků, které dodala firma Starmon Choceň, digitálních panelů informujících o řazení a odjezdech vlaků, a také automaty na jízdenky. Vybudovány byly také nové toalety. Spodní a horní část nové haly byly propojeny 18 výtahy, eskalátory a travelátory. Přibylo také 2 500 m sítě proti holubům, kteří se před rekonstrukcí v hale vyskytovali.\n\nDne 14. dubna 2011 byla nová odbavovací hala slavnostně otevřena za účasti prezidentů Itálie a České republiky, Giorgia Napolitana a Václava Klause. Na počest této události byla nad hlavní přístup k pokladnám umístěna pamětní deska. Kromě této pamětní desky se nedaleko odbavovací haly nachází také deska upomínající Woodrowa Wilsona, amerického prezidenta po kterém bylo nádraží v letech 1919–1940 a 1945–1953 pojmenováno. Pamětní deska bylo odhalena roku 1990 prezidentem Václavem Havlem a americkým prezidentem Georgem H. W. Bushem v rámci jeho tehdejší návštěvy Československa.\n\nDalší fází obnovy nádraží byla oprava historické a památkově chráněné secesní Fantovy budovy. V roce 2014 byla znovuotevřena středová část historické budovy, stavební práce probíhaly 2012 do prosince roku 2013. Výzdoba kopule byla pečlivě zrestaurována a vrátila se i původní medová barva omítky. Podle dochovaných fotografií byly zhotoveny repliky podlahy, vitráží, kování a dalších prvků, řešení osvětlení je nové. Při výrobě repliky keramické dlažby se vycházelo z původních výkresů Josefa Fanty. Kavárenské činnosti se od roku 2015 ujal indický řetězec Café Coffee Day.\n\nZvenčí byla na středové části budovy opravena též střecha a čelní fasáda včetně štukové a sochařské výzdoby a dvou pískovcových věží. Zbývá rekonstruovat obě boční křídla budovy, na obnovu čekají vnitřní prostory i opadávající či již zcela zničené venkovní fasády, SŽDC plánuje zahájení druhé etapy oprav na rok 2019, veškeré veřejně přístupné prostory budou uvedeny do původního stavu, ostatní získají podobu odpovídající jejich budoucímu využití.\n\nOd 30. října 2014 do září 2017 probíhala rekonstrukce historické ocelové dvojlodní haly nad nástupišti 1–4. Práce byly rozděleny do dvou investičních projektů a z organizačních důvodů do několika etap, aby se minimalizovalo množství vyloučených kolejí a nástupišť. Rekonstrukce zahrnovala opravu korozních a statických narušení nosné konstrukce, výměnu poškozených dílů za repliky, repasi a přesklení všech světlíků a výměnu střešní krytiny. Konstrukce byla vyčištěna od starých nátěrů a opatřena třívrstvým antikorozním nátěrem. Několik částí konstrukce se muselo kvůli současným normám statické únosnosti zcela vyměnit (například vaznice pod světlíky a díly poškozené korozí). Rekonstrukce maximálně respektovala historickou podobu, přesto musely být učiněny kompromisy – původní zastřešení vlnitými plechy bylo nahrazeno trapézovými, protože vlnité plechy v požadovaném provedení již nebyly dostupné. Nové díly už nebyly nýtovány, ale sešroubovány na míru vyrobenými nýtovými šrouby a uzavřenými maticemi tak, aby co nejlépe odpovídaly původnímu vzhledu a pozici nýtů. Rekonstrukce kladla důraz na zlepšení světelných podmínek uvnitř haly.\n\nPo dokončení rekonstrukce historické měla firma Grandi Stazioni získat nádraží od Českých drah na 30 let do pronájmu. Dne 17. prosince 2003 uzavřely České dráhy a Grandi Stazioni tři smlouvy o revitalizaci, provozu a správě Hlavního nádraží v Praze a také nádraží v Mariánských Lázních a Karlových Varech.\n\nSpolupráce s italskou firmou Grandi Stazioni byla ukončena 16. října 2016 po vyprchání základní smlouvy, Správa železniční dopravní cesty oznámila, že se firmě nepodařilo prostory za 13 let kompletně zrekonstruovat, i po varování v roce 2015. Italům byla tedy smlouva vypovězena a budovu nádraží nyní spravuje SŽDC. Grandi Stazioni chce od bývalého vlastníka Českých drah vymáhat peníze, za škody způsobené špatným jednáním. Zároveň proběhlo i stamilionové vypořádání se SŽDC za práce, které již proběhly. \n\nV současnosti tvoří Hlavní nádraží několik budov. Hlavní z nich je podzemní odbavovací hala z roku 1977 s rozměry přibližně 120 x 60 metrů. V její vstupní části se nachází také přístup do metra. Podzemní hala je rozdělená na dvě patra, v nich se nachází obchody, restaurace a rychlé občerstvení, pokladní přepážky pro nákupy jízdenek, místa na sezení a další služby jako sprchy, toalety, směnárny, bankomaty, úschovny kol a zavazadel. Pro veřejnost je přístupná i Fantova budova, která dříve sloužila k odbavování cestujících. V současnosti se v ní nachází kavárna, místa k sezení, přístup na 1. nástupiště a k magistrále – na stanoviště autobusů a parkoviště.\n\nV dolní části podzemní haly se nachází pokladny a informační přepážky Českých drah (ČD Centrum\")\", kde lze zakoupit i jízdenky na hromadnou dopravu. Vedle se nachází pokladny dopravců RegioJet a LEO Express. Pro cestující vyšších tříd a vlaků vyšší kvality ČD (např. SuperCity) je zde salónek a čekárna (ČD Lounge\")\" zasvěcená siru Nicholasi Wintonovi.\n\nDo vlaků se nastupuje přes 8 nástupišť a celkem 24 nástupních hran. K nástupištím vedou z druhého patra podzemní haly 3 podchody – jižní, střední (hlavní) a severní. Východně od nástupišť se nachází terminál sloužící při nakládání nebo vykládání automobilů na autovlak.\n\nNa nádraží vede linka C pražského metra – stanice Hlavní nádraží. Přístup do ní se nachází v podzemní odbavovací hale. Tramvaje jsou dostupné ze zastávky \"Hlavní nádraží\", která se nachází přibližně 250 metrů od východu z nádraží. Nad novou nádražní halou se před vchodem do historické budovy u Severojižní magistrály nachází také autobusová zastávka, ze které vyjíždí různé mezinárodní i vnitrostátní spoje včetně nočních linek 905 a 911 a na letiště Václava Havla Praha odsud odjíždí v intervalu 15 až 30 minut linka Airport Express (AE). Nachází se zde také placená parkoviště a stanoviště taxi. Poblíž je také Masarykovo nádraží, nachází se ve vzdálenosti 500 metrů vzdušnou čarou a 10 minut chůze.\n\nV parku před nádražím (oficiálně Vrchlického sady, lidově zvaném \"Sherwood\") se často vyskytují bezdomovci a narkomani a místo je také nechvalně známé jako křižovatka mužské homosexuální prostituce. Objekt patří pod Prahu 1. Ta měla začít s rekonstrukcí parku již v roce 2009, k rekonstrukci však zatím nedošlo. Dříve nebylo bezpečno ani v prostoru samotné odbavovací haly, po rekonstrukci dokončené v roce 2011 se ale stav výrazně zlepšil.\n\nI přes přístavbu nástupišť a rozšíření kolejiště je nádraží vytýkána jeho nedostatečná kapacita, kvůli které nemůže pojmout některé příměstské linky.\n\nV blízké budoucnosti by měl vzniknout pěší podchod do čtvrtí Žižkov a Vinohrady, aby lidé odtud při cestě na vlak nemuseli celé nádraží zdlouhavě a složitě obcházet okolo magistrály či ilegálně a nebezpečně přecházet koleje. SŽDC o tomto projektu konkrétně začala jednat v říjnu 2016. Na nástupiště hlavního nádraží vedou tři podchody, až na Žižkov a Vinohrady by měl být prodloužen ten nejsevernější. V plánu je vyústění podchodu do křižovatky ulic Seifertova a Italská. SŽDC chce započít stavební práce až po dokončení rekonstrukce Negrelliho viaduktu, tedy nejdříve v roce 2019.\n\nVe stádiu úvah a studií je stavba Nového spojení 2, které by mělo řešit zkapacitnění průjezdu železničním uzlem Praha, napojení na železniční koridory a plánované vysokorychlostní tratě. V rámci této stavby se zvažuje rozšíření hlavního nádraží o podzemní úroveň s novými nástupišti. Tato nástupiště by měla být využívána příměstskými vlaky nejvytíženějších Linek S, zatímco dálková doprava (jak vysokorychlostní, tak standardní dálková) by měla využívat stávající nástupiště. Ohledně vedení Nového spojení 2 ani VRT není dosud rozhodnuto, uvažuje se o více zcela odlišných variantách.\n\nDlouho se jedná o pěším propojení hlavního a Masarykova nádraží, což je druhé nejrušnější nádraží v Praze. Projekt má být součástí plánované rychlodráhy z Masarykova nádraží na letiště s pokračováním do Kladna. Do úvahy připadá buď nadchod nebo podzemní pohyblivý chodník (travelátor), částka za realizaci se má blížit 400 milionům korun.\n\nHlavní nádraží je mezinárodním dopravním uzlem, vedou odtud mnoho přímých denních i nočních linek do zahraničí. Mezinárodní přímé linky provozují České dráhy ve spolupráci se zahraničními dopravci, spoje na Slovensko provozují také společnosti RegioJet, Leo Express a ARRIVA vlaky, do Vídně jezdí kromě ČD také RegioJet. Toto je stav v roce 2019:\n\nNa hlavním nádraží zastavuje množství vnitrostátních linek (pro většinu z nich jde o výchozí nebo konečnou stanici), které propojují Prahu s velkými českým městy jako např. Plzeň, Ústí nad Labem, České Budějovice, Pardubice, Hradec Králové, Brno, Olomouc či Ostrava a nebo propojují odlehlé kouty Česka, např. Ostravsko se západními Čechami nebo jižní Moravu se severními Čechami. Vlaky nižších kategorií (Os, R, Ex) zastavují také v mnoha menších městech. Pro vnitrostátní dopravu nádraží využívají vlaky dopravců České dráhy, RegioJet, LEO Express a ARRIVA vlaky. České dráhy mají síť destinací v Česku nejhustější.\n\nVyjíždí odsud také regionální příměstské linky Esko Praha provozované Českými drahami. Ty jsou zčásti začleněné do Pražské integrované dopravy (PID).\n\nRychlíky jsou integrovány do PID na těchto úsecích: R9 do Golčova Jeníkova, R10 do Poděbrad, R16 do Kařezu, R17 do Olbramovic, R18 a R19 do Kolína, R20 do Roudnice nad Labem, R21 do Mladé Boleslavi, R26 do Březnice. \n\nNa osobních vlacích jsou na elektrifikovaných tratích využívány téměř výhradně velkokapacitní vlaky řady 471 „CityElefant“. Těmi jsou vedeny vlaky linky S7 ve dvou větvích (Praha hl. n. – Řevnice a Beroun – Praha hl. n. (– Úvaly – Český Brod)), linky S9 (Benešov – Praha hl. n. – Lysá nad Labem); dále odtud jezdí některé spoje linky S2 (Kolín – Nymburk – Praha) a dva noční páry spojů linky S1 (Praha – Úvaly – Český Brod – Kolín), jejichž většina spojů jezdí z Masarykova nádraží. Pokud jde o neelektrifikované tratě, jezdí odtud linky do Mladé Boleslavi (S3), přes Prahu-Smíchov a Hostivice do Rudné u Prahy (S65), do Dobříše (S88) a do Čerčan přes Vrané nad Vltavou (S8).\n\n\n"}
{"id": "97127", "url": "https://cs.wikipedia.org/wiki?curid=97127", "title": "Směrování", "text": "Směrování\n\nSměrování ( , též routování) označuje v informatice určování cest datagramů v prostředí počítačových sítí. Směrování zajišťují nejen routery, ale i koncové stanice (při vysílání) a jeho úkolem je doručit datagram (resp. paket) adresátovi, pokud možno co nejefektivnější cestou. Směrování zajišťuje síťová vrstva modelu ISO/OSI a je využíváno v lokálních sítích LAN i na Internetu, kde jsou dnes směrovány zejména IP datagramy. Síťová infrastruktura mezi odesílatelem a adresátem paketu může být velmi složitá, a proto se směrování zpravidla nezabývá celou cestou paketu, ale řeší vždy jen jeden krok, tj. komu datagram předat jako dalšímu.\n\nSměrovací proces lze zhruba přirovnat k cestě autem. Přijedete ke křižovatce, podíváte se na ukazatele a podle nich se rozhodnete, kam se dát. Řekněme, že jedete do Prahy a Praha je značena vpravo. Zabočíte tedy doprava a neřešíte, jak budete postupovat na další křižovatce. Teprve když na ni dojedete, prohlédnete si zdejší sadu ukazatelů a provedete další rozhodnutí (např. pojedete rovně). A tak dále, dokud nedorazíte do cíle. Podobně každé směrující zařízení v sobě má sadu pravidel (ukazatelů směru), která říkají, kam se mají předávat pakety směřující k určeným cílům. Podle nich data předá některému ze sousedů a tam se rozhodovací proces bude opakovat podle zdejších pravidel. V každém uzlu sítě není možné z kapacitních důvodů uvádět pravidla pro dosažení všech cílů. Proto jsou pravidla při směrování zobecňována podobně, jako při cestě autem, kdy jsou na křižovatkách uvedeny vždy jen důležité cíle (buď v bezprostřední blízkosti nebo obecné dálkové cíle).\n\nSměrovací tabulka () obsahuje informace, které jsou nutné při rozhodování o směrování. Je uložena, používána a může být i vytvářena v aktivních uzlech sítě (router, stanice apod.). Záznamy jsou ve směrovací tabulce rozděleny do řádků, přičemž každý obsahuje jednu směrovací informaci. Řádky jsou seřazeny od nejkonkrétnějších (nejdelší maska sítě) po nejobecnější (kratší maska sítě), přičemž posledním záznamem je generalizovaný odkaz (implicitní brána) na nejbližší router, kterým v případě sítí používajících TCP/IP „vede cesta do Internetu“ (implicitní brána, ). Každý záznam (tj. řádek) ve směrovací tabulce obsahuje několik informací (ne nutně v uvedeném pořadí, typicky bývají zaznamenány další údaje, které nejsou pro výklad nezbytně nutné, tabulka je pro IP sítě):\n\n\nPokud je po přijetí IP datagramu zjištěno, že není určen pro toto zařízení, měl by nutně být předán dále tak, že bude předán podle záznamů ve směrovací tabulce dalšímu cíli. V každém IP datagramu je uvedena IP adresa cíle, pro který je určen. Tato cílová IP adresa je porovnávána postupně se všemi záznamy ve směrovací tabulce. Tabulka je setříděna podle délky masky v jednotlivých záznamech od nejdelších (nejvíce jedniček zleva) po nejkratší (nejméně jedniček zleva), což vyjadřuje velikost cílových podsítí. Nejprve jsou tedy záznamy pro jednotlivé počítače nebo malé podsítě a teprve dále jsou záznamy pro postupně větší a větší podsítě. Postup porovnání s každým záznamem ve směrovací tabulce je následující:\n\n\nPodle vzniku záznamů ve směrovací tabulce hovoříme o statickém nebo dynamickém směrování.\n\nPři statickém (též neadaptivním) směrování nejsou za běhu stanice záznamy ve směrovací tabulce nijak aktivně měněny. Může je do ní zapsat správce počítače (typicky podle údajů poskytnutých správcem příslušné počítačové sítě) nebo jsou do tabulky zapsány při startu počítače. Záznamy mohou být uchovány v konfiguračním souboru (v Microsoft Windows pak v registrech) nebo poskytovány například pomocí protokolu DHCP.\n\nStatické směrování typicky používají koncové stanice nebo routery v malých počítačových sítích (LAN), protože záznamy není nutné v průběhu činnosti zařízení měnit a nebo proto, že jsou záznamy jednoduché.\n\nDynamické (adaptivní) směrování průběžně reaguje na změny v počítačové síti (přidávání nebo odebírání podsítí) a přizpůsobuje jim obsah směrovací tabulky. Podle způsobu, jakým si jednotlivá zařízení vyměňují informace o změnách v počítačové síti, lze dynamické směrování rozdělit do několika základních skupin (které se vzájemně prolínají a kombinují). Pro distribuci těchto informací mezi směrovači se používají různé směrovací protokoly (viz níže).\n\n\n\n\nDále vypsaná směrování nejsou široce používána, jsou uvedena pro ucelený přehled:\n\n\n\n\n\nJelikož jsou rozměry Internetu obrovské, je v něm směrování realizováno hierarchicky. Celý Internet je rozdělen na autonomní systémy ( ). Autonomní systém je část sítě s jednotnou směrovací politikou vůči zbytku Internetu. Typickým příkladem je síť jednoho poskytovatele Internetu a jeho připojených zákazníků. Uvnitř autonomního systému se typicky používá směrovací protokol IGP ( ). Předávání směrovacích informací mezi autonomními systémy řeší směrovací protokol EGP ( ).\n\n\n"}
{"id": "97132", "url": "https://cs.wikipedia.org/wiki?curid=97132", "title": "Dynastie čínské historie", "text": "Dynastie čínské historie\n\nDynastie čínské historie tvoří kontinuální řadu dynastií od třetího tisíciletí před naším letopočtem až do roku 1911.\n\nPodle legend byli prvními vládci Číny Tři vznešení a pět vladařů — bohové a mýtické bytosti, na jejichž autoritu se později dovolávali čínští učenci a kteří byli dáváni za vzor následujícím panovníkům.\n\nPo legendárním období \"Tří vznešených a pěti vladařů\" nastoupily první tři pololegendární dynastie Sia, Šang a Čou. Od dynastie Šang se každá dynastie odvolávala na mandát Nebes (天命 \"tiānmìng\"), kterým byla posvěcena vláda dynastie v Podnebesí (tchien-sia 天下 \"tiānxià\"). Poprvé tak učinila právě dynastie Šang, aby ospravedlnila svržení dynastie Sia.\n\nŘíše, vytvořené jednotlivými dynastiemi, jsou nazývány zpravidla jménem vládnoucí dynastie a až do vyhlášení dynastie Čchin vládnou jejich panovníci jako králové (王 pinyin: \"wáng\"), či knížata (vévodové, princové) (公, kung, pinyin: \"gōng\"). Teprve Jing Čeng (嬴政 pinyin: \"yíng zhèng\") — poté, co roku 221 př. n. l. sjednotil Čínu — vládl jako První císař (š'chuang-ti 始皇帝 pinyin: \"shǐ huángdì\"). Titul \"ti\" (帝 pinyin: \"dì\") — na Západě překládaný jako \"císař\" — je pak používán pro většinu následujících panovníků, až do svržení dynastie Čching v roce 1911.\n\nKaždá dynastie se dále dělila na období panování jednotlivých panovníků — takzvaných \"ér\" (nien-chao TZ: 年號 ZZ: 年号 pinyin: \"niánhào\"). Každý vládce vyhlašoval jméno éry své vlády a až do nástupu dynastie Ming nebylo neobvyklé, že jeden panovník vyhlásil postupně několik ér (Kao-cung (高宗 \"gāo zōng\") z dynastie Tchang jich během své vlády v letech 650 až 683 vyhlásil dokonce 14). Zakladatel dynastie zpravidla vyhlašoval éru své vlády spolu s vyhlášením nové dynastie. Éry dalších nástupců se počítaly zpravidla od následujícího čínského nového roku. Doba trvání každé éry pak sloužila i k počítání času, takže například rok 1651 je sedmým rokem éry Šun-č’ (順治). Velice často je pak jméno éry zaměňováno za jméno císaře, takže císař Fulin je pak známější jako císař Šun-c’ (což bylo jméno, které si Fulin zvolil pro pojmenování éry své vlády), etc…\n\nV historii Číny dále figuruje řada malých a relativně krátkodobých dynastií, které se zpravidla neuvádějí v seznamech čínských dynastií. Jedná se o dynastie vyhlášené většinou vzbouřenci, rebely a uzurpátory, kteří se (stejně jako zakladatelé většiny ostatních dynastií) vzbouřili proti aktuálně vládnoucí dynastii a pokusili se jí svrhnout. Nikdy ale nezískali potřebnou podporu a moc a do několika měsíců či let byla jejich rebelie potlačena. Takové dynastie se vyznačují tím, že nikdy nezískaly vládu nad celou Čínou (kontrolovaly jenom některé provincie) a měly mnohdy třebas jenom jediného panovníka (ten se tituloval buď jako král, či jako císař), který ale vyhlásil jméno éry své vlády. To, že tyto dynastie měly krátkého trvání a minimum panovníků ale nesmí vést k domněnce, že byly úplně bezvýznamné. Alespoň některé z nich významně zasáhly do čínských dějin:\n\nWu Ce-tchien (武則天 \"wǔ zétiān\") — jedna z konkubín tchangského císaře Kao-cunga (高宗 \"gāo zōng\") — se ujímá vlády za nemocného císaře a po jeho smrti vyhlašuje v říjnu 690 dynastii Čou (周 \"zhōu\") a jako císařovna Šeng-šen (聖神 \"shèngshén\") pak vládne až do února 705 jako jediná císařovna čínské historie.\n\nKoncem vlády dynastie Ming se vlivem hladomorů, katastrofálního stavu císařské pokladny a vojenské nemohoucnosti dynastie rozmohli na venkově bandité. Časem se mezi nimi vyprofilovali dva nejvýznamnější vůdcové Li C'-čcheng (李自成 \"lǐ zìchéng\") a Čang Sien-čung (張獻忠 \"zhāng xiànzhōng\").\nČang Sien-čung vyhlašuje dynastii Ta Si (大西 \"dà xī\", česky: „Velký Západ“) v červenci 1643 po dobytí Wu-čchangu (武昌 \"wǔchāng\") v provincii Chu-pej (湖北 \"húběi\") v centrální Číně, který prohlásil hlavním městem nové dynastie a sebe tituloval jako „Velkého krále Západu“ (Ta Si wang 大西王 \"dà xī wáng\").\nLi C'-čcheng vyhlásil dynastii Ta Šun (大順, \"dà shùn\", česky: „Velká Poslušnost“) po dobytí Si-anu (西安 \"xī'ān\") v provincii Šen-si (TZ: 陝西 ZZ: 陕西 \"shănxī\") v listopadu 1643. Za „Krále velkého Šun“ (Ta Šun wang 大順王 \"dà shùn wáng\") se prohlašuje na čínský Nový rok 8. února 1644.\nObě vyhlášené dynastie převzaly model správy podle mingského vzoru a dál bojovaly nejenom proti dynastii Ming a nastupující dynastii Čching, ale i samy mezi sebou. 3. června 1644 (tedy po více než dvou měsících od dobytí Pekingu) se Li C'-čcheng prohlašuje císařem dynastie Ta Šun. Záhy ale musí prchat před spojenými silami mingského generála Wu San-kueje (吳三桂 \"wú sānguì\") a čchingských Korouhví.\nV létě 1644 Čang Sien-čung přesunuje pod tlakem Mingů i Li C'-čchenga svoje království do S’-čchuanu (四川 \"sìchuān\"). Konec této dynastie přišel v listopadu 1646, když byla Čang Sien-čungova armáda poražena čchingskou armádou, Čang Sien-čung zajat a posléze popraven.\nLi C'-čchengova Ta Šun skončila ještě dříve a to v dubnu 1645, kdy byl po dlouhodobém pronásledování mingským generálem Wu San-kuejem (podporovaným čchingskými jednotkami) buďto zabit, a nebo spáchal sebevraždu.\n\nDalší relativně významnou dynastií „samozvanců“ byla počátkem roku 1674 vyhlášená dynastie Čou (周 \"zhōu\"), kterou vyhlásil bývalý mingský generál Wu San-kuej na jihozápadě Číny v Jün-nanu (TZ: 雲南 ZZ: 云南 \"yúnnán\") během takzvané Rebelie tří samozvanců (三反之亂, pinyin: \"sān fàn zhī luàn\", český přepis: San Fan Č' Luan) a která trvala až do roku 1681.\n\nKromě výše uvedených dynastií ovládaly některé části historické Číny v různých obdobích i jiné nečínské dynastie:\n\n\n\n"}
{"id": "97139", "url": "https://cs.wikipedia.org/wiki?curid=97139", "title": "Lucie Bílá", "text": "Lucie Bílá\n\nLucie Bílá, vlastním jménem Hana Zaňáková (* 7. dubna 1966 Otvovice), je česká zpěvačka populární hudby a herečka. Mezi její největší hity patří mimo jiné „Láska je láska“, „Trouba“, „Jsi můj pán“ či „eSeMeS“. Mimoto je společnicí ve firmě FANTAZMA, spol. s r. o., která provozuje Divadlo Ta Fantastika.\n\nNarodila se ve středočeských Otvovicích do slovensko-české rodiny. Hodiny zpěvu absolvovala již na Lidové škole umění (dnešní ZUŠ). Dříve, než se proslavila na poli showbyznysu, vyučila se dámskou krejčovou. První zkušenosti na hudebních pódiích získávala jako členka skupin Rock-Automat, Arakain a Vitacit.\n\nV 80. letech si jí všiml producent Petr Hannig, vymyslel jí pseudonym Lucie Bílá a napsal pro ni písně \"Neposlušné tenisky\" a \"Horší než kluk\". Pořádný úspěch ji teprve čekal v příštím desetiletí, kdy prošla nejznámějšími muzikály uváděnými v České republice (\"Les Misérables\", \"Dracula\", \"Krysař\"), vydala řadu sólových alb, podílela se na několika filmech (jako zpěvačka i jako herečka) a po několik let se pevně držela na výsluní popularity ve výroční anketě Český slavík.\n\nV letech 1984-1986 působila též v heavy-thrash metalové kapele Arakain, kde s Alešem Brichtou tvořili pěvecký duet. Poté, co se soustředila na sólovou kariéru, z Arakainu odešla, avšak každých pět let s kapelou znovu vystupuje na výročních koncertech. V současné době mají za sebou turné uskutečněné ke třiatřicetiletému výročí založení skupiny.\n\nV roce 1989, krátce před sametovou revolucí, se Lucie Bílá seznámila s bývalou dětskou filmovou hvězdou Tomášem Holým. Jejich vztah asi po šesti měsících ukončila Tomášova autonehoda a jeho následné úmrtí.\n\nV březnu 1995 porodila syna Filipa ze vztahu s Petrem Kratochvílem, partnerství ale Kratochvíl neudržel kvůli aféře s Pavlínou Babůrkovou, vítězkou Miss Československo 1992.\n\nRoku 1997 vyšlo její společné album s Karlem Gottem jménem \"Duety\", které přineslo mj. jejich společné hity Co sudičky přály nám, Sen v nás zůstává a další. V tomtéž roce absolvovali veliké turné po Čechách a Moravě.\n\nV roce 2002 se nakrátko provdala za hudebníka Stanislava Penka v Lanškrouně. Po rozvodu s ním nějakou dobu žila jen se svým synem Filipem. V den svých čtyřicátých narozenin se 7. dubna 2006 na českém konzulátě v Miláně v Itálii provdala podruhé, jejím manželem se stal muzikant Václav Noid Bárta. Za svědky jim šli Luciin bratr Karel Zaňák a kamarád ženicha Martin Lébl. Dne 1. září 2008 byl oficiálně oznámen jejich rozvod.\n\nOd roku 2010 je porotkyní v televizní show Česko Slovensko má talent, kterou od 29. srpna 2010 již pátý rok vysílá Prima TV a TV JOJ. Zahrála si také jednu z hlavních rolí v muzikálovém filmu \"V Peřině\" (pod taktovkou F. A. Brabce), který měl premiéru v roce 2011. Je patronkou projektu „For You“ („Pro vás, pro ženy“).\n\nV roce 2017 vyšel u příležitosti zpěvaččiných padesátin a třicetiletého výročí na scéně dokument \"Nebe, peklo, Lucie\".\n\n\"Černobílé turné\" začalo v roce 2013, kdy je navštívilo 50 000 lidí. Lucie projela osm měst v České republice (Praha, Plzeň, Ostrava, Zlín, Brno, Pardubice, Liberec, České Budějovice) a dvě města na Slovensku (Bratislava, Košice). Díky velkému zájmu (a také aby mohlo být natočeno DVD) se akce opakovala pod názvem \"Černobílé turné 2014\". S ním navštívila jen pět měst (z toho dvě slovenská). Lucii doprovázelo několik techniků, hudebníků, klavírista Petr Malásek, taneční skupina The Pastels, světlomalíř Alex Dowis a mnozí další. Tuto audiovizuální show navštívilo mnoho známých osobností, ale hlavně fanoušci Lucie. Díky tomuto turné vznikly dvě nové písničky: „Stop“ a „Jsem to já“.\n\n\n\n\nDne 28. října 2014 ji prezident Miloš Zeman udělil státní vyznamenání ČR – medaili Za zásluhy I. stupně.\n\n\n"}
{"id": "97141", "url": "https://cs.wikipedia.org/wiki?curid=97141", "title": "Alexandre Dumas mladší", "text": "Alexandre Dumas mladší\n\nAlexandre Dumas mladší (27. července 1824, Paříž – 27. listopadu 1895, Marly-le-Roi) byl francouzský prozaik a dramatik, nemanželský syn slavného francouzského spisovatele Alexandra Dumase staršího.\n\nAlexandre Dumas mladší se narodil 27. července roku 1824 jako nemanželský syn slavného francouzského spisovatele Alexandra Dumase staršího. Jeho dětství bylo touto skutečností dosti poznamenáno, neboť byl vychováván po penzionátech. Jako mladý muž žil bohémským životem a na živobytí si vydělával literární tvorbou. Po neúspěšném básnickém debutu \"Hříchy mládí\" (Péches de jeunesse, 1847) šel nejprve ve stopách svého otce. Zejména romány \"Dobrodružství čtyř žen a jednoho papouška\" (Les Aventures de quatre femmes et d'un perroquet, 1847) a \"Jindřich Navarský\" (Henri de Navarre, 1851) nezapřou otcův vliv. Současně však začal psát realistické romány, kriticky zobrazující sociální poměry společnosti, z nichž nejznámější je \"Dáma s kaméliemi\" (La Dame aux camélias, 1848). K napsání románu inspiroval Dumase život mladé kurtizány Marie Duplessis, se kterou se seznámil v Saint-Germain-en-Laye, kde od roku 1844 žil po určitou dobu společně se svým otcem. V tomto románu zaujal na svou dobu tak revoluční postoj k sociálnímu postavení padlé ženy, že následná dramatizace z roku 1852 byla cenzurou dlouho zadržována. Její uvedení se však stalo Dumasovým skutečným triumfem (hra inspirovala například italského skladatele Giuseppe Verdiho k napsání opery La traviata) a Dumas se obrátil k divadlu. Ve svých hrách, které vyvolaly mnohé polemiky v tehdejším společenském životě, kriticky zobrazoval mravy druhého císařství, řešil problémy nemanželských dětí, rozvodů, cizoložství, kuplířství atp., zabýval se právy žen, napadal předsudky společnosti a bojoval tak za uzdravení národa oslabeného zhýralstvím a falešnou morálkou.\n\nDumas svým dílem posílil realismus na francouzských divadelních scénách. Roku 1874 byl zvolen členem Francouzské akademie, byl několikrát předsedou Společnosti dramatických autorů a roku 1894 obdržel Řád čestné legie. Zemřel 27. listopadu roku 1895.\n\nKatolická církev zařadila „všechny milostné romány\" (\"omnes fabulae amatoriae\") Alexandra Dumase mladšího i jeho esej „Otázka rozvodu\" (\"La question du divorce\") na Index zakázaných knih.\n\n\n\n\n\n\n"}
{"id": "97144", "url": "https://cs.wikipedia.org/wiki?curid=97144", "title": "Rheia", "text": "Rheia\n\nRheia (řecky Ῥέα, latinsky \"Rhea\" nebo \"Ops\") je v řecké mytologii manželkou Titána Krona, matkou Hestie, Démétry, Héry, Háda, Poseidóna a nejvyššího boha Dia.\n\nRheia je v řecké mytologii podle Pelasgického mýtu o stvoření světa dcerou Eurynomé a hada Ofióna. Spolu s Kronem je jako každý z Titánů přidělena jedné z hvězdných mocností, v jejím případě to je Saturn. Podle Homérského mýtu o stvoření světa je nejen Kronovou manželkou, ale i sestrou, měli stejné rodiče i jako ostatní Titáni - Úrana a Gaiu.\n\nGaia se stala manželkou Úrana, když ovládl svět a zplodili dvanáct potomků, Titánů jménem Ókeanos, Koios, Kríos, Hyperíón, Íapetos a Kronos a Titánky jménem Theia, Rheia, Mnémosyné, Foibé, Themis a Téthys.\n\nV době, kdy byl Kronos vládcem světa, obával se, aby jeho potomci proti němu nepovstali tak, jako on povstal proti svému otci. Proto každého novorozence spolkl a chystal se pohltit i dalšího očekávaného potomka. Rheia se však ukryla na Krétě a v hluboké jeskyni tajně porodila syna, který dostal jméno Zeus. Kronovi odevzdala kámen v plenkách a on ho spolkl.\n\nZeus vyrůstal pod ochranou nymf a horských démonů. Když dospěl, vzbouřil se proti otci a donutil ho vyvrhnout z útrob všechny děti. Po desetiletí tvrdých bojů ho zbavil vlády.\n\nRheie se dostalo zadostiučení: její syn Zeus se stal nejvyšším bohem a panovníkem nad nebem a zemí; Poseidón se stal vládcem moře, Hádés podsvětí. Rovněž její dcery byly mocnými bohyněmi.\n\nByla silně spojena s Kybelé (lat. též Cybele). V římské mytologii byla Magna Mater deorum Idaea a identifikována s Ops.\n\nV umění, byla Rhea obvykle zobrazována na voze taženém dvěma lvy, a ne vždy byla od Kybele rozlišitelná.\n\nV Římě byla uctívána pod jménem Rhea nebo Ops.\n\nV Homérovi je Rhea matkou bohů, i když ne univerzální matkou jako Kybelé, se kterou byla později identifikována. Původním střediskem jejího uctívání byla Kréta, kde údajně ukryla Dia.\n\nV dávných dobách zdůvodňovali Řekové podobnost Rheie s Kybelé tím, že Rheia uprchla před Kronem ze svého sídla na Krétě do divokých hor v Anatolii (Strabon. 469, 12). Jiní spisovatelé měli obrácený pohled (Vergilius, Aeneis III) a ten bude zřejmě pravdivější, že kulturní a obchodní styky s pevninou přinesly na Krétu i kult uctívání Asijské velké matky, která se pak stala krétskou Rheiou.\n\nV řecké mytologii (podle homérského mýtu) je symbolem Rheie Měsíc. Dalším jejím symbolem je labuť, protože je to jemné zvíře. Dalším jejím symbolem jsou dva lvi, kteří táhnou její vůz.\n\nRhea byla nejvíce zobrazována v kombinaci s ostatními bohy, jako např. s Démétér. Často je zobrazována jako matka bohů, nejčastěji pak jak sedí na Omfalu. Některá zobrazení se také zabývají Gigantomachií, kde se Rhea nachází na straně olympských bohů.\n\n\n"}
{"id": "97151", "url": "https://cs.wikipedia.org/wiki?curid=97151", "title": "Okeanos", "text": "Okeanos\n\nOkeanos (též \"Ókeanos\", řecky Ωκεανός, latinsky \"Oceanus\") je v řecké mytologii podle Pelasgického mýtu o stvoření světa synem Eurynomé a hada Ofióna. Spolu s Téthys je jako každý z Titánů přidělen jedné z hvězdných mocností, v jeho případě to je Venuše. Podle Homérského mýtu o stvoření světa je synem boha nebe Úrana a matky Země Gaie: je nejstarším z Titánů.\nGaia se stala manželkou Úrana, když ovládl svět a zplodili dvanáct potomků, Titánů jménem Ókeanos, Koios, Kríos, Hyperíón, Íapetos a Kronos a Titánky jménem Theia, Rheia, Mnémosyné, Foibé, Themis a Téthys.\n\nV mnoha variantách války mezi Titány a Olympskými bohy, nebo také Titanomachii, se Ókeanos spolu s Prométheem a Themidou nepostavil na stranu Titánů, ale zůstal stranou celého konfliktu. Ve většině variacích tohoto mýtu Ókeanos také odmítl sympatizovat s pozdější vzpourou proti svému bratru Kronovi.\n\nVšichni bohové ho mají v úctě, i když se s nimi neschází.\n\nSe svou manželkou a sestrou Téthyií má množství potomků: Ókeanos je básnicky květnatě zmiňován jako otec potoků a řek a tedy jako předek říčních bohů. Zejména všech řek, které ústí do moře (také Dunaje, tehdy zvaného Istros). Měli tři tisíce dcer Ókeanoven a stejně tolik synů.\n\nÓkeanos je po Diovi ze všech bohů nejdůstojnější a antická představa jeho podoby je známa z nečetných vázových maleb a reliéfů.\n\nNa helénských a římských mozaikách byl tento Titán často zobrazovaný s vrchním tělem svalnatého a vousatého muže s parohy, a spodní částí těla ve tvaru hada (srov. Týfón). Na fragmentech starobylé nádoby (Britské muzeum 1971.11-1.1) z roku kolem 580 př.n.l. je mezi bohy na svatbě Pélea s nymfou Thetis i Ókeanos s rybím ocasem, který v jedné ruce třímá rybu a ve druhé hada, symboly štědrosti a proroctví. Na římských mozaikách může nést kormidelní veslo a kolébku lodi.\n\nSám se objevuje pouze v jednom mýtu jako zástupce starého světa, který je ohrožován Héraklem. Hérakles na cestě za jablky Hesperidek křižoval oceán ve zlaté číši ve tvaru leknínu, vypůjčené od Hélia. Ókeanos však chtěl Hérakla vyzkoušet a tak začal číši na vlnách houpat. Hérakles se však rozzlobil a vytáhl svůj luk, což Ókeana polekalo a rychle vlny uklidnil. Cesta Hérakla na Sluneční číši byla častým tématem antických malířů nádobí.\n\nV Iliadě bohatá ikonografie Achillova štítu, který vyrobil sám Héfaistos, obsahuje stvoření světa Ókeanem:\nKdyž Odysseus a Nestór chodí podél břehu bouřícího moře (Iliada ix.182), jejich modlitby jsou adresované „velkému mořskému bohu, který opásal svět“. A tím je Ókeanos a ne Poseidón, ke komu směřují jejich myšlenky.\n\nByl bohem nesmírného hlubokého proudu, který obtékal celou zemi. Přesněji řečeno, Ókeanos byl oceánský rovníkový proud, ve kterém plavala \"obyvatelná polokoule (Oikúmené).\"\n\nŘecké mýty rozlišují mezi Ókeanem, bohem vnějších moří (přístupné jen bohům a hrdinům) a bohem Pontem - bohem vnitřních moří (přístupné všem lidem).\n\nNěkteří učenci věří, že Ókeanos původně představoval všechny mořské vody, včetně Středozemního moře a Atlantského oceánu, dvě největší vodní plochy, známé starým Řekům. Později však, se zpřesňováním geografických představ o světě, Ókeanos představoval spíše boha neznámých a vzdálených vod Atlantského oceánu, zatímco za boha Středozemního moře byl považován Poseidón.\n\n\n"}
{"id": "97154", "url": "https://cs.wikipedia.org/wiki?curid=97154", "title": "Max Brand (spisovatel)", "text": "Max Brand (spisovatel)\n\nMax Brand, vlastním jménem Frederick Schiller Faust (29. května 1892, Seattle – 12. května 1944, Itálie) byl významný americký spisovatel westernů.\n\nPsal většinou pod různými pseudonymy (např. George Owen Baxter, Evan Evans, David Manning), ale dnes je znám pouze jako Max Brand. Narodil se v Seattle, vyrůstal v centrální Kalifornii a později pracoval jako honák krav na jednom z mnoha místních hospodářství. Studoval na kalifornské univerzitě v Berkeley, ale nedosáhl titulu, protože byl jako domnělý výtržník vyloučen.\n\nUž na škole začal psát své příběhy, které poměrně úspěšně prodával do novin a časopisů a stal se brzo populární, zejména jako autor dobrodružných příběhů z Divokého západu. Kromě toho psal také filmové scénáře pro Hollywood a hodně cestoval. Za druhé světové války působil jako válečný dopisovatel a při bojích v Itálii byl smrtelně raněn.\n\nZa svůj život napsal více než 500 románů a povídek nejrůznějších žánrů, dodnes však přežily pouze jeho literární westerny založené na osobní znalosti práce kovboje a na velice dobrém propracování charakterů jednajících postav.\n\n\n"}
{"id": "97159", "url": "https://cs.wikipedia.org/wiki?curid=97159", "title": "Volby v Česku", "text": "Volby v Česku\n\nVolby v Česku jsou založeny na zásadách všeobecnosti, tajnosti a rovnosti hlasů. Přímo se volí do Evropského parlamentu, do krajských zastupitelstev, do obecní samosprávy (obecní zastupitelstva a zastupitelstva městských částí a obvodů ve městech, kde městské části nebo obvody existují), do Senátu a do Poslanecké sněmovny. Nepřímo poslanci a senátory se v Česku volil prezident, ale od roku 2013 je volen přímo. Volby probíhají na základě příslušných zákonů a osoba je do funkce volena na dobu určitou.\n\nPrvní Poslanecká sněmovna České republiky byla zvolena v roce 1992 ještě v rámci Československa jako Česká národní rada. Volby do Poslanecké sněmovny se konají na základě poměrného systému s kandidátkami politických stran či jejich koalic. Kandidátní listiny jsou vázané s možností preferenčních hlasů. V letech 1990–1998 bylo možné dát 4 preferenční hlasy, v letech 2002–2006 pak pouze 2 preferenční hlasy. V roce 2006 byla na návrh poslanců Robina Böhnische, Zdeňka Koudelky a Oldřicha Němce přijata změna volebního zákona, která zvýšila počet preferenčních hlasů voličů ze 2 na 4 a snížila nutné procento preferencí ze 7 na 5 % pro posunutí kandidáta na kandidátce do Poslanecké sněmovny, což bylo poprvé užito při volbách v květnu 2010. Pro vstup do Poslanecké sněmovny musí strana získat alespoň 5 % hlasů – uzavírací klauzule.\n\nČesko je jedna z málo zemí na světě, ve které volby probíhají během dvou dní.\n\nPoslední: Volby do Senátu Parlamentu České republiky 2018\n\nPoslední: Volba prezidenta České republiky 2018\n\nPoslední: Volby do Evropského parlamentu v Česku 2019\n\nPoslední: Volby do zastupitelstev krajů v Česku 2016\n\nPoslední: Volby do zastupitelstev obcí v Česku 2018\n\n\n"}
{"id": "97165", "url": "https://cs.wikipedia.org/wiki?curid=97165", "title": "Max Brand", "text": "Max Brand\n\nJméno a příjmení Max Brand má více známých nositelů:\n\n"}
{"id": "97167", "url": "https://cs.wikipedia.org/wiki?curid=97167", "title": "Jizerka (Kořenov)", "text": "Jizerka (Kořenov)\n\nOsada Jizerka (: ) je jednou z částí obce Kořenov v okrese Jablonec nad Nisou.\n\nJizerka je dnes střediskem letní a zimní turistiky. Má silniční spojení se zbytkem Kořenova (konkrétně s Horním Polubným), v zimních měsících však bývá občas zcela odříznuta od světa sněhovými závějemi. Zástavba vsi je od roku 1995 chráněna jako vesnická památková rezervace.\n\nLeží na Malé Jizerské louce mezi Vlašským a Středním jizerským hřbetem Jizerských hor ve výšce 862 m n. m., což z ní dělá nejvýše položenou osadu Jizerských hor.\n\nOsadou protéká potok Jizerka, do něj se zde vlévají Sklářský a Safírový potok. Podle potoka je osada také pojmenovaná, někdejší název Vilémova výšina z roku 1815 po synu tehdejšího majitele panství Clam-Gallase se neujal. Nedaleko osady, podél horské silnice na Smědavu, se nachází národní přírodní rezervace Rašeliniště Jizerky.\n\nOsada je poprvé písemně zmíněna v roce 1539 v registru pražského archivu ve sporu o hranice mezi českým panstvím navarovským a německým frýdlantským jako odlehlé obydlí čihařů a ptáčníků. Výsledkem tohoto sporu byl odprodej osady a jejího okolí do majetku frýdlantského panství roku 1591. Od 15. století byla navštěvována italskými prospektory hledajícími drahokamy na Safírovém potoce. Ti zde hledali celou řadu drahých kamenů, byly mezi nimi například rubíny, modré safíry, spinely, topazy a v neposlední řadě nerost ilmenit, který byl pojmenován místními jako izerín. Roku 1769 měla osada celkem 7 domů.\n\nV roce 1828 založil sklář Franz Anton Riedel první sklářskou huť v osadě. Vyrábělo se v ní duté sklo a skleněné tyče. Druhá sklářská huť vznikla roku 1866 a fungovala až do roku 1911.\n\nJizerka byla v letech 1850–1936 součástí obce Bílý Potok, v letech 1936–1959 samostatnou obcí.\n\n\nV osadě Jizerka bydlí odloučen od veřejnosti bývalý komunistický pohlavár Lubomír Štrougal. Jednu z nemovitostí, tzv. starou celnici, zakoupil i miliardář Petr Kellner. Na místě původní budovy vystavěl její repliku, podařilo se mu též zlegalizovat stavební úpravy provedené bez povolení předchozím majitelem. Bylo to vůbec poprvé co se na Jizerce objevil stavební jeřáb. Kellner též získal povolení na vybudování heliportu.\n\nV údolí řeky Jizerky a údolí hraničního úseku Jizery se nachází takzvaná „rezervace tmy“ neboli Jizerská oblast tmavé oblohy ( \"Izerski Park Ciemnego Nieba\"), která byla zřízena za účelem informování široké veřejnosti o problematice světelného znečištění. Má popularizovat noční životní prostředí i podpořit turistický ruch. Na čtyřech místech byly umístěny informační tabule s různými tématy o noční obloze a světelném znečištění. Vedoucí Správy Chráněné krajinné oblasti Jizerské hory vysvětluje, že jde víceméně o proklamativní záležitost a neformální dohodu, že se v oblasti nebudou používat zbytečné světelné poutače nebo lasery. V Jizerce není ani veřejné osvětlení. Chráněná oblast tmavé oblohy zaujímá téměř 75 kilometrů čtverečních a spadá do ní i bývalá polská sklářská osada Orle, dnes turistické středisko. Na Jizerce by mělo být pouhýma očima vidět kolem 1000 hvězd, ve městech asi 200 a ve velkoměstech kolem 20. Na Jizerkou jezdí pozorovat oblohu astronomové z Liberce a Jablonce, avšak na jihozápadě a západě Čech jsou ještě tmavší místa. Zakládající memorandum přijalo 20. září 2009 6 institucí: Astronomický ústav Varšavské univerzity, Astronomický ústav AV ČR, Agentura ochrany přírody a krajiny ČR – Správa CHKO Jizerské hory, nadleśnictwa Świeradów-Zdrój a Szklarska Poręba a Lesy České republiky – krajské ředitelství Liberec, po dohodě se starosty dotčených obcí. Status ochrany nemá přímou oporu v zákonech.22. května 2010 se v osadě Jizerka konal Astronomický den s pozorováním hvězd a planet a řadou odborných přednášek.\n\n\n"}
{"id": "97175", "url": "https://cs.wikipedia.org/wiki?curid=97175", "title": "Samuraj", "text": "Samuraj\n\nSamuraj byl středověký japonský bojovník, známý především svou oddaností.\n\nSamurajové byli bojovníci sloužící císaři nebo prostě svému pánu. K samurajům patřilo necelých 10% obyvatel Japonska. Společenská třída samurajů existovala od 12. století a zanikla v období reforem Meidži na konci 19. století.\n\nSamurajové se řídili morálním kodexem bušidó (\"Cesta válečníka\"), který se objevil v období válčících států a měl vliv i na japonskou císařskou armádu během druhé světové války. Největší hanbou pro samuraje bylo upadnout do zajetí a mezi samurajský zvyk patřilo uřezávání a sbírání hlav padlých nepřátel, které sloužily jako ukázka samurajovy udatnosti v boji. \n\nZ bojového umění samurajů dodnes přetrvalo mnoho škol těchto umění, např. kendžucu či jeho sportovní varianta kendó, jiu-jitsu, kjúdó aj.\n\nSamurajové ovládali také chanoyu (čajový obřad; 茶の湯), uspořádání květin ikebana či skládání básní.\n\nFilmový hold složil samurajům japonský režisér Akira Kurosawa, a to především svým nejslavnějším filmem \"Sedm samurajů\". Tento film posloužil později jako předloha pro americký snímek Sedm statečných.\n\nPůvod tohoto slova pochází z období velkých společenských změn v japonské společnosti, které proběhly v průběhu 19. století - restaurace císařství. Po roce 1869 byli příslušníci buke (武家) (třídy válečníků - \"mononofu\" (武士) nebo \"wasarau\") označeni jako „dřívější příslušníci armády“. Ve světě se však vžil japonský (kun'jomi) termín pro vazala - \"samurahi\" neboli \"samurai\" (士, 侍).\nJiná teorie říká, že původ slova souvisí s označováním vůdců ozbrojených klanů ze Severu. V upravené formě (\"gošozamura\") byli označováni též bojovníci aristokratických klanů připojených k císařskému dvoru v období Muromači. Poté došlo k fonetickému zkrácení (\"samuraj\") a významovému rozšíření na celou třídu válečníků (od nejnižších po ty, kteří měli právo jezdit na koni) s možností nosit \"daišó\" (大小, krátký a dlouhý meč).\n\nVýznam slova \"samuraj\" lze vyložit jako „ten, jenž slouží“.\n\nPro samuraje byla vždy nejdůležitější čest. Například v boji nebylo pro samuraje nejhorší zemřít, ale padnout do zajetí. Takový samuraj vždy radši požádal věznitele, aby si mohl vzít život a provést tradiční seppuku (切腹; známější je nekorektní označení harakiri).\n\nSamurajové měli právo \"kiri-sute gomen\", znamenající právo beztrestně zabít mečem kohokoliv z nižší sociální vrstvy tj. ze skupiny rolníků, řemeslníků a obchodníků, pokud tento člověk samuraje nějakým způsobem urazil.\n\nRozpárání si břicha je tak neuvěřitelný způsob, jak spáchat sebevraždu, že je to pravděpodobně ten nejznámější element samurajských mýtů. Na západě je tento způsob známý jako hara-kiri (ve skutečnosti je tento výraz vulgární a sami samurajové by ho pravděpodobně nikdy nepoužili). První významnější akty byly vykonány ve 12. století. Původní motivy pro tento způsob smrti pravděpodobně mohly být čistě praktické. Setnutí hlavy sobě samému je těžké, a jelikož za sídlo duše bylo považováno břicho (žaludek), bylo rozpárání břicha nejjednodušší a nejpřímočařejší (pokud ne nejrychlejší) způsob smrti. Vykonat seppuku vyžadovalo výjimečnou dávku odvahy a po čase se stalo samurajským privilegiem. Obyčejní lidé obvykle ukončovali život utopením se nebo oběšením se, ženy samurajů si ve většině případů prořezávaly hrdla; jenom samurajové mohli spáchat seppuku. Být obyčejně popraven znamenalo pro samuraje velkou pohanu.\nV období Edo se seppuku stala rituálem s pevně stanoveným postupem:\nNejprve byla připravena rohož tatami, na níž se umístil velký bílý polštář. Svědkové rituálu se diskrétně postavili k jedné straně. Samuraj, často oděný do bílého kimona, poklekl na polštář ve formálním stylu, na patách. Za ním a nalevo klečel jeho kaišakunin, často blízký přítel, i když jeho povinnost v tomto rituálu nebyla velmi populární. Jeho úkolem bylo ochránit sebevražedného samuraje před utrpením velké míry bolesti a to tak, že mu usekl hlavu poté, co si samuraj rozřízl břicho.\nPřed samurajem ležela na lakovaném podnose kratší katana wakizaši (společník). Když se samuraj cítil připravený, rozvázal si kimono a odhalil břicho. Jednou rukou zvedl nůž a druhou rukou z něj sňal pochvu, kterou odložil stranou. Když se takto připravil, rozřízl si břicho z levé strany na pravou. Čepel poté v ráně obrátil o 90 stupňů. Mnoho samurajů ale nemuselo vytrpět tuto neuvěřitelnou agonii, jelikož kaišakunin splnil svůj úkol při prvním náznaku samurajovy bolesti. Plně dokončený řez byl známý jako džumondži a jeho vykonání bylo považováno za velmi působivě vykonanou seppuku.\n\nJe nezbytné říci, že psychický stav samuraje byl před spácháním seppuku velmi důležitý. Známe několik příběhů o samurajích, kteří ztratili vyrovnanost a v některých případech pak byli přímo donuceni seppuku vykonat. Koneckonců, samurajové byli také jen lidé, a možná že jen díky celoživotní přípravě mohli seppuku čelit s předstíranou chladnokrevností.\n\nMezi důvody pro spáchání seppuku mohlo patřit například:\n\nAč mnoho samurajů zemřelo tímto způsobem, mnoho jich také zemřelo přirozenou smrtí.\n\nPochopitelně základním oděvním prvkem samurajského každodenního šatníku bylo kimono. Těžší kimona se nosila v zimě, v létě se používala slabší (např. z jemného hedvábí). Den, kdy se zimní kimona měnila za letní, byl tradičně první den čtvrtého měsíce (pro nás pravděpodobně první týden v květnu). Samurajské kimono bylo většinou vyrobeno z hedvábí, materiálu, který byl považován za nadřazenější bavlně či konopí, nejen kvůli vzhledu a jemnosti, ale také kvůli relativně nižší teplotě v horkém japonském létu. Přirozeně kvalita kimona velmi záležela na postavení a příjmech samuraje. Nepoužívaly se výrazně zářivé barvy či exotické motivy, jež byly známkou neskromnosti a ješitnosti. Samurajské manželky nosily vrstvy kimona a barvy podle postavení a nebo moci svého manžela. Samurajské děti byly oblékané okázale a usedlejší styl oblékání byl známkou, že se dítě blíží k věku, kdy bude považováno za dospělé. Starší samurajové tíhli spíše k odstínům šedé nebo hnědé, jako symbol jejich důstojného věku.\nNěkteří samurajové také nosili ponožky zvané tabi (足袋), které měly bílou barvu a byly uzpůsobeny ročnímu období, ve kterém byly nošeny. Obuv se skládala ze sandálů (waradži; 草鞋; slaměných) a dřeváků (geta; 下駄). Dřeváky byly spojovány s nižšími společenskými vrstvami (např. gejšy či herci kabuki (歌舞伎) byli často zobrazováni s dřeváky), ale i přesto je samurajové čas od času používali též. Používaly se také boty z medvědí kůže, především s brněním, ale od 16. století byly považovány za archaické.\n\nSamurajské meče byly připevněny k pásu (obi 帯), který byl omotán kolem pasu a vpředu přivázán. V domě samuraj mohl odložit dlouhý meč, ale vždy si při sobě ponechal alespoň nějakou formu zbroje, i kdyby jen malou dýku.\n\nVlasy byly důležitou částí samurajova vzhledu. Tradičním účesem (skoro tisíc let) byl uzel. Téměř každý, s výjimkou buddhistických kněží, nosil uzel. Je možné, že tato móda pocházela z Číny, kde se uzly nosily ve starověku. Stylů uzlů je velké množství.\nPřed obdobím Edo byly velmi populární i kníry a bradky, které ale právě v období Edo padly v nemilost, a od té doby jsou u Japonců zřídkakdy k vidění.\n\n\n\n"}
{"id": "97176", "url": "https://cs.wikipedia.org/wiki?curid=97176", "title": "Ekologické zemědělství", "text": "Ekologické zemědělství\n\nEkologické zemědělství (někdy též biozemědělství, řidčeji organické zemědělství z anglického „organic agriculture“) je takový způsob hospodaření, který bere ohled na přirozené koloběhy a závislosti. Je založené na zásadách etičtějšího přístupu vůči chovaným zvířatům, ochrany životního prostředí, šetření neobnovitelných zdrojů, ochraně zdraví populace ale i udržení zaměstnanosti v zemědělství a na venkově a udržení biodiverzity (rozmanitosti rostlinných a živočišných druhů). Je jedním z prostředků trvale udržitelného rozvoje a od roku 1994 je součástí zemědělské politiky Evropské unie.\n\nOrganické zemědělství je jedna z teorií zemědělského hospodaření, založená čistě na používání organických hnojiv (hnůj, kejda, kompost, atd.), který nepřipouští hnojiva minerální. V současné době se začíná stále více uplatňovat v USA, Austrálii a Evropě. Velký důraz je kladen na přirozenou půdní úrodnost, vyhnojování polí a agrotechniku. Opakem organického zemědělství je konvenční zemědělství, které je postaveno na maximálním zisku. V souvislosti s tím, že se hnojí hlavně organickými hnojivy, jedná se o sdruženou rostlinnou a živočišnou výrobu.\n\nZákladem ekologického hospodaření je zdravá půda. To znamená, že se nedá začít s biozemědělstvím na půdě, kde donedávna probíhalo chemické hnojení apod. Ovšem stávající kontaminace půdy není brána na zřetel při uznání bio-postupů. Udržení a zlepšování úrodnosti půdy se provádí organickým hnojením, zeleným hnojením, pestrými osevními postupy a šetrným zpracováním půdy, které musí mimo jiné bránit erozi. Lze však použít i značné množství látek jako jsou například sloučeniny mědi. Díky střídání plodin na poli a mnohotvárné kulturní krajině v jeho okolí se vytváří biologická rovnováha, která posiluje schopnost rostlin se bránit proti chorobám a škůdcům. Podporovány jsou ekologicky stabilizující prvky krajiny jako remízky, meze i břehové porosty. Regulace plevelů se v rámci ekologického zemědělství provádí s využitím moderní techniky přizpůsobené přírodě. Ekologičtí zemědělci nesmí používat průmyslová hnojiva, syntetické pesticidy, herbicidy, růstové regulátory a geneticky modifikované organismy.\n\nZvířata jsou na ekologických farmách krmena převážně z produkce vlastního ekologického podniku a je jim umožněno, aby si žila tak, jak je jim od přírody vrozené. Ekologická farma chová jen tolik hospodářských zvířat, kolik je schopna uživit vlastní produkcí krmiv. Nákup krmiv je možný pouze z jiných certifikovaných ploch. Zvířata musí mít dostatek prostoru, musí jim být umožněn pohyb mimo ustájení (a to i v zimě) a je předepsána minimální rozloha pastvin na 1 kus. Masové chovy jsou proto vyloučeny. Zakázány jsou genové manipulace, používání hormonálních stimulátorů růstu či plodnosti i přenosy embryí.\nCílem je pracovat v co nejvíce uzavřených cyklech koloběhu látek, využívat místní zdroje a minimalizovat ztráty. Hlavním principem je biologický koloběh: zdravá půda ⇒ zdravé rostliny ⇒ zdravá zvířata ⇒ zdravé potraviny ⇒ zdraví lidé ⇒ nenarušená krajina.\n\nV České republice definuje ekologické zemědělství a stanovuje kriteria pro označení produktů jako \"„produkt ekologického zemědělství“\" zákon č. 242/2000 Sb. Od 1. května 2004 se pak i na Českou republiku vztahuje evropské nařízení Rady 834/2007 o ekologickém zemědělství a nařízení Komise 889/2008, které je závazné pro všechny členské země Evropské unie.\n\nEkologické podniky mají za povinnost jejich produkci značit tím, že před název výrobku uvedou předponu BIO (např. BIO Pšenice). Předchází se tím záměna s konvenčními.\n\nEkologické zemědělství není pro lidstvo žádnou novinkou. Tradiční zemědělské postupy byly dodržovány a rozvíjeny po tisíce let. Mezi ně ale vždy patřilo i odlesňování. Výraznou změnu přinesla až průmyslová revoluce, se kterou přišlo také masivní využívání průmyslově vytvářených hnojiv a pesticidů. Brzy se však začaly projevovat nežádoucí účinky těchto výrobků. V reakci na to někteří vědečtí odborníci na půdu i někteří zemědělci začali hledat jiné možné cesty, jak ozdravit půdu a zachovat přitom výši produkce.\n\nDnešní ekologické zemědělství vychází, podle některých zdrojů, z biodynamického zemědělství. To je považováno za nevědecké. V Británii vděčí ekologické zemědělství za svůj rozvoj botanikům Siru Albertu Howardovi a jeho manželce Gabrielle Howardové, v německy hovořících zemích mělo hlavní vliv švýcarské \"Selské hnutí\" (Bauernheimatbewegung), které usilovalo o ochranu selského stavu před postupující industrializací. Po druhé světové válce začal systematický výzkum v oblasti ekologického zemědělství a postupně vznikala výzkumná střediska i obory v rámci vysokoškolského studia. K velkému rozvoji ekologického zemědělství v Evropě došlo zejména koncem 60. let v reakci na stále zřetelnější problémy konvenčního zemědělství (kvalita produkce, ochrana prostředí, přírodní zdroje, energie, zdraví spotřebitelů, udržitelnost aj.).\n\nMyšlenky příznačné pro ekologické zemědělství byly, stejně jako mnohé další myšlenky, zneužity také např. nacistickou ideologií. Za nacismu se rozvíjí pod říšským ministerstvem zemědělství a výživy, v jehož čele je Richard Walther Darré - člen NSDAP, pod heslem Krev a půda jako snaha \"udržet půdu zdravou\". Někteří v této souvislosti naznačují jakýsi vztah ekologického i biodynamického zemědělství s extremistickými ideologiemi a pochybnými okultními spolky.\n\nEkologické zemědělství prodělalo během posledních několika desítek let, co do průběhu a co do objemu, dramatický rozvoj. Dnes je v Evropě i v ostatním světě uznávanou alternativou k intenzivnímu (konvenčnímu) zemědělství, které bylo ekologickými principy výrazně ovlivněno. Ekologické zemědělství je dobře zakotveno v legislativě a podporováno i výukou a výzkumnou činností na vysokých školách. Uplatňuje se v rozvojových i vyspělých zemích. Podle průzkumů SOEL se rozloha ekologicky obhospodařované půdy v roce 2005 odhadovala na více než 31 milionů hektarů. Největší rozloha (12,1 mil. ha) se nacházela Austrálii, dále v Číně (3,5 mil. ha) a Argentině (více než 2,8 mil. ha). Největší podíl ekologicky obhospodařovaných půd z celkové výměry zemědělské půdy byl zaznamenán v Oceánii (39 %), dále v Evropě (21 %) a Latinské Americe (20 %).\n\nV roce 2004 bylo v Evropě obhospodařováno 6,5 mil. ha, na kterých působilo přes 167 tisíc ekologických farem. Zemí s největším podílem ekologicky obhospodařované půdy v Evropě je Itálie, která má zároveň i nejvyšší počet ekofarem.\n\nV České republice byl rozvoj ekologického zemědělství umožněn až demokratickými změnami ve společnosti po roce 1989. Tato republika se nachází na špičce mezi novými zeměmi EU a řadí se na přední světové místo v rozsahu ploch zařazených do ekologického hospodaření. Zatímco v roce 1990 byly zavedeny tři ekologické farmy, obhospodařující celkem 480 hektarů, ke konci roku 2004 byl celkový počet ekologicky hospodařících zemědělců a podniků 836. Bylo zaregistrováno zhruba 263 tisíc hektarů ekologicky obhospodařované půdy, což mírně přesahuje hranici 6 % celkové výměry zemědělské půdy. Průměr zemí EU přitom činí přibližně 4 %. Největší podíl ekologicky obhospodařované půdy však tvořily trvalé travní porosty (89,4 %), méně potom orná půda (7,5 %), sady a vinice (0,4 %) a ostatní plochy (2,7 %).\n\nEkologické zemědělství v ČR je podporováno státem již od roku 1990. Pro jeho rozvoj vypracovalo Ministerstvo zemědělství tzv. Akční plán, který navazuje na aktuální vývoj v této oblasti v EU. Ten se zaměřuje na spotřebitele a zároveň vytváří zemědělcům v EU volný prostor k tomu, aby produkovali, co si žádá trh. Český Akční plán předpokládá do roku 2010 rozšíření ekologicky obdělávaných ploch na 10 % zemědělské půdy a také rozšíření pěstování tržních plodin. Hlavním cílem Akčního plánu je řešení vztahu ekologického zemědělství k životnímu prostředí a pohodě zvířat, posílení informovanosti a důvěry spotřebitele, podpora zpracování bioproduktů a marketingu atd.\n\n\n"}
{"id": "97182", "url": "https://cs.wikipedia.org/wiki?curid=97182", "title": "Vídeňský mír", "text": "Vídeňský mír\n\nVídeňský mír byl uzavřen 26. listopadu 1276 mezi římským králem Rudolfem I. Habsburským a českým králem Přemyslem Otakarem II.\n\nPo zvolení Rudolfa Habsburského (bez vědomí českého panovníka) za římskoněmeckého krále udělal Přemysl několik chyb, které Rudolf uměl mistrně využít. Silnou zbraní mu byla propaganda, kdy Otakara prezentoval ne jako polovičního Štaufa, ale jako pyšného Slovana, který tyransky vládne Němcům a okradl Babenberky. Přemysl rozhlašoval, že Rudolfovu volbu nikdy neuzná a poslal mu žebráckou mošku. Rudolf si získal pověst chudého poctivého krále, od začátku Otakara vyzýval, aby se vzdal všech nečeských držav - mír byl už tehdy těžko dosažitelný a snad i nemožný. Přemysl se postupně dostává do politické izolace. Vystupovali proti němu jeho nepřátelé i bývalí spojenci včetně papežské kurie, kterou po celou dobu vlády podporoval (nad českým králem byla vyslovena církevní klatba). 1275 je prohlášen Rudolfem Habsburským za zbavena vlády, jelikož ho stále neuznal za římského krále a nepřijal české země v léno, a nad Přemyslem byla vyhlášena tentokrát říšská klatba (acht). Ta de facto znamenala otevřenou výzvu šlechtě ke vzpouře.\n\n\"Rudolf zamýšlel současným útokem ze všelikých stran rozděliti a zemdlíti moc Otakarovu. Sám chtěl s falckrabím Ludvíkem hlavní vojsko vést od Rýna přes Norimberk a Cheb do Čech a táhnouti ku Praze, proto poručil purkrabímu norimberskému zmocniti se napřed pomezních hradů a průsmyků českých. Tyrolský hrabě měl dobývati Korutan, Krajinska i Štýrska. Rudolfův syn měl ze Salcburka s arcibiskupem táhnouti přímo do Rakous. Uherský král slíbil vpadnouti s vojskem uherským do dolejších Rakous a lehkou jízdou zabíhati přes Moravu a do Čech.\"\n\nPřemysl očekával, že Habsburk zaútočí na obklíčené Čechy a také na pomoc svého spojence Jindřicha Bavorského. Tomu ale Rudolf slíbil ruku své dcery a Jindřich mu umožnil projet svou zemí do Rakouska. Rakouská šlechta vypověděla Otakarovi poslušnost, navíc už nebylo možné zabránit spojení Rudolfa s Ladislavem Kumánem. Armády se už málem střetly, ale v Čechách vypukla pečlivě načasovaná vzpoura Vítkovců a Rýzmburků. A na obou frontách Přemysl bojovat nemohl. Jestli chtěl zachránit aspoň domácí trůn, musel se vydat Rudolfovi na milost a nemilost. Jeho vojsko čítalo dvacet tisíc mužů. Protivník byl pětkrát silnější.\n\nČeský král musel přijmout bez boje podmínky německého krále a přijmout v léno Čechy a Moravu. Vzdal se vlády v alpských zemích i v Chebsku, zaručil povstalcům beztrestnost, ruku své dcery Kunhuty Rudolfovu synovi Hartmanovi a syna Václava přislíbil Gutě Habsburské nebo jedné z jejích sester.\n\nPo návratu do Čech král vzpouru tvrdě potlačil a Boreš z Rýzmburka skončil na popravišti. Princezna Kunhuta vstoupila do kláštera. Rudolf Habsburský stupňoval podmínky, jeden čas měla být pozměněna i Zlatá bula sicilská. Rudolf usiloval o přímé podřízení českých králů římskoněmeckému panovníkovi. Tento požadavek byl nereálný, když samotná říšská knížata byla nezávislá a český král měl mezi nimi vždy zvláštní postavení. Nebylo možno se zbavit české státnosti. Sám Rudolf dodatkovou smlouvu odmítl.\n\n„Jen trpělivost, přátelé.“ Muže, které Přemysl právem považoval za své poddané, zval Rudolf „svými služebníky.“ Borešovi z Rýzmburka přísahal: „Při žezle královském i nejvyšší pravdě Kristově tě nikdy neopustím, nýbrž tě ochraňovati budu jako syna vlastního. Vznešená ruka krále římského vyrve ho z rukou ničemníka!“\n\n„Psaní Vaší Výsosti o Vítkovcích a jiných Vašich služebnících obdržel jsem,“ psal český král Rudolfovi v říjnu 1277. „Že by tito Vaši čeští služebníci, jak pravíte, měli býti do Vašeho míru pojati, o tom já nijaké neměl jsem známosti. Netanulo mně ani na mysli, že by kdo z mých zemanů, zejména těch, kteří mně ve službě a věrnosti zavázáni jsou a kterých všechen rod odnepaměti předkům mým výhradně poddán býval, měl do úmluvy Vaší pod jakýmikoli přikrytím pojímán býti…!“\n\nPřemysla nedohnal k bitvě na Moravském poli nedostatek soudnosti nebo neschopnost smířit se se ztrátou velmocenského postavení, jak se dlouho tradovalo. „Mám k Vaší lásce důvěru, že starodávných práv mého království raději přimnožiti nežli ujímati ráčíte. I já jsem údem oné říše, která zeslabováním údů svých síly nabývati nemůže.“ Bylo to už ovšem zbytečné gesto. Dante píše o tom, že Otakara opustilo štěstí, nicméně se k českému králi tou dobou opět začali přiklánět rakouští páni proti přísné, byť vypočitatelné, vládě Rudolfově. Další konflikt byl nevyhnutelný.\n"}
{"id": "97184", "url": "https://cs.wikipedia.org/wiki?curid=97184", "title": "Lucernské jezero", "text": "Lucernské jezero\n\nLucernské jezero také nazývané Čtyřkantonální jezero, Čtyřkantonové jezero nebo Jezero čtyř lesních kantonů ( , , nebo , , ) je jezero u úpatí Alp ve Švýcarsku. Nachází se v mezihorské tektonické propadlině, jejíž dno bylo vyplněno starým ledovcem. Jezero je pojmenováno podle čtyř kantonů na jejichž území zasahuje. Jsou to Lucern, Unterwalden (dnes rozdělený na Nidwalden a Obwalden), Schwyz a Uri. Má rozlohu 113,8 km². Je 38 km dlouhé. Dosahuje maximální hloubky 214 m. Rozloha povodí je 1831 km². Leží v nadmořské výšce 434 m.\n\nJezero se skládá ze čtyř částí, které jsou navzájem propojeny úzkými průlivy (šířka do 1 km). Hlavní části jsou Luzerner Bucht, Küssnachter Bucht, Alpnachersee a Urnersee se zátokami Horw, Stansstad, Weggis, Buochs a Gersau. Délka pobřeží je 115 km.\n\nNa jezeře se nachází ostrov Altstatt (3 198 m²) naproti městečku Meggen.\nPřes jezero protéká řeka Reuss (přítok Aare, povodí Rýnu). Další přítoky jsou Sarner Aa, Engelberger Aa a Muota. Ke zvýšení hladiny (průměrně o 0,8 až 1 m) dochází v létě, kdy do jezera přitéká voda z tajících alpských ledovců.\n\nVoda v jezeře má kvalitu pitné vody. Teplota vody je v létě 22 °C a v zimě 5 °C.\n\nNa jezeře je rozvinuté rybářství (pstruh obecný).\n\nV roce 1601 po zemětřesení se na jezeře vytvořila tsunami.\n\nNa břehu leží města Lucern, Küssnacht am Rigi a Brunnen.\n\nNa jezeře je rozvinutá místní lodní doprava. Ve střední části funguje automobilový trajekt.\n\n\n"}
{"id": "97207", "url": "https://cs.wikipedia.org/wiki?curid=97207", "title": "Freelancer (videohra)", "text": "Freelancer (videohra)\n\nFreelancer je vesmírný simulátor vyvinutý Digital Anvil a Microsoft Game Studios. Hra byla původně oznámena Chrisem Robertsem v roce 1999 a po mnoha výrobních změnách a nehodách, po kterých Microsoft odkoupil Digital Anvil, byla hra vydána až 4. března 2003.\n\nHra umožňuje navštěvovat několik desítek hvězdných systémů, zapojit do bojů s jinými piloty, pomáhat transportovat obchodní konvoje, či se jako obchodník k nějakému připojit nebo vydělávat samotným pirátstvím. K navštívení lákají desítky planet a stanic, ve kterých se dá sehnat práce, výbava a komodity. V Singleplayeru Vás příběh vrazí do role Edisona Trenta, který má ve sledu několika misí porazit tajemnou sílu zužující Sirius Sektor. Jak příběh pokračuje, omezení pro hráčovu činnost se postupně uvolňují a úplná svoboda je nabídnuta okamžitě po dokončení kampaně.\n\nDalší možností je multiplayer, kde hráč okamžitě získává absolutní svobodu nad svými činy.\n\nRoberts původně sliboval featurky jako multiplayer až o 1000 hráčích, automatické letové manévry a například dynamickou ekonomiku. Nakonec byl ale Freelancer ořezán do finální podoby tak, jak ho známe.\n\nHra je označována jako bojová akční hra s prvky roleplay. Hra začíná na Planetě Manhattan, bez lodi, bez peněz, bez domova, bez práce. Vaše jméno je Edison Trent, nájemný pilot, který přežil útok na Freeport7. Dostanete malou loď a šup do víru akce. První, co uvidíte, je první příběhová mise a zároveň tutoriál. Standardní nastavení kamery je pohled třetí osoby, díky kterému získáváte dobrý přehled o okolním dění. Pilotovat můžete 3 typy lodí: Light Fightery, Heavy Fightery a Freightery.\n\nHra je plně ovladatelná pomocí myši a klávesnice. Chcete-li udat směr letu, prostě pohnete v žádaném směru myší, chcete-li někoho zaměřit, stačí na něj kliknout, chcete-li střílet, jednoduše pomocí myši zaměříte cil a stisknete pravé myšidlo. Cíle mimo obrazovku jsou označeny šipkou, čímž odpadá přítomnost leckdy zbytečně složitého radaru. Díky „informačním“ oknům můžete kdykoliv zjistit, jaký je stav Vašich zbraňových systémů, jaké se kolem Vás pohybují lodě a frakce, jestli náhodou není někde na dosah planeta či stanice. V ikonkách lemujících horní okraj obrazovky naleznete užitečné věci jako autopilota, možnost udržovat se s někým ve formaci, číst si poslední zaznamenané zprávy, kontrolovat mapu čí inventář a vaši reputaci mezi mnoha frakcemi.\n\nHráči mají spoustu možností, jak vybavit svou loď, přičemž platí, že čím větší úroveň, tím lepší loď a výbava ke koupi. Obtížnosti misí se mění podle lokací a regionů, kterými budete prolétat. Samozřejmě, že čím vyšší bude odměna, tím bude úkol náročnější.\n\nV Sirius Sektoru je známých 48 systémů, mezi kterými hráč může volně cestovat pomocí JumpGate, tedy skokových bran nebo pomocí Jumphole, tedy skokových děr. Uvnitř systému se pak hráč pohybuje pomocí vlastních motorů nebo takzvaných TradeLane – vesmírných dálnic – které umožňují rychle přesun z bodu A do bodu B. Můžete navštěvovat stanice, planety, doly, hledat vraky lodí, prolétávat poli asteroidů nebo trosek, či mlhovinami, kterých je všude víc než dostatek.\n\nPříběh začíná 800 let po událostech ze hry Starlancer. Dvě lidské frakce – Alliance a Coalition – byly ve válce. Důvod, proč vlastně tahle válka začala, si už nikdo nepamatuje. Když začínalo být jasné, že Koalice vyhrává, vyslala Aliance 5 kolonizačních lodí (Bretonia ze Spojeného království Viktoriánské éry, Liberty ze Spojených států amerických, Rheinland z Porýní uprostřed druhé průmyslové revoluce v Německu, Kusari jako vyslance Japonského Šogunátu a Hispania, o níž se dochovalo jen, že během cesty havarovala a z potomků původní posádky se stali piráti) do Sirius sektoru doufaje, že se nově vzniklé společenství se vyvaruje válek. Ovšem chyba byla, že každá z 5 lodí vezla jiný národ...\n\nHráč se dostává, jak už bylo řečeno, do role Edisona Trenta. Vývojáři bohužel nepřipustili jakékoliv editování, aby se upevnila jeho osobnost. Naštěstí jak budete hrát, záleží pouze na Vašem rozhodnutí. Můžete být obchodník, policajt, voják, pirát nebo třeba lovec odměn. Jak postupně postupujete hrou, potkáváte různé postavy jako například Velitelku Liberty Security Force (LSF) Jun'ko Zane, xenoarcheologa Profesora Roland Quintaine a hlavu tajné organizace Caspera Orilliona.\n\nOstatní NPC jsou přiřazovány k různým frakcím. Každá frakce má své spojence a nepřátele a podle toho, s kým se přátelíte Vy, se k Vám chová.\n\n"}
{"id": "97210", "url": "https://cs.wikipedia.org/wiki?curid=97210", "title": "Stoupavost", "text": "Stoupavost\n\nV aerodynamice se stoupavostí označuje rychlost stoupání letounu, tj. jak rychle je letoun schopen nabrat výšku. Obecně jsou měrnou jednotkou metry za sekundu (m/s), ve Spojených státech amerických se označuje ve stopách za minutu (ft/min). Stoupavost s výškou letu klesá, proto se pro porovnávání letadel používá většinou tzv. „počáteční stoupavost“ což je stoupavost v nulové výšce. Stoupavost se měří variometrem.\n\nRekord ve stoupavosti v současnosti drží letoun Suchoj Su-27 s hodnotou 325 m/s (64,000 ft/min). \n\nStoupavost se také používá u vozidel, kde udává schopnost překonat stoupání počítané v procentech, a také u plachetnic, kde vyjadřuje schopnost lodí přitočit se co nejtěsněji k větru.\n\n"}
{"id": "97212", "url": "https://cs.wikipedia.org/wiki?curid=97212", "title": "TTT Eindhoven 2006", "text": "TTT Eindhoven 2006\n\nTTT Eindhoven je v cyklistice časovka družstev pořádaná v ulicích Eindhovenu. Ročník 2006 vyhrál tým CSC s 42 sekundovým náskokem před Discovery Channel a 55 sekund před vítězem z roku 2005 Team Gerolsteiner.\n\n"}
{"id": "97214", "url": "https://cs.wikipedia.org/wiki?curid=97214", "title": "Taal", "text": "Taal\n\nTaal je pojmenování několika geografických objektů na Filipínách.\n\n"}
{"id": "97215", "url": "https://cs.wikipedia.org/wiki?curid=97215", "title": "Vysoký Chlumec", "text": "Vysoký Chlumec\n\nVysoký Chlumec je městys v jihovýchodní části okresu Příbram. Obec je vzdálena 7 km jižně od Sedlčan a 34 km východně od Příbrami. Žije zde obyvatel. Na skalnatém kopci nad obcí stojí malebný hrad, který je veřejnosti nepřístupný. Kopec je ze všech stran obklopen zástavbou. Severní částí vesnice protéká Libíňský potok, jižní částí Chlumecký potok. \n\nPrvní písemná zmínka o obci pochází z roku 1235. Hrad si postavil Purkart z Janovic. V roce 1383 je poprvé zmiňovaný chlumecký hrad, který již v roce 1474 získali Lobkowiczové. Tito hrad vlastnili až do poloviny 20. století.\n\nV dobách jeho největší slávy (v 17. století) byl hrad střediskem panství, které zahrnovalo město Sedlčany a další 4 městečka a asi 90 vsí. Hrad byl upravován pozdně goticky, později prošel renesanční úpravou. Hrad byl upraven za třicetileté války na zámek. V roce 1848 došlo ke zrušení roboty, z čímž souvisel i konec slávy a významnosti chlumeckého zámku. Všechny úřady se tehdy přestěhovaly do Sedlčan a na hradě zůstalo jen vedení statku. Tehdy byly také hrad i obec přejmenovány z „Chlumec“ na „Vysoký Chlumec“, kvůli duplicitě názvů.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Vysoký Chlumec \"(přísl. Vápenice, Víska, 770 obyvatel, poštovní úřad, telegrafní úřad, telefonní úřad, četnická stanice)\" byly v roce 1932 evidovány tyto živnosti a obchody: lékař, 5 hostinců, 2 koláři, 2 kováři, 4 krejčí, 2 obuvníci, pekař, pivovar Lobkowitz, porodní asistentka, 3 rolníci, 2 řezníci, 2 sedláři, 3 obchody se smíšeným zbožím, Spořitelní a záložní spolek, švadlena, trafika, 2 truhláři, velkostatek Lobkowitz, zednický mistr.\n\nV obci Hrabří \"(přísl. Jezvina, Plesiště, 326 obyvatel)\" byly v roce 1932 evidovány tyto živnosti a obchody: cihelna, 2 hostince, kovář, mlýn, 2 obuvníci, 2 rolníci, obchod se smíšeným zbožím, 2 trafiky.\n\nV obci Pořešice \"(přísl. Bláhova Lhota, Zvěstovice, 333 obyvatel)\" byly v roce 1932 evidovány tyto živnosti a obchody: hostinec, kovář, mlýn, obuvník, 3 rolníci, obchod se smíšeným zbožím, trafika, velkostatek.\n\nV polovině 19. století patřily do panství Vysoký Chlumec tyto obce (podle Palackého, názvy modernizovány do současné podoby): Vysoký Chlumec, Úklid, Oukřtalov, Boudy, Bor, Bratřejov, Bratříkovice, Bražná, Březí, Brod, Buzice, Chramosty, Chválov, Branišov, Doubravice, Dublovice, Doublovičky, Hodkov, Hostovnice, Hrabří, Jezvina, Hrachov, Huštilář, Jesenice, Kamýk nad Vltavou, Kamenice, Krásná Hora nad Vltavou, Křemenice, Křepenice, Bláhova Lhota, Břekova Lhota, Švastalova Lhota, Koubalova Lhota, Vilasova Lhota, Žemličkova Lhota, Libíň, Libčice, Líchovy, Martinice, Měšetice, Mezné, Minartice, Myslkov, Mokřany, Nálesí, Nechvalice, Nové Dvory, Obděnice, Plešiště, Počepice, Nedrahovické Podhájí, Podmoky, Pořešice, Proudkovice, Přívozec, Radeč, Radešín, Radešice, Ratiboř, Rovina, Rudolec, Ředice, Šanovice, Sedlec, Sedlčany, Skoupý, Skuhrov, Solenice, Solopysky, Sušetice, Tisovnice, Trkov, Vápenice, Veletín, Víska, Vletice, Voděrady, Ohrada, Vratkov, Záběhlice, Zhoř a Zvírotice.\n20. století znamenalo pro místní šlechtický rod Lobkoviců relativně krušné období. V roce 1918 byly zrušeny šlechtické tituly, za druhé světové války byl jejich majetek zkonfiskován nacisty. S nástupem komunismu, v roce 1948, byl chlumecký zámek Lobkowiczům opět zabaven, z jejich statku vzniklo JZD a zámek i pivovar byly zestátněny.\n\nZa vlády komunistů prošla obec modernizací – zejména zavedením elektrického proudu do všech domácností a vyasfaltováním celé návsi. Došlo k integraci přilehlých osad, výstavbě nových bytovek, nákupního střediska apod. V osmdesátých letech 20. století prošel zámek celkovou rekonstrukcí.\n\nMěstys Vysoký Chlumec se skládá z osmi částí na čtyřech katastrálních územích:\n\nDobře zachovaný komplex pozdně středověkých budov na skalnatém návrší nad obcí, výrazná dominanta okolní krajiny. Raně gotické jádro ze 13. století bylo do dnešní podoby rozšířeno za Purkarta z Janovic koncem 14. století a rozšířeno a upraveno za Václava Leopolda z Lobkovic v polovině 17. století. Roku 1678 postavil architekt Antonio della Porta jihozápadní předhradí s branou a mostem, který nahradil dřívější dřevěný.\n\nVlastní hrad tvoří věžovitý západní palác ze 13. a 14. století, zčásti s renesančními sgrafity, a menší rovněž gotický východní palác s kaplí, mezi nimiž je lichoběžníkovité nádvoří. Celek je obklopen parkánem a hradbou. Dolní hrad na jihozápadě z 2. poloviny 15. století s věží je spojen mostem a branou, a byl rozšířen v 17. století. Hrad byl vrácen v restituci a opraven, pro veřejnost není přístupný.\n\nProjekt nového skanzenu zpracovalo v roce 1998 Okresní muzeum v Příbrami, dnes je skanzen pobočkou Hornického muzea Příbram. Do skanzenu jsou postupně přemisťovány zajímavé stavby lidové architektury středního Povltaví, kterým by v původních místech hrozil zánik. Výstavba byla zahájena v roce 1999 a byly do ní přeneseny ohrožené lidové stavby z okresu Příbram. Jako první byl v roce 2000 převezen a znovu sestaven historický dům z Obděnic, v roce 2009 již stojí tři roubené domy, čtyři špýchary, jedno hospodářské stavení, vodní pila, kolna, dva včelíny, sloupový holubník, dva kříže, jeden milník a množství mobilních artefaktů vystavených v interiérech. V konečné fázi má být ve skanzenu až 25 historických budov.\n\nPrvní zmínky o vaření piva na Chlumci pochází z roku 1466. Již od svých počátků patří knížecí pivovar šlechtickému rodu Lobkowiczů (s výjimkou let 1939–1945 a 1948–1992); v roce 2005 prodali Lobkowiczové poloviční podíl německému partnerovi. Pivo se zde vyrábí v pěti druzích pod značkou Lobkowicz.\n\nLidově „Poušť“, byl poutní kostel sv. Marka z roku 1549, zrušený 1782 a přestavěný na myslivnu (čp. 70). Z původní stavby se zachoval gotický presbytář, zbytky ambitu, zazděné ve stěně budovy, a vnější kazatelna.\n\nV roce 1992 byl hrad vrácen rodu Lobkowiczů a následně až do roku 1998 byl otevřen pro veřejnost. Od roku 1998 se hrad stal rezidencí nového majitele. Je jím Riprand, Graf von und zu Arco-Zinneberg. Manželé Arco-Zinnebergovi se do společenského života ve Vysokém Chlumci zapojili několika záslužnými aktivitami – finančně i věcně podpořili místní základní školu a na počátku roku 2001 byli hlavními iniciátory založení Nadačního fondu Patronát Sedlčansko. V čele této organizace je pan Riprand Arco-Zinneberg, správní radu tvoří jeho žena Maria Beatrice, sedlčanský starosta Ing. Jiří Burian, kněz Stanislav Zápotocký, Ing. arch. Michal Ibl, JUDr. Krylová a pan Bláha. Zahajovací schůze se konala koncem března 2001 v budově Lesní správy, činnost nadace se zaměřuje na opravu kulturních památek Sedlčanska.\n\nV roce 2011 byl obci navrácen status městyse\n\nMěstysem prochází silnice II/105 Praha - Sedlčany - Vysoký Chlumec - Petrovice - Milevsko - České Budějovice. Železniční trať ani stanice na území Městyse nejsou.\n\nMěstysem projíždí několik autobusových linek, přičemž některé spoje jedou se zajížďkou přes hlavní náves, situovanou na kopci, a jiné spodem přímo po silnici II/105 kolem pivovaru. Jezdí zde autobusové linky ze Sedlčan do Klučenic (D72) a Petrovic (D70) (provozuje Veolia Transport Praha s. r. o. z provozoven zfúzovaného ČSAD Příbram) a dvě linky (Bosák bus/D92 a Probo bus) v relaci Praha - Milevsko, které jezdí také o víkendech. S výjimkou víkendové linky Probo busu jsou všechny linky zahrnuty od června 2009 do Středočeské integrované dopravy. K území obce nominálně patří zastávky celkem 14 názvů:\n\nHlavní trasa ve směru silnice II/105 od Sedlčan k Počepicím:\n\nLinka D72 za Vysokým Chlumcem nepokračuje do Počepic, ale odbočuje do některých připojených vesnic:\n\nLinka D73 ze Sedlčan do Kamýka nad Vltavou nejede přes vesnici Vysoký Chlumec, ale ze Sedlčan jede přes Oříkov a cestou ke Svatému Janu obsluhuje několik zastávek ve vesnicích patřících k obci Vysoký Chlumec:\nAčkoliv z Vysokého Chlumce vede silnice na Hradce a Hrabří, je bez autobusové dopravy, takže tyto vesnice nemají přímé linkové spojení k sídlu obce.\n\n\nV údolí u jezvinského potoka leží mezi lesy víska Hradce, dříve též Hrádce, Hradec a Hradcí zvaná. Má 7 čís. se 35 obyvateli (r. 1920 se 36 a r. 1843 4 čís. se 32 obyvatel). Hradce patřily farou a kostelem ke Sv. Janu, školou, poštou a četnictvem k Vysokému Chlumci.\n\nPodle lidové pověsti se 2. listopadu 1766, když se do zdejších lesů vydala hraběnka Radecká z Třebnic na procházku, v chalupě čp. 3., kde bývala třebnická hájovna, narodil Jan Radecký, pozdější slavný rakouský maršálek. Podle téže pověsti říkali pak lidé této vísce Radce nebo Radcí, prý ze slova Radecký.\n\n\n\n"}
{"id": "97216", "url": "https://cs.wikipedia.org/wiki?curid=97216", "title": "Větší než", "text": "Větší než\n\nOperátor běžně zvaný „větší než“, pro nějž se používá znak >, lze definovat takto:\n\nNechť formula_1 a formula_2 jsou libovolná různá reálná čísla, a nechť je definována běžná lineární číselná osa, tedy taková, kde kladná část osy leží napravo od obrazu bodu nula a záporná část osy leží nalevo od obrazu bodu nula. Potom platí:\n\nformula_3 právě tehdy, když obraz bodu formula_1 leží na číselné ose napravo od obrazu bodu formula_2.\n\n"}
{"id": "97217", "url": "https://cs.wikipedia.org/wiki?curid=97217", "title": "Menší než", "text": "Menší než\n\nOperátor běžně zvaný „menší než“, pro nějž se používá znak <, lze definovat takto:\n\nNechť formula_1 a formula_2 jsou libovolná různá reálná čísla, a nechť je definována běžná lineární číselná osa, tedy taková, kde kladná část osy leží napravo od obrazu bodu nula a záporná část osy leží nalevo od obrazu bodu nula. Potom platí:\n\nformula_3 právě tehdy, když obraz bodu formula_1 leží na číselné ose nalevo od obrazu bodu formula_2.\n\nnázorně:\n\n"}
{"id": "97220", "url": "https://cs.wikipedia.org/wiki?curid=97220", "title": "Artemisia (film)", "text": "Artemisia (film)\n\nArtemisia je filmové biografické drama režisérky Agnès Merlet z roku 1997. Snímek líčí epizodu z života barokní malířky Artemisie Gentileschi a byl natočen ve francouzsko-německo-italské koprodukci.\n\nŘím. Začátek 17. století. Umělecky nadaná Artemisia (Valentina Cervi), dcera známého malíře Orazia Gentileschiho (Michel Serrault), pracuje v ateliéru svého otce. To, o co velmi stojí, jí však zůstává zapovězeno: portrétování nahého mužského těla bylo ženám papežským dekretem zakázáno. Artemisia nakonec přesvědčí místního chlapce, aby jí za pár polibků stál modelem.\n\nKvůli svému pohlaví není přijata do akademie, využije ale příležitosti, když do Říma přijede malíř Agostino (Miki Manojlovic) a stane se jeho žačkou. Postupně se mezi nimi rozvine vášnivý vztah. Artemisia také přijde o panenství.\n\nKdyž se o tom dozví Orazio, požaduje nejprve, aby si ji Agostino vzal. Ten se zdráhá. Orazio ho tak obžaluje ze znásilnění. U soudu vyjde najevo, že Artemisia není panna a že Orazio je již ženatý. Když je Artemisia podrobena útrpnému výslechu, Agostino prohlásí, že ji znásilnil, a je odsouzen k dvouletému žaláři. Artemisia se s ním již nikdy nesetká. Také její vztah k otci velmi ochladne.\n\n\n\n"}
{"id": "97221", "url": "https://cs.wikipedia.org/wiki?curid=97221", "title": "Taal (jezero)", "text": "Taal (jezero)\n\nTaal je jezero na ostrově Luzon na Filipínách. Nachází se v provincii Batangas. Vzniklo při velké erupci před 50 000 až 100 000 lety. Je to třetí největší jezero v zemi. Má rozlohu 244 km².\n\nNa jezeře se nacházejí sopečný ostrov s poloměrem přibližně 2 km a na něm je druhé jezero. Ostrov tvoří aktivní stejnojmenná sopka.\n\nZ jezera odtéká řeka Pansipit, která ústí do Batangaské zátoky.\n"}
{"id": "97230", "url": "https://cs.wikipedia.org/wiki?curid=97230", "title": "Rozpětí křídel", "text": "Rozpětí křídel\n\nRozpětí křídel (nebo jen rozpětí) letounu je vzdálenost mezi levým a pravým koncem křídla. Například Boeing 777 má rozpětí křídel asi 60 metrů (200 stop).\n\nTermín rozpětí křídel se také používá při popisu ptáků a dalších okřídlených živočichů jako jsou pterosauři, netopýři, hmyz atd. V roce 1965 bylo zaznamenáno rekordní rozpětí křídel žijícího ptáka, albatrosa stěhovavého (Diomedea exulans), a to 3,63 metru.\n"}
{"id": "97231", "url": "https://cs.wikipedia.org/wiki?curid=97231", "title": "Zvěř", "text": "Zvěř\n\nZvěř je populace volně (divoce) žijících zvířat, která má nebo měla význam z hlediska myslivosti. V českém právu stanoví § 2 zákona o myslivosti (449/2001 Sb.) taxativní výčet taxonomických druhů, jejichž volně žijící populace se za zvěř považují. Zvěř se dále rozděluje na srstnatou (zákon o myslivosti ji nazývá přímo savci) a pernatou (zákon o myslivosti ji nazývá ptáci). Tyto dvě skupiny se dále člení podle užitkovosti.\n\n§ 2 českého zákona o myslivosti (449/2001 Sb.) vymezuje základní pojmy, přičemž pod písmenem b) definuje zvěř odkazem na výčty druhů zvěře pod písmeny b) a c), tedy na výčet druhů, které nelze lovit podle mezinárodních smluv nebo které patří mezi zvláště chráněné živočichy a na výčet druhů zvěře, kterou lze obhospodařovat lovem. Tyto dva výčty jsou rozděleny podle taxonomické třídy na savce a ptáky. Některé druhy jsou však mezi lovnou zvěř zařazeny chybně a ve skutečnosti je nelze lovit.\n\nDruhy zvěře, kterou nelze lovit podle mezinárodních smluv nebo které jsou zvláště chráněné:\n\nDruhy zvěře, kterou lze obhospodařovat lovem:\n\nV paleolitu byla zvěř lovena jako hlavní zdroj obživy vedle sběru rostlin. V Evropě byli vyhledávanou kořistí lovců, mamuti, zubři, losi, sobi, jeleni, bobři apod. Postupem času se zvěř stává majetkem panovníka respektive šlechty, jejíž vlastnictví bylo spojeno s právem na půdu. Od této doby je zvěř lovena spíše kvůli sportu. Lov zvěře se stal oblíbenou kratochvílí šlechty. Tento stav se stupňoval až do takové míry, že bylo třeba přijmout řadu regulačních opatření, která mají za úkol chránit početní stavy zvěře před nekontrolovaným vybíjením. Nyní již není hlavním problémem zvěře lov, ale moderní zemědělství a znečišťování životního prostředí.\n\nviz Historie_myslivosti, Současné právní předpisy o myslivosti\n\nExistují chovy zvířat, které patří do výčtu zvířat zařazovaných do výčtu zvěře. Takto chovaná zvířata ale není možno zařadit mezi zvěř. Se zvířaty, která jsou chována s tímto způsobem se musí nakládat jako s kterýmikoliv jinými hospodářskými zvířaty. Vzhledem k tomu, že nejsou zcela domestikovaná, z toho však vyplává celá řada praktických i legislativních úskalí, hlavně pokud jde o porážku a zpracování produktů.V poslední době vyvstaly problémy s odstřelem zvířat z faremních chovů, což je v rozporu se Zákonem o myslivosti i se Zákonem na ochranu zvířat, neboť jelenovití z farem by měli být poráženi na jatkách jako jiný dobytek. Přeprava jelenovitých a manipulace s nimi však často způsobuje takové obtíže, že se od toho z praktických důvodů upouští.\nTato zvířata jsou zdrojem masa, avšak kvůli zařazení mezi hospodářská zvířata nemůže být jejich trofej ohodnocena ani vystavována na mysliveckých výstavách.\n\n\n"}
{"id": "97241", "url": "https://cs.wikipedia.org/wiki?curid=97241", "title": "DFS 230", "text": "DFS 230\n\nDFS 230 byl nákladní kluzák německé Luftwaffe během druhé světové války.\nVyvinut a vyráběn byl \"Deutsche Forschungsanstalt für Segelflug\" (DFS - Německý výzkumný ústav bezmotorového létání) pod vedením konstruktéra Hanse Jacobse. Německý kluzák se později stal inspirací pro britský kluzák Horsa. V leteckém závodě Českomoravských strojíren v Praze-Karlíně bylo za války vyrobeno dle různých zdrojů 450 až 500 kusů těchto kluzáků. Také bylo vyrobeno 14 kusů v Chocni v závodě Ing. J. Mráz, továrna na letadla. Na svou dobu měl výbornou klouzavost 1:18.\n\nDFS 230 byl konstruován pro útočné výsadkové operace, při kterých mohl převážet až tunu vybavení nebo osm výsadkářů (+ pilota). Mezi nejslavnější akce, kterých se tyto kluzáky účastnily, patřilo obsazení belgické pevnosti Eben-Emael, invaze na Krétu, operace v severní Africe a osvobození italského diktátora Benita Mussoliniho německým komandem. \n\nVe 30. letech 20. století věnovaly velkou pozornost vývoji kluzáků 2 mocnosti: Německo a Sovětský svaz. V Německu byl duchovním otcem výsadkových kluzáků generál Kurt Student a praktickým vykonavatelem jeho záměrů Ernst Udet, který vývojem tiché zbraně pověřil německý ústav plachtění (\"DFS\" - \"Deutsche Forschungsanstalt für Segelflug\"). Rychlý vývoj nové zbraně byl paradoxně nepřímým důsledkem Versailleské smlouvy z roku 1918, která Německu zakazovala, kromě malého počtu policejních letadel a kluzáků, vlastnit bojové letouny. Německo tak v bezmotorovém létání dosáhlo vrcholu, jeho plachtaře a sportovním letadlům patřily všechny nejprestižnější ceny a trofeje z mezinárodních soutěží, a tak se stalo, že na začátku války měla Luftwaffe stovky vyškolených pilotů. Výsledkem práce týmu konstruktérů, vedeného Hansem Jacobsonem, se stal v roce 1937 vzpěrový hornoplošník s velmi štíhlým trupem, který nezapřel podobnost se sportovními kluzáky. Odlišoval se však výškou trupu, ve kterém na polstrované lavici sedělo obkročmo a navíc zády ke směru letu devět výsadkářů. Pilot v kabině to měl jen o něco pohodlnější. Zkoušky prototypů dopadly dobře, pilotů a vojáků bylo dost a tak zbývalo už jen vyrobit dostatečné množství letadel pro nadcházející válku. Výroba začala ve vagónce \"Gotthaer Waggonfabrik\", později i v továrně Erla, Hartwig a po okupaci Československa i v továrnách ČKD a Beneš-Mráz.\n\nKřídlo bylo jednonosníkové, celodřevěné. S trupem bylo spojeno dvojicí vzpěr z ocelových trubek. Kostra trupu byla svařena z ocelových trubek potažená plátnem a na trubkové konstrukci uprostřed trupu byla lavice pro výsadkáře. Pilot seděl na plechovém sedadle v stísněné kabině vybavené jen základními přístroji. Posádka nastupovala malými dveřmi na levém boku trupu. K rychlému opuštění kluzáku po přistání sloužily velké odhazovatelné dveře na pravém boku. Některé kusy mohly být vyzbrojeny dvojicí kulometů na bocích trupu, jiné pohyblivým kulometem obsluhovaným osobou sedící za pilotem. Ocasní plochy měly celodřevěnou kostru potaženou plátnem.\n\nKluzák vzlétal na jednoduchém dvoukolovém podvozku, který byl po startu odhozen. K cíli byl obvykle vlečený na 40 m dlouhém laně, případně na krátké tuhé tyči, za nejrůznějšími letadly, např. Junkers Ju 52, Heinkel He 111 či Junkers Ju 87, dokonce prý i za upravenými kořistními československými dvojplošníky Avia B-534. Přistával na odpružené lyži pod trupem. Doběh po přistání byl u některých verzí zkracován brzdícím padákem, pokusně i raketami v přední části trupu.\n\nZbarvení bylo různorodé. Obvykle horní a částečně boční plochy byly tmavězelené barvy, někdy doplněné plochami černozelené, boky byly nastříkané světlemodrou barvou, občas se skvrnami zelené. Výsostné znaky a označení jednotky nesly obvykle jen na bocích trupu.\n\nDFS 230 byl prvním vojensky nasazeným kluzákem během druhé světové války. Toto prvenství získal nasazením při dobytí belgické pevnosti Eben-Emael. Na přesném výsadku na třech mostech přes těžko překonatelný Albertův kanál, se 10. dubna 1940 podílelo celkem pouze 72 vojáků, z nichž 6 padlo a 20 bylo nezvěstných. Navzdory takové chabé síle, se jim podařilo most udržet do příchodu pěších jednotek a pevnost zanedlouho padla. Dále byl DFS 230 nasazen u bojích o Krétu v květnu 1941 a jiných překvapivých výsadcích ve Středomoří.\n\nZa obrovský úspěch označovala německá propaganda osvobození Mussoliniho z jeho vězení v pohoří Gran Sasso v srpnu 1943, o což se postaraly osádky kluzáků. Ty měly v přední části nainstalován raketový motor ke zkrácení přistání. Nezmínili však osud výsadkářů, kteří byli ponecháni svému osudu. Duce a Otto Skorzeny nasedli do letadla Fieseler Fi 156 Storch, které bylo jako jediné schopné vzlétnout a přistát v horách. Jak se měnil poměr sil na frontách, klesal i význam malých kluzáků. Přesto byly DFS 230 používány až do hořkého konce a jejich pravděpodobně poslední operací bylo na jaře 1945 zásobování vojsk obklíčených ve Vratislavi.\n\nDo dnešních dnů se vzhledem k jednorázovému použití kluzáků zachovalo jen velmi málo kusů. Jeden z nich je kluzák vystavený v muzeu Gatow u Berlína.\n\n\n Německo\n Rumunsko \n\n\n\n"}
{"id": "97243", "url": "https://cs.wikipedia.org/wiki?curid=97243", "title": "Laguna de Bay", "text": "Laguna de Bay\n\nLaguna de Bay ( ) je jezero na ostrově Luzon na Filipínách. Nachází se jihovýchodně od Manily mezi provinciemi Laguna na jihu a Rizal na severu. Na západním břehu leží region hlavního města Manily. Je to největší jezero v zemi. Má rozlohu 949 km². Je 75 km dlouhé. Dosahuje maximální hloubky 2 m. Leží v nadmořské výšce 2 m.\n\nJezero má tvar písmene W se dvěma poloostrovy na severním břehu.\n\nNa jezeře se nacházejí tři ostrovy Talim, Calamba a Los Baños.\n\nZ jezera odtéká řeka Pasig, která ústí do Manilského zálivu u Manily. Kvalita vody je na rozdíl od ostatních jezer na Filipínách pečlivě monitorována, protože je důležitá pro rozvoj manilské aglomerace.\n\nNa jihovýchodním břehu leží město Santa Cruz.\n"}
{"id": "97249", "url": "https://cs.wikipedia.org/wiki?curid=97249", "title": "Lanao", "text": "Lanao\n\nLanao je jezero na ostrově Mindanao na Filipínách. Nachází se v provincii Lanao del Sur. Nachází se ve sníženině mezi sopečnými masívy. Je největší jezero na ostrově a druhé největší v zemi. Má rozlohu 340 km². Je 28 km dlouhé a maximálně 14 km široké. Průměrně je hluboké 60 m a dosahuje maximální hloubky 112 m. Leží v nadmořské výšce 700 m.\n\nJezero je hrazené zatuhlým lávovým proudem. Břehy jsou nízké a ploché. Na bažinatých pobřežních úsecích se pěstuje rýže.\n\nDo jezera ústí čtyři řeky. Odtéká z něj na sever řeka Agus, která ústí do zálivu Iligan. Odtéká dvěma rameny, z nichž jedno protéká vodopády Maria Cristina Falls a druhé vodopády Linamon Falls. Hydroelektrárna postavená na jezeře a řece vyrábí 70 % elektrické energie na ostrově.\n\nU odtoku řeky \"Agus\" na severním břehu leží město Marawi.\n"}
{"id": "97265", "url": "https://cs.wikipedia.org/wiki?curid=97265", "title": "Fatherland", "text": "Fatherland\n\nFatherland je filmové drama známého režiséra Kena Loache z roku 1986, které vypráví příběh skutečného východoněmeckého písničkáře Gerulfa Pannacha. Film byl natočen v britsko-německo-francouzské koprodukci.\n\nKlaus Dittemann (Gerulf Pannach) je východoněmecký písnikář a básník. Postupně se dostává do konfliktu s režimem, po prvním krátkém vězeňském trestu je najednou vypovězen na Západ.\n\nZápadní Berlín ho přijímá s otevřenou náručí, ovšem Dittemann se nedokáže ihned sžít se západními obchodními praktikami.\n\nPomocí mladé francouzské detektivky se dozví, že jistý starý anglický umělec by mohl být jeho otcem, který NDR opustil dlouho před svým synem. Klaus se za ním vydává. Zjistí, že jeho otec, význačný španělský interbrigadista a východoněmecký disident, se v nizozemském odboji zapletl s nacisty. Otce navštíví, ale nenechá se jim poznat, a ten spáchá sebevraždu.\n\n\n"}
{"id": "97267", "url": "https://cs.wikipedia.org/wiki?curid=97267", "title": "Dorothy Stang", "text": "Dorothy Stang\n\nDorothy Mae Stang (7. června 1931, Dayton, Ohio, USA - 12. února 2005, Anapu, Pará, Brazílie) byla americko-brazilská řeholnice, misionářka a ochránkyně přírody a lidských práv, působící v Brazílii.\n\nDorothy Stangová se narodila v USA v Daytonu. Vstoupila do řádu sester Notre Dame de Namur a později se přestěhovala do Brazílie, kde posléze získala občanství. Nejprve učila na školách, později se začala plně věnovat otázkám lidských práv a ochrany přírody. Hlavním předmětem jejích aktivit byla ochrana pralesních indiánů a chudých zemědělců před dřevařskými firmami a bohatými statkáři a boj proti ilegálním záborům půdy a ilegální těžbě a likvidaci Amazonského pralesa ve státě Pará. V roce 2004 ji občané státu Pará zvolili ženou roku. 12. února 2005 byla zavražděna vrahy najatými dřevařskými a statkářskými kruhy. Její smrt představovala vyvrcholení teroru zaměřeného proti ochráncům přírody a původních obyvatel, během kterého bylo v Brazílii dle údajů ekologických organizací zavražděno přes 500 ekologických aktivistů. Brazilská vláda se v reakci na ni rozhodla zakročit a vyslala do oblastí, kde panoval nejtvrdší teror, rozsáhlé policejní a vojenské síly, které situaci uklidnily. 13. února 2006 podepsal brazilský prezident u příležitosti výročí její smrti dekrety rozšiřující chráněná území ve státě Pará. Ekologické organizace tento krok uvítaly, ovšem upozornily, že nová chráněná území zatím existují jen na papíře.\n\n"}
{"id": "97272", "url": "https://cs.wikipedia.org/wiki?curid=97272", "title": "Zvěrkovice", "text": "Zvěrkovice\n\nZvěrkovice jsou obcí ležící jižně od města Třebíče. Nadmořská výška obce je 421 metrů nad mořem. Žije zde obyvatel. Obec patří do správního obvodu obce s rozšířenou působností Moravské Budějovice.\n\nPrvní záznamy o obci jsou již ze 14. století. Před třicetiletou válkou bylo v obci 26 usedlostí. V roce 1880 zde bylo 45 domů, v roce 1921 49 domů a v roce 1950 58 domů.\n\nDo roku 1849 patřila obec panství Hostim, poté patřila pod politický okres Znojmo, poté pod Okresní hejtmanství Moravské Budějovice a správní okres Moravské Budějovice. Následně patřila do okresu Třebíč a 11 let byly i součástí Moravských Budějovic.\n\nDo roku 2014 působila jako starostka obce Věra Bartuňková, od roku 2014 vykonává funkci starosty Štěpán Bartuněk.\n\nObec Zvěrkovice v roce 2008 obdržela ocenění v soutěži Vesnice Vysočiny, konkrétně získala ocenění bílá stuha, tj. ocenění za činnost mládeže.\n\n\n\n\n"}
{"id": "97283", "url": "https://cs.wikipedia.org/wiki?curid=97283", "title": "Infiltrace", "text": "Infiltrace\n\nInfiltrace je součást koloběhu vody, jedná se o vsakování vody do půdy a propustných hornin. Infiltrace je vedle kondenzací vodních par v půdě a kondenzací vodních par magmatu nejdůležitějším způsobem vzniku podzemní vody. Infiltrace se dělí na přirozenou a umělou. Při přirozené infiltraci se vsakuje voda ze srážek, z povrchových vod nebo z roztálého sněhu. V případě vsakování z řek, rybníků či moří se jedná o infiltraci břehovou. Za umělou infiltraci se pak považuje vsakování vyvolané umělým zaplavením povrchu země. Umělá infiltrace se využívá při získávání pitné vody, v České republice například v Káraném.\n\nInfiltrovaná voda se započítává mezi ztráty na povodí.\n\nSkutečnou míru infiltrace za určitý čas udává \"intenzita infiltrace\". Potenciální intenzita infiltrace je maximální možná intenzita infiltrace a závisí na vlastnostech půdy. Pokud intenzita vstupu vody na povrch převyšuje potenciální infiltraci, je intenzita infiltrace rovna potenciální, v opačném případě se veškerá vstupující voda infiltruje.\n\nCelkové množství infiltrované vody se označuje jako \"kumulativní infiltrace\".\n\nPrůběh potenciální intenzity infiltrace v čase charakterizuje vsakovací křivka. Tvar této křivky byl navržen například Hortonem, Kosťakovem či Mezencevem. Parametry křivky se zjišťují experimentálně, používá se metoda dvou soustředných válců.\nModel Green-Ampta je zjednodušeným fyzikálním popisem infiltrace. Půdní profil je rozdělen na dvě zóny, nasycenou (s úplnou nasyceností) a nenasycenou (s nasyceností odpovídající počátečnímu stavu půdy). Přechod mezi zónami, čelo zvlhčení, je rovnoběžný s povrchem a s pokračující infiltrací postupuje do větší hloubky. Neuvažuje se vliv hladiny podzemní vody či nepropustného podloží ani tlak vodního sloupce na povrchu.\nVýpočet potenciální infiltrace vychází z Darcyho zákona. Parametry modelu jsou nasycená hydraulická vodivost, vlhkostní tlaková výška (sací tlak) na čele zvlhčení, efektivní pórovitost a počáteční nasycenost půdy.\n\nProces infiltrace popisují Richardsovy rovnice, které byly odvozeny z fyzikálních zákonů pro proudění vody v nenasyceném půdním prostředí (Darcy-Buckinghamův zákon a rovnice kontinuity). Kromě numerických řešení Richardsových rovnic existují zjednodušená analytická řešení. Jedním z nich je rovnice infiltrační křivky odvozená Philipem, jejímiž parametry jsou sorptivita půdy a konečná hodnota potenciální infiltrace.\n\nJiné metody stanovují celkovou velikost ztrát na povodí, infiltrace v nich je zahrnuta jen nepřímo.\n"}
{"id": "97288", "url": "https://cs.wikipedia.org/wiki?curid=97288", "title": "Rižskaja (stanice metra v Moskvě)", "text": "Rižskaja (stanice metra v Moskvě)\n\nRižskaja () je stanice moskevského metra.\n\nRižskaja je stanice na Kalužsko-Rižské lince, dala i její části název. Pojmenována je podle Rižského nádraží, které se nachází nedaleko od jejího povrchového vestibulu. Je konstruována jako podzemní, trojlodní stanice hluboko založená; nástupiště se nachází 46 m pod úrovní ostatního terénu. Všechny tři lodě jsou spojené prostupy a ta prostřední z nich je zkrácená. Poloměr střední lodě činí 9,5 m, u bočních pak 8,6 m. Výstup je jeden, vede eskalátorovým tunelem do již zmíněného vestibulu. Obklad podzemního prostoru tvoří keramické dlaždice žluté a červené barvy. Do nich jsou vyhotoveny obrazy s tematikou Rigy, hlavního města Lotyšska. Nad prostupy jsou pak ventilační mřížky ozdobené tradičním lotyšským motivem. Na ztvárnění stanice se vedle ruských podíleli také i lotyšští architekti.\n\nStanice byla otevřena 1. května 1958 jako součást tehdy \"Rižské linky\" (před sloučením s \"Kalužskou linkou\" na Kalužsko-Rižskou) a jejího úseku mezi stanicemi VDNCh a Prospekt Mira.\n\nVe stanici Rižskaja se odehrává část děje knihy Metro 2033 od Dmitrije Gluchovského.\n\n"}
{"id": "97293", "url": "https://cs.wikipedia.org/wiki?curid=97293", "title": "Stanislav I. ze Szczepanowa", "text": "Stanislav I. ze Szczepanowa\n\nStanisław I. ze Szczepanowa či prostě svatý Stanislav (kolem 1030 podle tradice Szczepanów – 11. dubna 1079 Krakov) byl polský katolický biskup a mučedník, v letech 1072-1079 biskup krakovský. Zemřel v kostele sv. Michala ve Skalce, kde jej při mši vlastní rukou zavraždil polský král Boleslav II. Smělý. Je patronem krakovské i řady dalších diecézí a celého Polska, kde patří k nejuctívanějším svatým.\n\nPo studiích v Hnězdně, belgickém Lutychu a možná i v Paříži se vrátil do Polska, kde se stal kanovníkem krakovské katedrály. Roku 1072 byl vysvěcen na krakovského biskupa. Postupně se vyostřoval jeho konflikt s polským králem Boleslavem II., kterého kritizoval za nemorální život a kterého posléze Řehoř VII. exkomunikoval. Boleslav II. Stanislava roku 1079 zavraždil mečem v kostele sv. Michala ve Skalce u Krakova. Král se měl přihnat se žoldnéři a nakázat jim, aby vyvedli biskupa ven. Při jejich váhání vjel do kaple sám a rozpoltil Stanislavovi hlavu.\n\nStanislavovy ostatky byly později přeneseny do krakovské katedrály a roku 1253 byl papežem Inocencem IV. kanonizován. Roku 1979 proběhly velké oslavy při příležitosti 900. výročí jeho úmrtí.\n\nZnázorňován je vždy v biskupských pontifikáliích. Meč, který má u sebe, symbolizuje jeho mučednickou smrt. Mnohdy leží u jeho nohou vzkříšený mrtvý, kterého prý Stanislav přivedl před krále jako svědka zákonitého nabytí jistého církevního pozemku.\n"}
{"id": "97294", "url": "https://cs.wikipedia.org/wiki?curid=97294", "title": "I Have a Dream", "text": "I Have a Dream\n\nI Have a Dream ( Mám sen) je vžité pojmenování pro historický projev Martina Luthera Kinga Jr., jehož nosnou myšlenkou bylo volání po rovnosti ras a konci diskriminace. Projev byl přednesen 28. srpna 1963 ze schodů washingtonského Lincolnova památníku během Pochodu na Washington za práci a svobodu a stal se významným mezníkem pro americké hnutí za občanská práva. Kingově řeči, považované za jeden z nejvýznamnějších rétorických počinů 20. století, přihlíželo více než 200 tisíc zastánců občanských práv.\n\nProjev, který živě přenášely rozhlasové i televizní stanice, trval 16 minut, přičemž Martin Luther King se postupně od připraveného textu odpoutával a v závěru mluvil zcela spatra. Právě tato improvizovaná část, ve které představuje svou vizi (sen) o životě ve sjednoceném národě, vyvolala největší odezvu. Kingův projev byl následně v médiích hodnocen jako nejpůsobivější okamžik celého pochodu (podle programu byl 16. řečníkem z 18) a špičkový rétorický výkon.\n\nV souvislosti se svým projevem byl King v roce 1963 vyhlášen časopisem TIME Mužem roku a v roce 1964 se stal nejmladším laureátem Nobelovy ceny za mír.\n\nV roce 2002 byl projev zařazen do Národního registru nahrávek (National Recording Registry). V roce 2003 byl vyryt na schod Lincolnova památníku nápis, který má připomínat místo, z něhož Martin Luther King Jr. projev pronesl.\n\nÚspěch projevu a pochodu na Washington uvítala administrativa prezidenta Johna F. Kennedyho usilující o legislativní kroky ke zlepšení občanských práv. Projev zaznamenal i Federální úřad pro vyšetřování (FBI), který po něm označil Martina Luthera Kinga za nepřítele Spojených států.\n\nNecelý rok po projevu, 2. července 1964, podepsal prezident Lyndon B. Johnson zákon, který zakazoval diskriminaci na veřejných místech, v zaměstnání a vzdělávání (\"Civil Rights Act\") . O rok později, 6. srpna 1965, podepsal prezident Lyndon B. Johnson zákon o volebním právu (\"Voting Right Act\"), který odstraňoval diskriminační opatření, jimž Afroameričané čelili (poplatky za hlasování, testování gramotnosti, zastrašování při registraci voličů aj.). 11. dubna 1968, v týdnu nepokojů po vraždě Martina Luthera Kinga (Holy Week Uprising), podepsal prezident Lyndon B. Johnson třetí významný zákon, který zakazoval rasovou diskriminaci v oblasti bydlení (\"Fair Housing Act\").\n\n\n\n"}
{"id": "97297", "url": "https://cs.wikipedia.org/wiki?curid=97297", "title": "Dark Tranquillity", "text": "Dark Tranquillity\n\nDark Tranquillity je švédská melodeathová kapela, jež je považována za jedny ze zakladatelů göteborské metalové scény. Jejich počátky se datují do roku 1989. V roce 1994 Anders Fridén, původní vokalista kapely, odešel do In Flames. Mikael Stanne, který původně zastával post rytmické kytary a doprovodných vokálů, se rázem stal hlavním zpěvákem, zatímco nově příchozí Fredrik Johansson se ujal kytary. Mikael Stanne s In Flames rovněž spolupracoval, avšak, navzdory všeobecně přijaté domněnce, se nikdy nestal stálým členem – byl pouze příležitostný zpěvák. V roce 1998, po vydání alba Projector, Johansson opustil kapelu, do které byli přibráni klávesista Martin Brändström a basista Michael Nicklasson a původní basista Martin Henriksson přešel ke kytaře. Album bylo nominováno na švédské Grammy. Skupina má v současné době smlouvu s vydavatelskou společností Century Media Records.\n\nV březnu 2016 oznámil zakládající člen kapely kytarista Martin Henriksson odchod z kapely z důvodu \"ztráty zapálení pro hraní hudby\". Od roku 2017 proto s kapelou živě hrají Johan Reinholdz, nebo Christopher Amott.\n\n\n\n\n"}
{"id": "97300", "url": "https://cs.wikipedia.org/wiki?curid=97300", "title": "Otakar Vindyš", "text": "Otakar Vindyš\n\nOtakar Vindyš (9. dubna 1884 Praha – 23. prosince 1949 tamtéž) byl český lední hokejista, který patřil mezi české hokejové mušketýry. Získal tři tituly mistra Evropy a další medaile.\n\nOtakar Vindyš měl ke sportu velmi blízko již od mládí, kdy hrál tenis v klubu I. ČLTK Praha. Sport ovšem nemohl být tehdy hlavní životní náplní, čili musel také dobře studovat, aby získal titul inženýra. Od roku 1902 se ve sportovním klubu zapojil též do bandy hokeje. V obou sportech pokračoval i po přestupu do Slavie Praha.\n\nV roce 1909 byl se svými spoluhráči členem první české výpravy, která se v Chamonix seznamovala se skutečným ledním hokejem (tehdy pro rozlišení označovaným slovem kanadský). Vindyš zde působil ještě v útoku. Na mistrovství Evropy v roce 1911 již ovšem získal titul jako obránce. Na tomto postu potom působil až do konce kariéry. Reprezentoval i po vzniku Československa až do svých 40 let. Zúčastnil se také Letních olympijských her 1920 (turnaj byl zároveň i prvním mistrovstvím světa; získal zde bronz) a prvních zimních olympijských her. Pouze z poslední jmenované reprezentační akce si nepřivezl žádnou medaili. Ve 26 reprezentačních zápasech vstřelil 9 gólů.\n\nJeho otec od roku 1910 vlastnil firmu vyrábějící a exportující tělocvičné nářadí, kterou Otakar posléze převzal. Ještě v roce 1936 však pomáhal Slavii v její první a na dlouhou dobu i poslední prvoligové sezóně.\n"}
{"id": "97305", "url": "https://cs.wikipedia.org/wiki?curid=97305", "title": "Elektronová konfigurace", "text": "Elektronová konfigurace\n\nElektronová konfigurace popisuje uspořádání elektronů uvnitř elektronového obalu. Předpokládá se, že se elektrony převážně vyskytují v prostoru, který se nazývá atomový nebo molekulový orbital.\n\nStav elektronu v atomu je popsán pomocí čtyř kvantových čísel. První tři čísla jsou celočíselná a popisují vlastnosti příslušného atomového orbitalu.\n\nV atomu nejsou přítomny dva elektrony, které by měly všechna čtyři kvantová čísla stejná (Pauliho vylučovací princip).\n\nElektronové slupky a podslupky (někdy také nazývané energiové hladiny a podhladiny) jsou určeny kvantovými čísly, a nikoliv vzdáleností od jádra. U velkých atomů se slupky mohou překrývat.\n\nElektrony se stejným \"n\" leží ve stejné elektronové slupce.\n\nElektrony se stejným \"n\" i \"l\" leží ve stejné elektronové podslupce.\n\nElektrony, které mají stejné \"n\", \"l\" i \"m\" leží ve stejném orbitalu.\n\nProtože existují pouze dvě hodnoty spinu elektronu, mohou být v každém orbitalu pouze dva elektrony. Podslupka tedy může obsahovat maximálně formula_1 elektrony a slupka maximálně formula_2 elektronů.\n\nTuto tabulku lze jednoduše zapsat takto: 5s 5p 5d 5f 5g.\n\nOznačení podslupek s, p, d, f má původ v označení odpovídajících čar ve spektrech „sharp“ (ostrá), „principal“ (hlavní), „diffuse“ (difuzní), „fundamental“ (základní). Další orbitaly se již označují po sobě jdoucími písmeny abecedy (g, h, …).\n\nVe fyzice a chemii se nejčastěji používá notace ve stylu n\"x\", kde n je číslo slupky, \"x\" je číslo podslupky a e je počet elektronů v podslupce. Jednotlivé orbitaly se zapisují v pořadí vzrůstající energie. Např. základní stav atomu fosforu zapíšeme takto: 1\"s\" 2\"s\" 2\"p\" 3\"s\" 3\"p\".\n\nZápis konfigurace atomu s velkým počtem elektronů by byl velmi dlouhý, proto existuje i zkrácená notace, kdy na začátku zápisu uvedeme nejbližší vzácný plyn s nižším protonovým číslem a poté zapíšeme elektrony, které má prvek navíc. Zápis elektronové konfigurace fosforu bude vypadat takto: [Ne] 3\"s\" 3\"p\".\n\nVýstavbový princip (tzv. Aufbau princip) říká, že orbitaly s nižší energií se zaplňují elektrony dříve než orbitaly s energií vyšší.\n\nV základním stavu atomu tedy elektrony obsazují jednotlivé slupky a podslupky tak, aby měly co nejnižší energii.\n\nElektronový pár se stejnou orientací spinů obou elektronů má mírně menší energii, než elektronový pár s opačnou orientací spinů. Protože v jednom orbitalu mohou být pouze elektrony s opačným spinem, dochází nejprve k obsazení identických orbitalů (se stejným \"n\" a \"l\") jedním elektronem, všechny nespárované elektrony mají stejný spin, a poté teprve dochází k párování elektronů.\n\nPro obsazování orbitalů elektrony je tedy rozhodující součet hlavního kvantového čísla \"n\" a vedlejšího kvantového čísla \"l\" a pak teprve velikost hlavního kvantového čísla \"n\". Platí tzv. Madelungovo pravidlo:\n\nOrbitaly se tedy zaplňují v následujícím pořadí:\n1s, 2s, 2p, 3s, 3p, 4s, 3d, 4p, 5s, 4d, 5p, 6s, 4f, 5d, 6p, 7s, 5f, 6d, 7p, (8s, 5g, 6f, 7d, 8p, a 9s)\n\nV závorce jsou uvedeny orbitaly, které nejsou obsazeny elektrony v žádném známém prvku.\n\nEnergie \"d\" orbitalu, který je zcela nebo z poloviny zaplněný, je nižší než energie nejbližšího \"s\" orbitalu. Proto v případě \"d\" a \"d\" prvků dochází k přeskoku jednoho elektronu z \"s\" orbitalu do orbitalu \"d\". Např. elektronová konfigurace chromu je: [Ar] 3\"d\" 4\"s\", nikoliv [Ar] 3\"d\" 4\"s\".\n\n"}
{"id": "97308", "url": "https://cs.wikipedia.org/wiki?curid=97308", "title": "Aero A-42", "text": "Aero A-42\n\nAero A-42 byl rychlý jednomotorový bombardovací hornoplošník pro tříčlennou posádku pilota, pozorovatele-bombometčíka a radiooperátora-zadního střelce. Dřevěná kostra křídla byla potažena překližkou, kovová kostra ostatních částí potažena plátnem. Pevný podvozek, na zádi ostruha, řadový motor pohánějící třílistou vrtuli. Přední a zadní část trupu byla propojena chodbou přes pumovnici. Letoun byl vyroben ve dvou prototypech.\n\nStroj vzbudil velký zájem zejména proto, že s ním rotmistr Svozil roku 1930 vytvořil světový rekord – na okruhu dlouhém 1000 km se zátěží 500 kg dosáhl rychlosti 253,428 km/h. Zejména druhý prototyp měl ovšem množství nedostatků, například příliš dlouhé starty a přistání, takže se sériové výroby nedočkal.\n\nÚdaje podle\n\n\n"}
{"id": "97314", "url": "https://cs.wikipedia.org/wiki?curid=97314", "title": "Prístavný most", "text": "Prístavný most\n\nPrístavný most (původně \"Most hrdinov Dukly\") je dvoupatrový dálniční a železniční most v Bratislavě, vedoucí přes Dunaj v oblasti bratislavského dunajského přístavu.\n\nPřes most prochází dálnice ve směru Vídeň – Žilina a Budapešť – Žilina (Dálnice D1). Postaven byl v letech 1977 až 1985. Na jižní straně je přímé napojení směrem na sousední Most Apollo. Prístavný most je dlouhý celkem 599,4 m, je na něm také chodník pro pěší a pruh pro cyklisty.\n\n"}
{"id": "97321", "url": "https://cs.wikipedia.org/wiki?curid=97321", "title": "Oleška (řeka)", "text": "Oleška (řeka)\n\nOleška je řeka v Krkonošském podhůří v severovýchodních Čechách, na pomezí okresů Semily a Jičín, levostranný přítok řeky Jizery. Délka toku je 34,2 km. Plocha povodí měří 171,1 km². Na řece a jejích přítocích hospodaří MO ČRS Košťálov.\n\nPramení na Jilemnicku u Rovnáčova, místní části obce Studenec a směřuje na jih přes Levínskou Olešnici, za Starou Pakou se stáčí na SZ a pokračuje venkovskou podhorskou krajinou přes obce Bělá, Libštát a Košťálov. V Semilech ústí jako levostranný přítok do Jizery.\n\n\nPrůměrný průtok u ústí činí 1,74 m³/s.\nStoletá voda zde dosahuje 168 m³/s.\n\nV horní části toku u obce Levínská Olešnice je na Olešce vybudován 4,2 hektaru velký rybník, na kterém hospodaří MO ČRS Košťálov, tato nádrž je mimopstruhovým revírem. Pstruhový revír je od soutoku s říčkou Rokytkou u obce Stará Paka, až po jez v obci Sutice, na spodní části řeky hospodaří MO ČRS Semily. Přítoky jsou chovné, úsek od mostu na Bucharce (u prodejny autodílů) v Košťálově po jez MVE u koupaliště v Libštátě a úsek od soutoku s Rokytkou až k pramenům jsou chráněná rybí pásma. V úseku od jezu MVE v Libštátě po soutok s Rokytkou se zakazuje lov všech druhů ryb od 1. 9. do 16. 4.\n\nDno je převážně kamenité, ve spodní části toku je množství tůní. Můžeme zde narazit především na pstruha obecného, lipana podhorního, sivena amerického, pstruha duhového, střevli potoční, okouna říčního a štiku obecnou.\n\nNa toku je několik splavů a MVE, dále několik náhonů k zaniklým mlýnům apod.\n\nZa příznivých vodních stavů je dolní tok Olešky sjízdný za střední vody (z Libštátu nebo za velké vody ze Staré Paky).\n\n"}
{"id": "97322", "url": "https://cs.wikipedia.org/wiki?curid=97322", "title": "Montanská oblast", "text": "Montanská oblast\n\nMontanská oblast je jedna z oblastí Bulharska, ležící na severozápadě země. Jejím hlavním městem je Montana.\n\nOblast hraničí na severu s Rumunskem, na jihu se Sofijskou oblastí, na západě se Srbskem a Vidinskou oblastí a na východě pak s oblastí Vrackou. Území Montanské oblasti je hornaté; na jihu se nachází pohoří Balkán, na severu k Dunaji pak krajina získává charakter rovinatý (rovina Zlatijata). Nejvýznamnější řekou po Dunaji je jeho přítok, Ogosta.\n\nOblast se administrativně dělí na 8 obštin.\n\nV oblasti žije 148 098 obyvatel. Podle sčítáni 1. února 2011 bylo národnostní složení následující:\n"}
{"id": "97323", "url": "https://cs.wikipedia.org/wiki?curid=97323", "title": "Marcus Verrius Flaccus", "text": "Marcus Verrius Flaccus\n\nMarcus Verrius Flaccus (podle některých teorií okolo 55 př. n. l. – asi 20) byl římský učitel, vychovatel a gramatik\n\nVerrius Flacus byl propuštěnec císaře Augusta. Zpočátku se věnoval především učitelství, protože byl velmi úspěšný, byl Augustem povolán, aby vychovával jeho vnuky Gaia a Lucia.\n\nMimo učitelství sepsal značné množství spisů, především z oblasti latinské gramatiky a nejstarších dějin Římské říše. Z jeho díla se nezachovalo téměř nic.\n\n\nDiaconovo dílo se zachovalo celé, Festovo se zachovalo z necelé poloviny. Diacontovo a Festovo dílo bylo několikrát vydáno, nejdostupnější vydání je patrně z r. 1839 (Lipsko) a jeho několik reedicí (poslední 1892).\n"}
{"id": "97324", "url": "https://cs.wikipedia.org/wiki?curid=97324", "title": "RoHS", "text": "RoHS\n\nRoHS je zkratka, vycházející ze Směrnice Evropského parlamentu a Rady 2011/65/EU ze dne 8. června 2011, o omezení používání některých nebezpečných látek v elektrických a elektronických zařízeních (EEZ). Zkratka vychází z anglického názvu této Směrnice, tj. \"Restriction of the use of certain Hazardous Substances in electrical and electronic equipment\". Ačkoliv tedy směrnice platí pouze pro EU, nevztahuje se výhradě na výrobce sídlící v EU, nýbrž ji jsou povinni dodržovat i dovozci EEZ vyráběných mimo EU.\n\nTato směrnice občas bývá označována i jako RoHS 2 pro odlišení od předchozí Směrnice Evropského parlamentu a Rady č. 2002/95/ES ze dne 27. ledna 2003, která se týkala stejné oblasti a která byla revidována.\n\nPodobná opatření přijaly i některé další země mimo EU, například Švýcarsko, USA (zákon č. 2420 – EDEE Act), Čína (nařízení Ministerstva průmyslu a informačních technologií GB/T 26572-2011) nebo Jižní Korea (zákon z 2. 4. 2007).\n\nCílem směrnice je omezit používání některých nebezpečných látek při výrobě EEZ pro široké odborné i laické používání, a tím přispět k ochraně lidského zdraví a životního prostředí. \n\nSměrnice se proto vztahuje na aplikace uvedené v Příloze I:\nSměrnice se zároveň nevztahuje na specifická EEZ podle Článku 2:\n\nProtože se směrnice vztahuje až na konečná EEZ a nikoliv na jednotlivé komponenty a polotovary, zodpovídají za její plnění až výrobci EEZ – jsou povinni zařídit, aby jimi vyráběná a dodávaná EEZ neobsahovala nebezpečné látky v množství větším než povoleném. Látky a limitní koncentrace jsou uvedeny v Příloze II:\n\nVýjimky z tohoto omezení jsou přesně definovány a termínovány v Přílohách III a IV, a platí pro některá zařízení a technologie, které užití těchto látek nutně vyžadují (třeba olovo při výrobě skla, oceli, slitin mědi a hliníku, v pájkách, akumulátorech a podobně).\n\n\n\n"}
{"id": "97326", "url": "https://cs.wikipedia.org/wiki?curid=97326", "title": "Arizona Dream", "text": "Arizona Dream\n\nArizona Dream je film srbského režiséra Emira Kusturicy z roku 1993. Jedná se o jediný Kusturicův anglicky mluvený snímek. Byl natočen v americko-francouzské koprodukci.\n\nSnílek Axel (Johnny Depp) pracuje v New Yorku pro rybářský úřad. Jednoho dne se zde objeví jeho nevlastní bratr Paul (Vincent Gallo) a přiměje Axela k návratu do jeho vlasti v arizonském Douglasu, kde má být Axel svatebním svědkem svému strýci Leovi (Jerry Lewis). Leo je stárnoucí obchodník s automobily, který si stále myslí, že se cadillacy nejlépe prodávají s naolejovanými vlasy a navoněnými tvářemi. Avšak obchodům se nedaří příliš dobře, zákazníci se zajímají více o spotřebu než o slávu staré značky. Leo by svůj obchod nejraději přenechal Axelovi. Toho však auta takřka nezajímají.\n\nPrvním Axelovým zákazníkem je bohatá Grace (Lili Taylor) se svojí nevlastní matkou Elaine (Faye Dunaway), o níž se říká, že je přinejmenším bláznivá. Axel se do Elaine ihned zamiluje. Místo toho aby se vrátil do New Yorku, snaží se postavit letadlo, které by ho s Elaine dopravilo na Aljašku.\n\nKdyž se Axel cítí stále více přitahován k záhadné Grace, stává se jeho situace ještě komplikovanější. Leo a Paul se ho snaží přesvědčit, aby se opět vrátil do normálního života. Axel už však dávno podlehl kouzlu obou žen: bytí mezi Elaine a Grace se pro něj stalo podivuhodným snem plným surreálných okamžiků.\n\nLeo nakonec umírá ještě před svojí svatbou na infarkt a Axel vidí, jak s ním odlétá sanitka na Měsíc. Grace spáchá sebevraždu v den čtyřicátých narozenin své nevlastní matky.\n\nSnímek je především o snech hlavních hrdinů. Paul sní o tom, že se stane filmovou hvězdou. Elaine by ráda létala. Leo by rád vyrovnal cadillacy až na Měsíc. Grace by se ráda stala želvou a Axel sní o létající rybě a aljašských dobrodružstvích.\n\n\n\n"}
{"id": "97329", "url": "https://cs.wikipedia.org/wiki?curid=97329", "title": "Rhea", "text": "Rhea\n\nJméno Rhea může označovat:\n\n"}
{"id": "97333", "url": "https://cs.wikipedia.org/wiki?curid=97333", "title": "Zřícenina", "text": "Zřícenina\n\nZřícenina neboli ruina je zbytek kdysi kompletní lidské stavby. Jde o zchátralý zbytek stavby, která byla často poničená v důsledku válečných událostí, přírodní katastrofy nebo z jiného důvodu přestala být lidmi používána a udržována. Vystavena povětrnostním vlivům postupně chátrá.\n\nExistují i „zříceniny“ celých osídlení (měst), zde se však častěji používá výraz ruiny (použitelný i u zřícenin jednotlivých staveb), například Machu Picchu nebo Oradour-sur-Glane. Často jsou též objektem archeologických výzkumů. V případě významnějších, historicky hodnotných nebo atraktivně umístěných staveb, které jsou hojně navštěvovány turisty, mohou být zříceniny zakonzervovány a udržovány tak, aby chátrání již dál nepokračovalo (například římské Koloseum nebo klášter Rosa coeli). V České republice jsou velmi populární zejména zříceniny hradů.\n\nV některých případech jsou zříceniny rekonstruovány do původní podoby a některé jsou pak opět lidmi využívány (třeba Bratislavský hrad); stavby několik staletí nebo tisíciletí opuštěné ovšem už jenom jako turistická atrakce.\n\nExistují i zříceniny umělé, postavené v novověku jako tzv. romantické zříceniny. Byly (zřídka jsou) používány prvek zahradní architektury v sadovnické tvorbě v zahradách a parcích. Měly podle svých tvůrců vyvolat dojem starobylosti a umocnit romantický ráz krajiny. Byly stavěny především na přelomu 18. a 19. století. Nejznámější umělé zříceniny jsou například na vrchu Ruinenberg v zámeckém komplexu Sanssouci v Německu nebo zřícenina kolosea ve skotském městě Oban. V České republice se nachází třeba zřícenina domu na vrchu Baba v Praze, nebo Janův hrad v Podivíně.\n\n\n"}
{"id": "97339", "url": "https://cs.wikipedia.org/wiki?curid=97339", "title": "Dudy", "text": "Dudy\n\nDudy (také moldánky, na Moravě též \"gajdy\", na Chodsku \"pukl\") jsou prastarý lidový hudební nástroj, užívaný v podobě historicky známé už v antickém Řecku. Původně byly jednoduchým dechovým nástrojem, který pravděpodobně vznikl již před 4 000 lety v Egyptě a v přední Asii. Odtud se postupně šířily s pastýři, ale především s četnými arabsko-tureckými nájezdy do Evropy, kde nacházíme nejvíce jejich forem a druhů – mnoho evropských národů má pro ně nejen vlastní jméno, ale i své vlastní modifikace nástroje.\n\nDudy jsou aerofon. Funkce nástroje je založena na pumpování vzduchu pomocí koženého měchu, umístěného v levém podpaždí hudebníka do zásobního koženého měchu pod pravou rukou, odkud vzduch proudí přes strojek (tzv. piskor) s plátkem (plátky) do píšťaly s otvory. Rozechvíváním plátku(ů) vzniká zvuk a tón je tvořen odkrytím vždy jednoho otvoru (tzv. uzavřený prstoklad) píšťaly prsty, podobně jak je tomu např. u zobcové flétny (tak pracují např. dudy české). Nejčastěji jsou laděny v tónině Es dur, jsou také často používané dudy v ladění C dur (více na Moravě). Na poněkud jiném principu pracují dudy skotské, kde se vzduch do měchu nástroje nevhání mechanicky, ale jen dofukuje ústy.\n\nZvuk dud je mečivý a na přední píšťale (tzv. předničce) hrají české dudy pouze na osm tónů, což dodává jejich hře jednotvárnosti. Dalším zvláštním rysem je přítomnost jedné nebo více zadních píšťal – tzv. huk neboli bordun, které nepřetržitě hrajou stále jeden o dvě oktávy hlubší tón, který se kombinuje s proměnlivými tóny na přední píšťale.\n\nDudy mají stále mnoho ctitelů. Nejvíce proslavili dudy čeští dudáci ze Strakonicka a Chodska. V Česku existuje několik kvalitních lidových souborů a ve Strakonicích se pořádá jednou za dva roky významný \"Mezinárodní dudácký festival\".\n\n\n"}
{"id": "97340", "url": "https://cs.wikipedia.org/wiki?curid=97340", "title": "IP datagram", "text": "IP datagram\n\nPojmem datagram se označuje datový paket v protokolu IP. Název pochází z analogie s telegramem – stejně jako telegramy jsou datagramy přenášeny každý samostatně, nezávisle na ostatních. Teoreticky může každý ze skupiny datagramů odeslaných stejným strojem témuž adresátovi putovat jinou cestou než ostatní (v praxi tak divoké změny nebývají – viz směrování).\n\nHlavička IPv6 datagramu je jednodušší – cílem návrhu bylo umožnit její rychlé zpracování. Proto z ní byly odstraněny všechny zbytné položky i kontrolní součet, který je nutné přepočítávat na každém směrovači po cestě (protože se mění životnost). V důsledku toho se prodloužila jen na dvojnásobek (40 B proti původním 20 B), přestože délka nesených adres je čtyřnásobná. Obsahuje následující položky:\n\n"}
{"id": "97354", "url": "https://cs.wikipedia.org/wiki?curid=97354", "title": "The Moon Lay Hidden Beneath a Cloud", "text": "The Moon Lay Hidden Beneath a Cloud\n\nThe Moon Lay Hidden Beneath a Cloud (v překladu „měsíc, ležící skryt za mrakem“) je rakouská hudební skupina, založená v roce 1992 a která ukončila činnost o 7 let později. Je známa též pod zkratkovitým názvem T.M.L.H.B.A.C. Její tvorba osciluje mezi moderním folkem a klasickou německou elektronikou posledních desetiletí 20. století. \nDuo, skládající se ze zpěvačky Alzbeth a instrumentalisty Albina Julia (po dobu existence skupiny též životních partnerů), vytvořilo za dobu existence projektu celkem 5 konceptuálních alb. Hudba souboru je založena na kombinaci vlivů neofolku a elektroniky, přičemž folkový podíl dominuje a celkový dojem působí bizarně eklekticky (z těchto důvodů, ale především pro vokální expresionismus byla některými kritiky srovnávána s českým souborem Skrol, jde však o podobnost čistě formalistickou - Skrol jsou symfo-industriálním souborem, ovšem též s výrazným ženským vokálem). Texty jsou inspirovány středověkem a jejich vskutku originálním atributem je užívání mnoha jazyků - angličtiny, francouzštiny, latiny i slovanských jazyků. Není bez zajímavosti, že na obalu jedné jejich desky je socha sv.Václava (viz), jakkoli hlubší konotaci mezi hudbou a touto skutečností nelze vysledovat, což se týká i oné záliby v multilinguálním pojetí, kterou lze považovat spíše za manýru. Soubor se rozpadl ve stejné době, kdy se rozešli oba jeho členové coby partneři, přičemž Albin Julius pokračuje nadále v činnosti v rámci kultovního projektu Der Blutharsch, zatímco Alzbeth hudební scénu zcela opustila. Jako skladatel se výrazně podílel na dvou albech britského projektu Death in June, kde pro krátkou dobu fungoval i jako hrající člen na koncertech.\n\nAlba :\nSingly:\nKompilace:\n\n"}
{"id": "97356", "url": "https://cs.wikipedia.org/wiki?curid=97356", "title": "Mistrovství Evropy v ledním hokeji", "text": "Mistrovství Evropy v ledním hokeji\n\nMistrovství Evropy v ledním hokeji bylo mezinárodní soutěží evropských reprezentačních mužstev členských zemí IIHF. První ME se konalo 1910 v Les Avants u Montreux ve Švýcarsku. Hrálo se každoročně s výjimkou 1915 – 1920, 1940 – 1946, 1980, 1984 a 1988. Poslední titul mistra Evropy byl udělen v roce 1991. Od roku 1928 se ME hrálo v rámci mistrovství světa (s výjimkou ME 1929 a ME 1932). Titul mistra Evropy do roku 1970 získalo evr. mužstvo, které se umístilo nejlépe v konečné tabulce MS, od 1971 rozhodovaly o titulu vzájemné zápasy evropských mužstev.\n\n\n\n\n"}
{"id": "97362", "url": "https://cs.wikipedia.org/wiki?curid=97362", "title": "Tyrkys (album, Ilona Csáková)", "text": "Tyrkys (album, Ilona Csáková)\n\nTyrkys je šesté řadové album zpěvačky Ilony Csákové.\n\nVyšlo v září 2000. Zpěvačka přišla s blond image, hudební styl ale znatelně nezměnila. Album obsahuje skladby říznuté kytarami i elektronikou. Koketuje s latinskoamerickými rytmy (Natalie) i se vrací k rockerským kořenům (Můj typ). Album neobsahuje žádnou coververzi - mimo bonus tracku (záznam beatlesovského hitu Oh Darling! v podání s Marcelou Březinovou. Záznam pochází z projektu \"Královny popu v Opeře\".)\n\n\nInformace o albu na oficiálním webu Csákové\n"}
{"id": "97363", "url": "https://cs.wikipedia.org/wiki?curid=97363", "title": "Julie Billiart", "text": "Julie Billiart\n\nSvatá Julie Billiart (narozena 12. července 1751 v Cuvilly v Pikardii ve Francii, zemřela 8. dubna 1816 v Namuru, v Belgii) byla francouzská řeholnice, zakladatelka a první generální představená Kongregace sester Notre Dame de Namur.\n\nJulie se narodila 12. 7. 1751 chudým rodičům v Cuvilly ve Francii. Ráda pomáhala místnímu faráři. Také kolem sebe shromažďovala děvčata a hochy, kterým vyprávěla o Bohu.\n\nV roce 1774 byl její otec napaden, Julie s ním vše prožívala. Následně vypětím nervů ochrnula. I při svém ochrnutí se snažila o apoštolát.\n\nZa francouzské revoluce byl na faře v Cuvilly kněz, který podepsal schismatickou přísahu republice a část vesnice přestala na jeho bohoslužby chodit. Julie byla obviněna, že poskytuje úkryt tajně působícím kněžím. Byla obviněna z čarodějnictví. Proto byla nucena za pomoci několika přátel prchnout z Cuvilly.\n\nNa útěku pobývala na několika místech, posledním bylo město Amiens.\n\nV roce 1804 Julie za pomoci šlechtičny Francis Blinnové de Bourdon založila kongregaci Naší milé Paní, která byla určena pro výchovu a výuku dívek.\n\nKongregace se od počátku potýkala s problémy. V důsledku pomluv byla kongregace biskupem v Amiens zakázána a Julie se sestrami se odebrala do Belgie, kde bylo předtím založeno několik domů kongregace.\n\nJulie v Belgii pokračovala v práci v kongregaci. Zemřela roku 1816, doživše se ještě znovupovolení kongregace ve Francii. Kanonizoval jí papež Pavel VI. roku 1969.\n"}
{"id": "97367", "url": "https://cs.wikipedia.org/wiki?curid=97367", "title": "Mistrovství Evropy v ledním hokeji 1910", "text": "Mistrovství Evropy v ledním hokeji 1910\n\nMistrovství Evropy v ledním hokeji 1910 se konalo od 10. do 12. ledna v Les Avants ve Švýcarsku. Jednalo se o první mistrovství Evropy pořádané pro národní hokejová mužstva, která již tehdy byla členy Mezinárodní hokejové federace. Turnaje se zúčastnila čtyři mužstva, která se utkala systémem každý s každým. Titul získala bez porážky Velká Británie. Hrací doba byla 2x20 minut hrubého času.\n\nNa kongresu LIHG před mistrovstvím Evropy se svedla bitva o herní plán. Němci a Francouzi chtěli vyřazovací turnaj. Britové, Švýcaři, Belgičané a Češi - loajálním prostřednictvím Magnuse, který sám zastával jiný názor - hru každého s každým. Byla prosazena druhá varianta, ne pro větší počet hlasů, nýbrž podle rozhodnutí, že systém turnaje určí pořadatel.\n\nKongres zvažoval i možnost hrát mistrovství světa, v němž by Oxford Canadians reprezentoval Kanadu. Sešlo, ale z toho a Oxford se zúčastnil mimo soutěž. Vítězní Britové s nimi doma prohráli, a v Les Avants se jim raději vyhnuli. Oxford porazil Němce 4:0, Belgičany 6:0 a Švýcary 8:1.\n Velká Británie - Německo 1:0 (0:0, 1:0)\n\n10. ledna 1910 – Les Avants (Patinoire du Grand-Hôtel)\nBranky: Albert Macklin.\n\n10. ledna 1910 – Les Avants (Patinoire du Grand-Hôtel)\nBranky: Maurice Deprez.\n\n10. ledna 1910 – Les Avants (Patinoire du Grand-Hôtel)\nBranky: Harold Duden – Freddy Charlier.\n\n11. ledna 1910 – Les Avants (Patinoire du Grand-Hôtel)\nBranky: Alfred Steinke 2, Werner Glimm, Hans Jakemann, Franz Lange – Etiénne Coupez, Fernand de Blommaert, Maurice Deprez\n\n11. ledna 1910 – Les Avants (Patinoire du Grand-Hôtel)\nBranky: Albert Macklin 2, Robert Le Cron, Harold Duden, Hugo Stonor – Max Sillig.\n\n12. ledna 1910 – Les Avants (Patinoire du Grand-Hôtel)\nBranky: Werner Glimm 3, Charles Hartley 2, Hans Jakemann 2, Bruno Grauel, Franz Lange – Max Sillig.\n\n1. Velká Británie\nBrankář: Thomas Sopwith.\nObránci: Peter Patton, Bevan Cox.\nZáložník: Harold Duden.\nÚtočníci: Robert Le Cron, Sydney Cox, Hugo Stonor, Albert Macklin.\n\n2. Německo\nBrankář: Willi Bliesener.\nObránci: Alfred Steinke, Bruno Grauel, Günther Dreyer, Robert Müller,\nZáložník: Charles Hartley.\nÚtočníci: Harry Jakeman, Franz Lange, Werner Glimm, Anders Jakob, Günther Kütscher, Carl Lüdecke,\n\n\n"}
{"id": "97374", "url": "https://cs.wikipedia.org/wiki?curid=97374", "title": "Cutomu Mijazaki", "text": "Cutomu Mijazaki\n\nCutomu Mijazaki (宮崎 勤; \"Mijazaki Cutomu\", 21. srpna 1962 – 17. června 2008), známý jako vrah Otaku, byl japonský sériový vrah.\n\nMijazaki se narodil předčasně s deformovanými horními končetinami – měl srostlá zápěstí. Kvůli tomuto handicapu byl na základní škole šikanován, následkem toho se stranil okolí a stával se posedlým čtenářem manga.\n\nPřestože měl ve škole zpočátku velmi dobré výsledky, s přechodem na střední školu se velmi zhoršily. Svůj původní plán stát se učitelem angličtiny změnil a studoval na fototechnika.\n\nV letech 1988 a 1989 Mijazaki zabil a znetvořil čtyři dívky ve věku od čtyř do sedmi let; znásilnil jejich těla a snědl část třetí oběti. Jeho činy byly šokem pro prefekturu Saitama, která je známá dlouhodobě nízkou kriminalitou.\n\nDo této doby Mijazaki příliš nevybočoval z řady, dal se charakterizovat jako tichý a poslušný zaměstnanec. Své oběti si vybíral náhodně. Terorizoval rodiny obětí, posílal jim dopisy, kde podrobně popisoval, co obětem provedl. Rodině oběti Eriky Nambaové Mijazaki poslal morbidní pohled jako koláž s nalepenými slovy vystříhanými z časopisů: \"Erika. Studená. Chroptí. Hrdlo. Odpočívá. Smrt.\"\n\nTorzo první obětí Mari Kon'no nechal rozkládat v kopcích nedaleko od svého domu. Ruce a nohy byly nalezeny po jeho zatčení u něj doma. Kosti spaloval v kotli a poté je rozemlel na prach a poslal rodině v krabici s několika přiloženými zuby, fotkami oblečení a pohledem se vzkazem: \"Mari. Zkremována. Kosti. Zjistit. Ověřit.\"\n\nV roce 1989 se Mijazaki pokusil školačce zavést lupu do vagíny v parku nedaleko jejího domu. Naštěstí byl poblíž její otec, který Mijazakiho napadl. Ten uprchl, ale vrátil se do parku pro auto a díky tomu byl vzápětí zatčen. Policie prohledala jeho dvoupokojový byt a našla sbírku 5 763 videokazet, z nichž některé obsahovaly pornografické anime a slash filmy. Navzdory informacím, které šířil bulvární tisk, tvořily většinu sbírky běžné anime seriály. Policie rovněž našla videonahrávky a snímky Mijazakiho obětí. Ústředními snímky pro něj pravděpodobně bylo prvních pět dílů filmů \"Guinea Pig\" (Morče); jako vzor pro své vraždy použil právě druhý film z této série. Mijazakiho činy zvedly v Japonsku vlnu paniky zaměřené na anime a otaku. Během procesu zůstal Mijazaki chladný a netečný. V roce 1989 byl shledán vinným z vražd, které vešly ve známost jako \"vraždy Otaku\".\n\nV průběhu procesu Mijazakiho otec odmítl svého syna podporovat (ten chtěl peníze na právníka) a spáchal sebevraždu.\n\nV průběhu devadesátých let Mijazaki zůstal uvězněn, zatímco jej prefektura nechala projít mnoha psychiatrickými vyšetřeními. V roce 1997 skupina psychiatrů z Tokijské university zveřejnila zprávu o Mijazakim, ve které konstatovala, že sice Mijazaki trpí mnohonásobnou poruchou osobnosti a schizofrenií, ale přesto si byl schopen uvědomit následky svých činů, které spáchal a tudíž je za ně právně odpovědný. Krátce na to byl Mijazaki odsouzen k trestu smrti oběšením.\n\n17. ledna 2006 japonský nejvyšší soud znovu potvrdil trest smrti. Dne 17. června 2008 byl Mijazaki popraven oběšením.\n\n"}
{"id": "97378", "url": "https://cs.wikipedia.org/wiki?curid=97378", "title": "Blízká i vzdálená", "text": "Blízká i vzdálená\n\nBlízká i vzdálená je páté řadové album zpěvačky Ilony Csákové.\n\nVyšlo v březnu 2000. Tentokrát se interpretka pokusila po svém vplout do vln hudby italského popu. Nafotila buklet luxusních fotografií přímo na ostrově Sicílii. Album bylo v hitparádě prodeje v ČR i SR oceněno platinovou deskou. Prodalo se asi 58 000 nosičů.\n\n"}
{"id": "97381", "url": "https://cs.wikipedia.org/wiki?curid=97381", "title": "I-ťing", "text": "I-ťing\n\nI-ťing nebo také Kniha proměn, případně Čínská kniha proměn (čínsky: český přepis I-ťing, pchin-jin Yì Jīng, znaky 易經) je soubor čínských textů, jejichž vznik se klade až do 2. tisíciletí př. n. l. V její hlavní části se jedná o řadu 64 hexagramů, obrazců složených ze šesti čar (které mohou nabývat jangové nebo jinové podoby), které představují 64 rozdílných archetypálních situací. Kniha proměn se používala (a dodnes používá) nejen jako orákulum, ale také jako filozofický a kosmologický systém, který hraje důležitou roli v taoismu, z kterého ve velké míře vycházela čínská kultura.\n\nKniha proměn patří mezi pět klasických děl konfuciánského kánonu.\n\nVznik knihy je spojen s počátky čínské dynastie Sia v 18. století př. n. l. Svůj název \"I-ťing\" (I znamená změnu, ťing značí kanonickou nebo klasickou knihu) získala kniha až za dynastie Chan, kdy byla zařazena mezi konfuciánské kanonické knihy. K věštění se začala používat během 12. století př. n. l. za dynastie Čou. S knihou I-ťing se pojí jméno Fu-si. První z trojice mýtických císařů, který na základě pozorování jevů na nebesích i zemi sestavil osm trigramů, jež se staly podkladem pro Knihu proměn.\n\nČeština je jedním z mála jazyků, do kterých je Kniha proměn skutečně přeložena. Většina zemí zná toto dílo zprostředkovaně – jde o překlady překladu (především německého překladu z počátku 20. století) nebo dokonce o překlady překladů překladu. Ač se v Česku objevují takové překlady také, existuje tu od roku 1995 i původní moderní překlad z čínštiny, doplněný obsáhlým vysvětlujícím úvodem a vynikajícími komentáři sinologa a překladatele Oldřicha Krále.\n\nKniha proměn je složena z několika textů.\n\nHexagram, tedy sestava šesti plných nebo přerušených čar, se skládá ze dvou trigramů.\n\nV překladu Knihy proměn Oldřicha Krále z roku 2000 se uvádí tyto názvy hexagramů:\n\nV případě Knihy proměn nelze zcela mluvit o věštění. Díky tomu, že kniha nabízí 64 základních situací (doplněných o velkou řadu variací), je určená spíše k řešení otázek a situací na základě rozumné a etické rozvahy. Kniha totiž umožňuje promítnout situaci do budoucnosti, aby tak tazatel mohl měnit své činy odpovídajícím způsobem. Fakticky vzato jde hlavně o to, že konzultace s Knihou proměn umožňuje snazší rozklíčovaní mnohdy složitých situací, v kterých se jedinec nachází, do přehlednějšího vzorce, který pak usnadňuje rozhodování.\n\nKniha proměn předpokládá rozhovor, který začíná otázkou, ale nekončí odpovědí, spíše podněcuje k otevřenému uvažování. Kniha nepředkládá budoucnost, pouze pomáhá rozklíčovat situace a usnadnit rozhodování.\n\nJak uvádí Oldřich Král v předmluvě k vydání z roku 2000, první a nejdůležitější zásadou je věnovat vážnou pozornost formulaci otázky; otázka musí být jasná a jednoznačně formulovaná dříve než přikročíme k sestavování hexagramu.\n\nKlasiský postup sestavování hexagramu, tedy šesti čar, které jsou buďto jingové nebo jangové, vyžaduje 50 suchých stébel lodyhy řebříčku obecného. Z 50 stébel se jedno odloží stranou, ostatních 49 se rozdělí do dvou hromádek. Z pravého se vezme jedno stéblo a vloží se mezi malíček a prsteník levé ruky. Z levého svazku se postupně berou stébla po čtyřech, a to tak dlouho, než zůstanou poslední čtyři či méně stébel. Tuto zbylou skupinku zasuneme mezi prsteník a prostředník levé ruky. Stejná operace se provádí se stébly z pravého svazku - zbylá stébla se zasouvají mezi prsty levé ruky, mezi prostředník a ukazováček. Výsledkem těchto tří úkonů je situace, kdy mezi prsty levé ruky zůstává trojdílná kombinace čísel představovaná stébly. (Buďto 1+4+4=9 nebo 1+3+1, 1+2+2 nebo 1+1+3.) Taková operace se nazývá změnou a pro získání jedné čáry hexagramu je třeba provést tři takové změny, které už se provádí pouze se stébly, která zůstala nepoužitá. Z toho vzejde buďto číslo 4 nebo 8. Konečný výsledek, který bude znamenat hodnotu čáry, se získá převodem součtů - pět stébel z první operace a čtyři z každé další mají hodnotu 3; devět stébel z první a osm z každé další hodnotu 2. Součtem konečných hodnot lze získat pouze čísla 6 a 8 (sudá čísla, jinová, tedy přerušená čára) nebo 7 a 9 (lichá čísla, jangová, tedy plná čára).\n\nČáry tvořící hexagram se získávají od spodní k horní, první číslo tedy představuje spodní čáru, poslední vrchní čáru.\n\nTazatel dostává svou odpověď ve dvou až třech krocích. Jednak ve výroku hexagramu, dále ve výpovědi všech šestek a devítek, které jeho hexagram obsahuj (extrémní hodnoty), a konečně ve výroku doplňujícího hexagramu, který tazatel získá převrácením čar o extrémních hodnotách.\n\nV současnosti se hexagram sestavuje většinou pomocí tří mincí. Z čínské tradice (mince byly popsané pouze na jedné straně) vyplývá, že popsaná strana mince byla brána jako sudá, jinová, s hodnotou 2 a nepopsaná strana jako lichá, jangová, s hodnotou 3. Z jednoho hození mincemi se získává hodnota jedné čáry hexagramu, např. tedy 2+2+2=6. Západní překladatelé se neshodují v tom, která ze stran mincí používaných na západě je lichá a která sudá.\n\nHorní trigram: početí, nebe\nDolní trigram: ulpění, oheň\n\nOBRAZ: Plameny stoupají k nebi. To je symbol Společenství lidí. Tak šlechetný člověk podle rodu rozlišuje věci.\n\nVÝROK: Uprostřed volné krajiny se ustaví Společenství lidí. Je dobré překročit velkou řeku. Je dobré, když je šlechetný člověk vytrvalý.\n\nVÝROKY ČAR:\n\n\n"}
{"id": "97382", "url": "https://cs.wikipedia.org/wiki?curid=97382", "title": "Bezděkov (Žatec)", "text": "Bezděkov (Žatec)\n\nBezděkov () je vesnice nacházející se v okrese Louny a současně místní část Žatce. V roce 2011 zde trvale žilo 259 obyvatel.\n\nNázev vesnice je odvozen z osobního jména Bezděk ve významu Bezděkův dvůr. V historických pramenech se objevuje ve tvarech: de Bezdiekowa (1356), de Bezdiecow (1371), na Bezdiekowie (1434), pod Bezděkovem (1543), Bezdiek (1787) a Bezděk nebo Bezděkow (1846).\n\nPrvní písemná zmínka o vesnici je z roku 1356, kdy na zdejší tvrzi sídlil zeman Jindřich z Bezděkova. Jindřich vesnici pravděpodobně i s dalším majetkem na předměstí Žatce roku 1368 prodal Albertovi z Kolovrat. Roku 1416 vesnice patřila Janovi z Kolovrat, který brzy poté zemřel. Roku 1420 tvrz pro krále Zikmunda obsadili Janovi švagři Jaroslav a Plichta ze Žerotína. Jejich posádka škodila blízkému Žatci, a proto tvrz dobyl vojenský oddíl pražanů. Již roku 1421 však Němci tvrz dobyli zpět a pobořili ji. Vesnici poté získal Albert z Kolovrat, syn Jana z Kolovrat, který ji držel ještě roku 1443. Albert nechal bezděkovskou tvrz obnovit, ale později ji se vsí prodal žateckému měšťanovi Klimentu Varmužkovi, a sám se přestěhoval na hrad Krakovec.\n\nKliment Varmužka přenechal vesnici s polovinou tvrze synu Janovi, který mu ji kvůli dluhům musel prodat zpět. Roku 1464 vesnice patřila Eleně Varmužkové, vdově nejspíše po Janovi, a jejímu druhému manželu Čečkovi. V posledních dvou desetiletích patnáctého století Bezděkov získali Sekerkové ze Sedčic. Roku 1484 patřil Čeňkovi ze Sedčic, po kterém se majiteli stali jeho synové. Po nich Jaroslav Sekerka prodal pobořenou tvrz městu Žatci, kterému patřila až do roku 1850. Tvrz se nedochovala, ale údajně stála na ostrohu nad Ohří v místech s pomístním názvem Na Zámku.\n\n"}
{"id": "97386", "url": "https://cs.wikipedia.org/wiki?curid=97386", "title": "Jizerská magistrála", "text": "Jizerská magistrála\n\nJizerská magistrála je rozsáhlá soustava lyžařských turistických tras na české straně Jizerských hor. V současné době je dlouhá přes 170 km.\n\nStrojová úprava tratí vznikla roku 1984 z iniciativy pořadatelů Jizerské padesátky, kteří chtěli umožnit účastníkům závodu trénink nejen před samotným závodem, ale i v průběhu celé zimní sezóny. Díky široké podpoře se v Jizerských horách začala poprvé v Čechách upravovat lyžařská stopa pro širokou veřejnost. Od roku 1999 je magistrála spravována a upravována Jizerskou obecně prospěšnou společností, založenou obcí Bedřichov za účelem zkvalitnění celoroční úpravy tras a dalšího rozvoje turistického ruchu v Jizerských horách. Na úpravu tratí získává příspěvky od měst, obcí, Libereckého kraje, firem a soukromých dárců. Náklady dosahují až 5 milionů korun a proto je vypisována každoročně veřejná sbírka. Zatím (stav roku 2016) je užívání magistrály pro veřejnost bezplatné.\n\nNa magistrálu je 23 nástupních míst, vybraných na základě hustoty osídlení, možnosti parkování a dobré přístupnosti. Příklady: \n\nTrasy magistrály jsou využívány celoročně, vedou totiž po upravovaných cestách vhodných pro pěší turistiku i pro cykloturistiku. Předpokládá se, že návštěvnost magistrály na jaře, létě a na podzim se zimní návštěvnosti zhruba vyrovná.\n\n"}
{"id": "97389", "url": "https://cs.wikipedia.org/wiki?curid=97389", "title": "Kosmonosy", "text": "Kosmonosy\n\nKosmonosy je město ležící zhruba 50 km severovýchodně od Prahy, těsně sousedící s městem Mladá Boleslav. Dominantními památkami města jsou renesanční zámek ze 16. století, Loreta, kostel Povýšení sv. Kříže ze 17. století s raně barokní zvonicí a barokní fara. V budovách bývalého piaristického kláštera (koleje) sídlí druhá nejstarší psychiatrická nemocnice v České republice. Žije zde obyvatel.\n\nPodle archeologických nálezů se odhaduje první osídlení oblasti kolem Kosmonos na dobu před 7 000 lety. Název Kosmonosy je odvozen od slova \"kosma\", tedy mnoho vlasů. Přímo o Kosmonosích se poprvé píše v darovací listině správy Pražského hradu, kterou byla osada v roce 1186 darována řádu sv. Jana Jeruzalémského.\n\nKosmonosy změnily mnohokrát majitele, v 15. století patřily ke zvířetickému panství. Roku 1650 stal pánem Heřman Černín z Chudenic z rodu Černínů, za jejichž vlády poznalo město značný rozvoj. Humprecht Jan Černín zde založil Svobodnou obec řemeslnickou. V té době byl také postaven kostel sv. Kříže, Campanilla – věž Lorety, byla založena obora a mnohé další stavby. Mnohem známější stavbou hraběte je samozřejmě Černínský palác v Praze. Hrabě měl údajně při hledání místa pro stavbu paláce podmínku, že z oken musí být za jasného počasí vidět kosmonoský zámek. Heřman Jakub Černín založil v Kosmonosích piaristickou kolej s gymnáziem, jenž se stalo střediskem vzdělanosti celého Mladoboleslavska. Kolej byla po reformách Josefa II. zrušena a gymnázium přesunuto do Mladé Boleslavi.\nV roce 1738 prodali Černínové Kosmonosy Hrzánům z Harasova, kteří jej vlastnili 20 let. Dalším majitelem se stal hrabě Josef de Bolzo, který zde v roce 1764 založil textilní manufakturu, bělidlo a barvírnu u Jizery, kde později vyrostla továrna na potiskování látek TIBA. Továrnu později koupila rodina Leitenbergerů, která zde po roce 1800 vlastnila téměř všechny nemovitosti. V 18. století se majiteli stali Mirbachové, posledním urozeným držitelem panství byl baron Klinger.\n\nMěstys Kosmonosy byl povýšen dne 26. října 1913 Františkem Josefem I. na město. Dalšího rozkvětu se město dočkalo v období mezi první a druhou světovou válkou. Václav Svoboda postavil továrnu na traktory Svoboda, která proslavila město po celém Československu. Za protektorátu byla v Kosmonosích německá vojenská posádka o síle 60 mužů. Celkem 68 občanů města bylo internováno v koncentračních táborech – 11 z nich bylo popraveno nebo umučeno.\n\nPo válce se Kosmonosy spojily s Mladou Boleslaví, což ale nepřineslo očekávaný efekt, a tak v roce 1954 došlo opětovnému osamostatnění. Další administrativní přičlenění k Mladé Boleslavi přišlo v době normalizace 1. ledna 1974. Po změně režimu v Československu se nakonec na přání občanů 24. listopadu 1990 obec obnovila samostatnost, a byl jí navrácen status města. V květnu 1994 městské zastupitelstvo schválilo žádost občanů obce Horní Stakory o připojení ke Kosmonosům.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe městě Kosmonosy s 4210 obyvateli v roce 1932 byly evidovány tyto úřady, živnosti a obchody:\nVe vsi Horní Stakory s 300 obyvateli (v roce 1932 samostatné vsi, ale která se později stala součástí) byly evidovány tyto živnosti a obchody: 2 hostince, lom, sadař, 2 obchody se smíšeným zbožím, trafika, velkostatek.\n\n\nSilniční doprava\n\nMěstem prochází silnice II/610 Praha – Mladá Boleslav – Kosmonosy – Mnichovo Hradiště – Turnov. Okrajem města prochází silnice I/38 Nymburk – Mladá Boleslav – Doksy – Jestřebí a okolo města vede dálnice D10 Praha – Mladá Boleslav – Turnov s exitem 46.\n\nŽelezniční doprava\n\nŽelezniční trať ani stanice na území města nejsou. Nejblíže městu je železniční stanice Mladá Boleslav-Debř ve vzdálenosti 3 km ležící na trati 070 z Prahy do Turnova.\n\nAutobusová doprava\n\nMěstem Kosmonosy vedlo v květnu 2011 mnoho příměstských autobusových linek z Mladé Boleslavi přes Kosmonosy do okolních obcí, do Kosmonos vede i množství linek Městské autobusové dopravy Mladá Boleslav. V městě zastavovaly autobusové linky do vzdálenějších cílů, jako Bakov nad Jizerou, Česká Lípa, Dobrovice, Doksy, Kněžmost, Lázně Kundratice, Liberec, Mladá Boleslav, Mnichovo Hradiště, Nový Bor, Praha, Sobotka\n\n\n\n\n\n"}
{"id": "97390", "url": "https://cs.wikipedia.org/wiki?curid=97390", "title": "Pink (album, Ilona Csáková)", "text": "Pink (album, Ilona Csáková)\n\nPink je třetí řadové album zpěvačky Ilony Csákové.\n\nVyšlo v červnu 1996. Stylizovaná naivita a pokus o návrat k hudbě 60. let 20. století. Přes použití několika coververzí album zpěvačce přineslo větší zviditelnění na české hudební scéně. Získalo v ČR zlatou desku.\n\n\nInformace o albu na oficiálním webu Csákové\n"}
{"id": "97393", "url": "https://cs.wikipedia.org/wiki?curid=97393", "title": "Žichlínek", "text": "Žichlínek\n\nŽichlínek (německy \"Sichelsdorf\") je obec a vesnice ležící přibližně 2 km jihovýchodně od Lanškrouna na cestě do Moravské Třebové. Žije zde obyvatel. Celá zástavba obce, jakož i téměř celé její katastrální území leží v Čechách, ale několik parcel při jižní hranici obce původně náleželo ke katastru sousední obce Rychnov na Moravě a tak území obce zasahuje v současnosti i na Moravu.\n\nPrvní písemná zmínka o obci pochází z roku 1304.\n\nPo druhé světově válce byla většina původních obyvatel nuceně vysídlena.\n\n\n"}
{"id": "97394", "url": "https://cs.wikipedia.org/wiki?curid=97394", "title": "Frunzenskaja (stanice metra v Moskvě)", "text": "Frunzenskaja (stanice metra v Moskvě)\n\nFrunzenskaja () je stanice moskevského metra. Pojmenována je po ruském bolševikovi, Michailu Frunzem.\n\nStanice je součástí Sokolničeské linky, jejího úseku mezi stanicemi Park Kultury a Sportivnaja. Otevřena byla 1. května 1957, denně ji využije okolo 47 000 lidí. Je to podzemní, ražená, trojlodní stanice se zkrácenou délkou střední lodě. Je součástí úseku vedoucího pod řekou Moskvou, a proto je založená pod zemí velmi hluboko, 42 m pod terénem. Je také považována za jednu z posledních, vybudovaných ve stylu stalinistické architektury. Architekty byli Robert Pogrebnoj a Jurij Zenkivič. Obklad stanice tvoří na spodní části prostupů mezi loděmi červený mramor, na stěnách za nástupištěm žluté kachlíky. Na podlahu se použilo několik druhů žuly. Osvětlení zajišťují lustry, umístěné v ose každé ze tří lodí. Na slepém konci lodě střední je pak umístěna busta Michaila Frunzeho, po kterém celá stanice nese název.\n\nVen z nástupiště vychází po eskalátorovém tunelu jeden výstup do přízemí Paláce mládeže; předtím než však ten byl v roce 1984 postaven zde stál povrchový vestibul.\n\nZa stanicí se nachází severním směrem manipulační spojka, díky níž je Sokolničeská linka propojená s Kolcevskou.\n\n"}
{"id": "97396", "url": "https://cs.wikipedia.org/wiki?curid=97396", "title": "22x", "text": "22x\n\n22× Ilona Csáková je první výběrové album zpěvačky Ilony Csákové. Vyšlo v roce 2004. Je to první \"Best of\" album v kariéře zpěvačky. Mimo 19 skladeb vybraných ze všech (do roku 2004) vydaných řadových alb, obsahuje novinku \"Lásko ty lháři\", úpravu písně \"Tornero\" a Megamix.\n\n22× Ilona Csáková je DVD s kompletní sbírkou videoklipů zpěvačky Ilony Csákové. Tato DVD kolekce je složena z klipové prezentace zpěvačky z období 1993–2002. Sousled videií není seřazený chronologicky. Na nosiči lze postrádat připomínku účinkování Csákové se skupinou Laura a její tygři, či videoklip dua \"Rituál\". Společně s DVD vyšel i CD \"Best of\" výběr zpěvačky 22x Ilona. Seznam skladeb na CD se s DVD liší. Větší část videoklipů režíroval F. A. Brabec.\n\n\n\n"}
{"id": "97399", "url": "https://cs.wikipedia.org/wiki?curid=97399", "title": "Jenson Button", "text": "Jenson Button\n\nJenson Alexander Lyons Button MBE (* 19. ledna 1980 Frome, Spojené království) je bývalý britský automobilový závodník, pilot Formule 1, mistr světa z roku 2009, jeho přezdívka je Jense. Svou první Grand Prix vyhrál 6. srpna 2006 v Maďarsku, po 113 závodech.\n\nJedná se o syna bývalého Rallycrossového jezdce Johna Buttona (v Anglii známý jako takzvaný Colorado beetle Volkswagen se svou garáží Autoconti Tuning v Trowbridge, ve Wiltshire). Jeho nejlepším výsledkem byl titul vicemistra v šampionátech Embassy/RAC-MSA Britského rallycrossu a TEAC/LLydden rallycross v roce 1976. Jensonovi rodiče jsou rozvedení a Jenson má 3 starší sestry.\nButton byl zasnoubený s Louise Griffiths, známou ze show Fame Academy. Jejich soužití skončilo v dubnu 2005, a jeho vztah s přítelkyní Davida Coultharda se stal krmivem pro bulvár. Roku 2014 se oženil s modelkou Jessicou Michibata.\n\nJako mnoho jezdců Formule 1, má Button trvalé bydliště v Monaku, ale také domy v Anglii a Bahrajnu. Jeho hobby jsou horská kola a surfování. Je také náruživým fanouškem fotbalového klubu Bristol City.\n\nButton začal s motokárami v osmi letech poté, co mu jeho otec koupil první motokáru, a začal famózně. Vyhrál totiž všech 34 závodů v šampionátu Britských motokár třídy kadet a samozřejmě získal titul.\n\nDále zaznamenal 3 triumfy v šampionátu Britských Open motokár. Roku 1997 se stal nejmladším jezdcem, který vyhrál šampionát Evropské Super A a též zvítězil v Memorial Cupu Ayrtona Senny. Tyto výsledky ho rovnou poslaly do závodních aut.\n\nV osmnácti letech okusil Jenson šampionát Britské Formule Ford s týmem Haywood Racing. Díky devíti vítězstvím si zajistil titul. Button také triumfoval ve Formuli Ford Festival v Brands Hatch. Zvítězil tenkrát před nynějším vítězem 500 mil Indianapolis, Danem Wheldonem.\n\nNa konci roku 1998 vyhrál výroční McLaren Autosport BRDC Young Driver Award. Jeho ocenění také obsahovalo test ve voze McLaren ve Formuli 1. Button si formulový vůz vyzkoušel v dalším roce.\n\nButton vstoupil do Formule 3 roku 1999, s týmem Promatecme. V první sezóně hned třikrát vyhrál: na okruzích Thruxton, Pembrey a Silverstone. Skončil tak sezónu jako nejlepší nováček.\nCelkově byl v šampionátu třetí, za Marcem Hynesem a Lucianem Burtim. Jako pátý skončil v Marlboro Masters a v Grand Prix Macau dojel druhý (0,035 sekundy za vítězem Darrenem Manningem).\n\nNa konci roku 1999 si vybral svou vyhranou cenu, a to svést se ve Formuli 1. Bylo to na okruhu Silverstone, a kromě McLarenu se svezl i v Prostu. V tu dobu řešil Frank Williams problém, koho dosadit na místo Alessandra Zanardiho, který z týmu Williams odešel. Kandidáti pro rozstřel byli dva: Button a jezdec Formule 3000 Bruno Junqueira. A Jenson Button své místo ve voze Williams vyhrál.\n\nVe své premiérové sezóně ve Formuli 1 obsadil konečné osmé místo, svou rychlost a talent asi nejvíce prokázal ve Spa-Francorchamps, kde se kvalifikoval jako třetí a dojel čtvrtý. Nicméně se dopouštěl nováčkovských chyb, například když havaroval při safety caru v Monze. Celkově však prokázal velký potenciál, přesto byl ale poražen svým zkušenějším týmovým kolegou, Ralfem Schumacherem.\n\nV roce 2001 měl Button stále kontrakt s Williamsem, závodil ale za Benetton, který koupil Renault. V novém týmu ale zažil chmurnou sezónu; Benetton byl v této sezóně absolutně nekonkurenceschopný a závodil jen s týmy jako krachující Prost a stále pomalé Minardi. Nejlepší umístění pro Buttona bylo páté místo v Německé Grand Prix, celkově ale skončil až sedmnáctý, jelikož bodoval pouze v Německu.\n\nPřed ročníkem 2002 byl Benetton přejmenován na Renault. I když byl Button docela pravidelně porážen v kvalifikacích stájovým kolegou Jarnem Trullim, prokazoval Jenson dobré výsledky v závodech. Jen těsně mu v Malajsii unikly první stupně vítězů, když ho kvůli problémům s převodovkou předjel v posledním kole Michael Schumacher. V závodě tak dojel čtvrtý, stejně jako poté v Brazílii. V sezóně ještě posbíral body za pátá a šestá místa a celkově se v šampionátu umístil sedmý, Trulli pak osmý.\n\nPro sezónu 2003 však pro Buttona už v týmu Renault místo nezbylo, když Flavio Briatore místo Jensona angažoval testovacího pilota Fernanda Alonsa. Za to se Briatoremu dostalo kritiky, on však jen uvedl: „Čas ukáže, jestli jsem se spletl“. Bohužel pro Buttona se nespletl, Alonso v roce 2005 a 2006 získal titul mistra světa právě v Renaultu. Oproti tomu Button vyhrál svou první Grand Prix až v roce 2006.\n\nPo odchodu z Renaultu se Button na začátku roku 2003 připojil k týmu BAR (British American Racing), společně s bývalým mistrem světa Jacquesem Villeneuvem. Ač možná někdo čekal opak, vedlo se lépe spíše Buttonovi a to jak v kvalifikacích, tak v závodech. Jensonovo nejlepší umístění bylo čtvrté místo z Rakouské Grand Prix. Sezóna to ale nebyla příliš snadná, jelikož Button v tréninku na Grand Prix Monaka havaroval a musel vynechat závod i testování na Monze. Na konci sezóny se tým trochu zlepšil a v Grand Prix USA Button poprvé vedl závod. Celkově skončil v šampionátu na devátém místě se ziskem 17 bodů.\n\nV sezóně 2004 prokázali Button i BAR-Honda stoupající tendenci a BAR skončil celkově druhý v poháru konstruktérů. Button vybojoval první pódium, když skončil třetí v Malajsii a v průběhu sezóny vystoupal na stupně vítězů ještě několikrát.\nPrvní pole position pro Buttona i pro BAR přišlo v dubnu, v San Marinu. Jenson dojel v závodě druhý. Celkově skončil na konci sezóny třetí s 85 body, za suverénními jezdci Ferrari.\n\nPřes skvělé výsledky v BARu měl Button podepsaný kontrakt s nepříliš výkonným Williamsem a Jenson dával najevo, že chce v BARu zůstat. Za Buttona se postavil i šéf týmu BAR, David Richards. Nakonec se Button ze smlouvy vykoupil a i přes protesty Franka Williamse a jednání v Miláně, podepsal Jenson smlouvu na rok 2005 s BAR.\n\nStart do nové sezóny se však nevyvedl, tým byl v San Marinu dokonce diskvalifikován. Bylo to kvůli palivovému systému, který údajně obsahoval jakousi tajnou nádrž, která měla týmu pomoci k předepsané hmotnosti vozu. Tento podvod byl potrestán diskvalifikací v San Marinu a zákaz startu v dvou závodech, Španělsku a Monaku.\nV Kanadě vybojoval Button druhé pole position, avšak start mu nevyšel a v 46. kole havaroval ze třetího místa. Jenson nezískal do poloviny sezóny ani bod, ale druhá půlka měla znamenat silný vzestup týmu BAR. Po čtvrtém místě ve Francii, vybojoval Button pole position na domácím Silverstonu. Pomalý start ale znamenal propad na konečné páté místo.\n\nNa okruhu Hockenheim se Buttonovi vždy dařilo a rok 2005 nebyl výjimkou. Kvalifikoval se na druhém místě a v závodě dojel třetí, což bylo pro něj zatím nejlepší umístění v sezóně.\nKe konci sezóny se opět objevily problémy se smlouvou na další rok. Button měl za Williams v roce 2006 závodit, ale Button opět nechtěl, když BMW přerušilo spolupráci s Williamsem a vytvořilo si vlastní tým. Frank Williams byl neoblomný a trval na dodržení smlouvy i přes konec spolupráce s BMW.\n21. září 2005 potvrdil BAR Buttona na další rok (byl vykoupen ze smlouvy s Williamsem za částku kolem 30 milionů dolarů), druhým jezdcem se stal Rubens Barrichello, který přišel z Ferrari.\n\nPřed startem sezóny 2006 byl BAR Honda plně převeden na vlastnictví Hondy a vznikl tak nový tým s názvem Honda Racing F1 Team.\nSezóna 2006 byla dobrá i špatná - Button zklamal v domácí velké ceně, kde chtěl uspět, ale zato vyhrál svůj první závod v Maďarsku.\nV prvním závodě získal Jenson pět bodů za čtvrté místo a v Malajsii skončil na stupních vítězů. V Austrálii se mu ale vůbec nedařilo, získal sice pole position, ale jeho působení na třetím místě zhatil motor.\nÚvodní část sezóny se celkově moc nevydařila pro Jensona. V Monaku se kvalifikoval čtrnáctý a skončil jedenáctý. V domácí velké ceně na okruhu Silverstone skončil v kvalifikaci až devatenáctý, v závodě pobyl osm kol, pak mu zradil motor a skončil.\n\nPři Grand Prix Kanady porazil Button v kvalifikaci stájového kolegu Barrichella, naposledy se mu to povedlo v Imole. V závodě bojoval o osmé místo s Davidem Coulthardem, ten ale Buttona předjel a odsunul ho z bodované příčky. Další výpadek přišel v USA, kdy byl Jenson jedním z účastníků kolize v prvním kole.\nVe Francii zase Jensona zradil motor. To byl naštěstí poslední výpadek v sezóně a v Německu byl Button těsně pod stupni vítězů, čtvrtý.\nNejlepší závod kariéry přišel v chaotické Grand Prix Maďarska - byla to 113. Grand Prix pro Buttona. Po výměně motoru byl Jenson odsunut v kvalifikaci o 10 míst dozadu, startoval tak čtrnáctý. V závodě však začalo pršet. V prvních kolech předjel Button několik jezdců, včetně sedminásobného mistra světa, Michaela Schumachera, a po deseti kolech byl čtvrtý. A také díky odstoupení vedoucího Kimiho Räikkönena (havárie) a Fernanda Alonsa (porucha hnací hřídele) se posunul až do vedení o 40 sekund před Pedrem de la Rosou a Nickem Heidfeldem. Alonso byl při odstoupení sice za Buttonem, ten ale musel ještě jednou do boxů. Každopádně Jenson vyhrál a překonal Nigela Mansella, který v roce 1989 vyhrál na Hungaroringu z dvanácté pozice, Button to dokázal ze čtrnácté. Jenson Button byl od března 2003 prvním britským jezdcem který vyhrál (naposledy to byl David Coulthard), a od Grand Prix Evropy 1999 prvním anglickým jezdcem který zvítězil (naposledy Johnny Herbert). Poslední zajímavostí je, že před 13 lety na této trati vybojoval první vítězství další britský jezdec, Damon Hill.\nGrand Prix Turecka byla plná očekávání co Button předvede, ten skončil čtvrtý. Další tři závody, v Itálii, Číně a Japonsku, znamenaly pěkná dvě čtvrtá a jedno páté místo. Poslední závod sezóny završil Jenson třetím místem. V posledních šesti závodech získal Button nejvíce bodů ze všech jezdců (35) a celkově skončil šestý, s 56 body.\n\nPro rok 2007 zůstali Hondě oba dva jezdci z minulého roku, Button a Barrichello.\nNa konci roku 2006 si Button při motokárách přivodil dvě vlasové zlomeniny žeber. Toto zranění znamenalo, že se nemohl účastnit zimních testů, předcházející sezóně 2007.\nBývalý mistr světa Damon Hill reagoval na Buttonovo přání získat titul s Hondou: „Jestli to myslí vážně… musí nejprve dokázat, že patří mezi uchazeče o titul.“ Alan Henry napsal pro deník The Guardian: „Button vyhraje několik dalších závodů, ale není aspirant na titul mistra světa“.\nV prvním závodě v Austrálii se Button kvalifikoval jako čtrnáctý, po problémech s řízením. Závod nebyl o moc lepší, Button dostal trest za překročení rychlosti v boxech a dojel patnáctý. Další dva závody v Malajsii a Bahrajnu opět byly podprůměrné, v Malajsii byl dvanáctý za týmovým kolegou Barrichellem a v Bahrajnu neodjel ni kolo po kolizi s Davidem Coulthardem z týmu Red Bull. Jediný bod získal Button ve Francii za osmé místo.\n\nV průběhu Grand Prix Velké Británie byl Button potvrzen jako jezdec Hondy i na rok 2008. V Číně Jenson dokončil závod na 5. místě a získal 4 body. V celkové klasifikaci šampionátu skončil na 15. místě.\nButtonova pozice nejlepšího britského, formulového jezdce současnosti byla ukořistěna Lewisem Hamiltonem, bývalý šampión Nigel Mansell prohlásil: „Jenson by mohl vyhrát více závodů, ale je podceňován, což mu škodí. Měl šanci něco dokázat, ale nechopil se jí - a žádná další už být nemusí.“ Šéf Hondy Nick Fry řekl na obranu Jesnona: „Myslím že to co řekl Nigel o Jensonově reputaci patří tak pět let zpátky. Lidé zapomínají, že Jenson debutoval v 20 letech, teď je mu 27. Pracuji s ním 5 let, a to co Jenson dělá, jak změnil kvůli formuli svůj život, by zasloužilo více pozornosti.\n\nButton zůstal s hondou i v sezóně 2008, stejně tak jeho týmový kolega Rubens Barrichello. Vůz Honda RA108 se ale projevil jako nekonkurenceschopný a Button získal pouhé 3 body za 6. místo z Grand Prix Španělska 2008. Šance bodovat byla i při Grand Prix Velké Británie 2008, kde Barrichello vybojoval pódium, nicméně Jenson závod nedokončil. 5. prosince 2008 Honda oznámila, že z Formule 1 odchází. Příčinou byla globální finanční krize. Šance na závodní sedačku ta závisela na odprodeji týmu.\n\n5. března 2009 bylo oznámeno, že bývalý tým Honda se přejmenuje na Brawn GP. Stáj totiž koupil Ross Brawn, předchozí šéf týmu Honda. Button s Barrichellem pak byli potvrzeni jako závodní jezdci.\nNástup Buttona a celého týmu Brawn GP nikdo nečekal. Hned v prvním závodě si nově vzniklý tým zajel pro double, když Button vyhrál a Barrichello skončil druhý. Brawn GP se tak stal prvním týmem od roku 1954, který tohoto úspěchu dosáhl. Druhou Grand Prix opanoval taktéž Button. V Číně došlo k první porážce Buttona, vše si vynahradil ale v dalších 4 závodech, ve kterých nenašel přemožitele. To už však bylo ohledně vítězství pro Buttona v sezóně vše, a v jejím zbytku těžil zejména z náskoku, který si v první půlce sezóny vybudoval. První výpadek přišel až v Belgii a byl to jediný závod sezóny, ve kterém Button nebodoval. Pódium si vychutnal ještě v Itálii a v posledním závodě v Abú Dhabi. To už ale bylo rozhodnuto, že Jenson Button získá svůj první titul v kariéře, celkem získal 95 bodů.\n\nButton potřeboval na zisk titulu 169 startů, což ho zařadí na druhé místo v tomto ohledu. Více startů potřeboval už jen Nigel Mansell (176).\nJenson napsal o sezóně 2009 knihu, v originále \"My Championship Year\", která byla vydána nakladatelstvím Weidenfeld a Nicolson 19. listopadu 2009.\nNa Nový rok 2010 byl Jenson Button oceněn státním vyznamenáním Velké Británie za služby motorsportu.\n\nPo prodeji týmu Brawn GP automobilce Mercedes, oznámil Button 18. listopadu svůj odchod do týmu McLaren. Zde podepsal tříletý kontrakt údajně za 6 miliónu liber ročně. Společně bude působit v týmu s mistrem světa z roku 2008, Lewisem Hamiltonem. Button řekl televizi BBC, že přestoupil kvůli tomu, že hledal novou výzvu. Brawn mu prý nabízel více peněz než McLaren, Jenson však chtěl novou motivaci a výzvu k soupeření s Lewisem Hamiltonem. Buttovy výsledky byly uspokojující, ale nedokázal navázat na úspěšnou sezónu . V této sezóně obsadil 5. místo s 214 body.\n\nTato sezóna probíhala ve znamení souboje o titul mezi Buttonem a Sebastianem Vettelem. Button se několikrát umístil na stupních vítězů. Nakonec skončil na 2. místě s 270 body.\n\nDo úvodní Grand Prix Austrálie odstartoval ze druhého místa a po posunu do čela závodu po vyjetí safety caru si dojel i díky nejrychlejšímu kolu pro první vítězství v sezóně a celkově třetí v australském Melbourne. I do druhé velké ceny v roce odstartoval ze druhé příčky, ovšem po restartu závodu si poškodil přední křídlo o vůz Naraina Karthikeyana a obsadil až 14. pozici. Po šestém místě v kvalifikaci na Grand Prix Číny skončil po zdržení při zastávce v boxech druhý. Do GP Bahrajnu odstartoval ze 4. příčky, tři kola před cílem musel kvůli prázdné pneumatice absolvovat zastávku v boxech, čímž se ze sedmého místa propadl a kolo před cílem kvůli poruše diferenciálu zajel rovnou do boxu svého týmu. Z desátého místa v kvalifikaci Grand Prix Španělska získal dva body za deváté místo. GP Monaka po startu ze 13. příčky nedokončil, když v 71. kole udělal v šikaně u bazénu hodiny. Skončil na 5. místě se 188 body.\n\nV březnu 2013 oznámil, že má v úmyslu zůstat u McLarenu. Jeho novým týmovým kolegou se stal Sergio Pérez. Button kritizoval Pérezův styl závodění. Do Grand Prix Austrálie se kvalifikoval na desátém místě a závod dokončil na devátém místě. Po závodě přiznal, že nechápe, jak špatně se auto v závodě chovalo. V Malajsii startoval sedmý, ale těsně před koncem závodu odstoupil. Buttonovým nejlepším výsledkem bylo čtvrté místo při posledním závodě Grand Prix Brazílie. Skončil na 9. místě se 73 body.\n\nPo náročné sezóně bylo oznámeno, že novým Buttonovým týmovým kolegou se stane Kevin Magnussen. V sezóně 2014 se změnila pravidla, kdy si jedzci mohli vybrat číslo auta. Button si vybral číslo 22, což bylo číslo vozu, s nímž závodil v sezóně , kdy se stal mistrem světa. Při prvním závodě - Grand Prix Austrálie- skončil Button na 4. místě. Nicméně, vzhledem k tomu, že druhý Daniel Ricciardo byl následně diskvalifikován poté, co bylo zjištěno, že jeho auto překročilo maximální povolený průtok paliva, byl Button povýšen na 3. místo. Nakonec Button skončil v sezóně na 8. místě se 126 body.\n\nV sezóně se stal Buttonovým týmovým kolegou Fernando Alonso. McLaren podepsal smlouvu s novým dodavatelem motorů Honda. Nový dodavatel Honda se ukázal jako nespolehlivý a problematický. Jezdci se často kvalifikovali na zadních příčkách a závod dokončovali v druhé části startovního pole a nebo vůbec. Při této sezóně Button získal pouhých 16 bodů a umístil se na 16. místě.\n\nV této sezóně motory Honda ukázaly větší tempo, ale spolehlivost byla stále problémem. Nejlepší Buttonovým umístěním bylo 6. místo při Grand Prix Rakouska. Po této sezóně Button ukončil kariéru ve Formuli 1.\n\nV této sezóně Button nahradil Fernanda Alonsa při Grand Prix Monaka poté, co se Alonso rozhodl soutěžit v Indianapolis 500, který se konal ve stejný den. Button se kvalifikoval na deváté pozici, ale dostal penalizaci 15 míst na startu kvůli výměně součástek. Závod po kolizi s Pascalem Wehrleinenem nedokončil.\n\nTučně – Pole position\n\"Kurzívou\" – Nejrychlejší kolo závodu\n"}
{"id": "97401", "url": "https://cs.wikipedia.org/wiki?curid=97401", "title": "Koios", "text": "Koios\n\nKoios (řecky \"Κοῖος\", latinsky Coeus – \"chápavý\") je podle Pelasgického mýtu o stvoření světa synem Eurynomé a Ofióna, Titán, kterému je přidělen spolu s Titánkou Mnémosyné planeta Merkur.\n\nPodle Olympského mýtu o stvoření světa je Koios jedním z původních Titánů, syn Úrana a bohyně země Gaie. Je údajně Titánem „rozumu“.\n\nGaia se stala manželkou Úrana, když ovládl svět a zplodili dvanáct potomků, Titánů jménem Ókeanos, Koios, Kríos, Hyperíón, Íapetos a Kronos a Titánky jménem Theia, Rheia, Mnémosyné, Foibé, Themis a Téthys. \n\nSe svou manželkou a sestrou Foibou má dceru Létó, jež porodila nejvyššímu bohu Diovi dvojčata Apollóna a Artemidu; Apollón se stal bohem slunce a světla, Artemis bohyní lovu.\n\nZúčastnil se vzpoury Titánů proti Diovi a po Diově vítězství byl svržen do věčné tmy Tartaru.\n\n\n"}
