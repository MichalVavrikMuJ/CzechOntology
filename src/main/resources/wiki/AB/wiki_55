{"id": "145863", "url": "https://cs.wikipedia.org/wiki?curid=145863", "title": "Topolany (Olomouc)", "text": "Topolany (Olomouc)\n\nTopolany jsou historická obec, nyní městská čtvrť a katastrální území na západě statutárního města Olomouce s necelými 400 obyvateli.\n\nTopolany se rozprostírají v údolí sprašové vypoukliny zabírající prostor mezi řekou Moravou a říčkou Blatou, na soutoku Stousky a Křelovského potoka, který pramení na jižním úpatí Dílového vrchu západně od vesnice Křelov. Větší část vesnice leží v nadmořské výšce 240 metrů nad mořem. Od vlastního města jsou odděleny dálnicí D35. Půdorys Topolan je újezdního typu.\n\nNejstarší podoba názvu vesnice z roku 1141 zněla \"Topolaz\", od roku 1872 již vesnice používá nynější český název Topolany. Název obce vychází z množného čísla obyvatelskému jménu \"topolěné\" čili obyvatelé bydlící v topolí, u topolů. Topolany tedy vzaly svůj název od stromu topol, jako jiné vesnice v okolí, které mají svá jména podle jiných druhů stromů, například Olšany u Prostějova nebo Dubany.\n\nRůzné části vsi v minulosti patřily různým vlastníkům, především klášteru Hradisko a olomoucké kapitule. V roce 1850 se Topolany staly samostatnou politickou obcí, tehdy zde žilo 388 obyvatel, především Čechů. Šlo o vesnici prakticky jen zemědělskou, zvláštností byla pouze dlouholetá výroba „olomouckých“ tvarůžků. Patřila pod farnost i četnickou stanici ve Hněvotíně, kam také chodily místní děti do školy, a to až do roku 1853, kdy si v Topolanech postavili školu vlastní. Působil zde osvětový spolek „Svatopluk“, tělocvičný Orel a později i Sokol. Roku 1956 zde bylo založeno JZD, nakonec začleněné do družstva ve Hněvotíně. K Olomouci byly Topolany připojeny 1. ledna 1975. \n\nNachází se zde řada zachovalých hanáckých gruntů, také kamenných křížů, soch a božích muk, nejvýznamnějšími památkami je ale kaple svatého Floriána z roku 1739 a především kaple Božského Srdce Páně, postavená v novorománském slohu a vysvěcená 15. srpna 1915. Známým rodákem byl Josef Vychodil (1845–1913), vydavatel \"Selských listů\" a poslanec.\n\nObcí prochází silnice II/448 a silnice 3. třídy směrem na Hněvotín.\n\nDo městské části Olomouce zajíždí linka MHD č. 26. V zastávce Olomouc, Topolany, kříž (vedle kaple Božského Srdce Páně, na silnici II/448) zastavují příměstské autobusy dopravce Arriva Morava, a.s., a dopravce Vojtila Trans s.r.o. Okrajově jsou obsluhovány dvě zastávky přímo v obci dopravcem Vojtila Trans s.r.o. (Olomouc, Topolany, Bílkova a zastávka MHD Olomouc, Topolany).\n\n\n"}
{"id": "145866", "url": "https://cs.wikipedia.org/wiki?curid=145866", "title": "Gotland (kraj)", "text": "Gotland (kraj)\n\nGotland je ostrovní švédský kraj, tvořený od 1. ledna 1971 jedinou obcí, jíž je obec Gotland, vzniklá sloučením celé řady obcí. Gotland leží východně od ostrova Öland a pobřeží kraje Kalmar v Baltském moři. Správním centrem je Visby.\n\nKromě hlavního ostrova Gotland náleží ke kraji menší přilehlé ostrovy. Největší z nich zachycuje tabulka.\n\nDalší menší ostrovy jsou: Aurgrunn, Bunge aur, Enholmen, Fjaugen, Furillen, Grunnet, Hojskär, Klasen, Lörgeholm, Majgu, Marpesholm, Rävlen, Sildungen, Skarvagrunn, Skenalden, Skenholmen, Storgraut, Östergarnsholm.\n\nV kraji se nachází 16 sídel. V tabulce jsou seřazeny podle počtu obyvatel k 31. prosinci 2005.\n"}
{"id": "145867", "url": "https://cs.wikipedia.org/wiki?curid=145867", "title": "Carrefour de l'horloge", "text": "Carrefour de l'horloge\n\nCarrefour de l'horloge (v překladu Hodinový klub, někdy též překládáno jako Klub orloje) je francouzské konzervativní uskupení založené v roce 1974. Klub se zaměřuje na hodnoty „liberalismu, nacionalismu a demokracie\". Jeho současným prezidentem je Henry de Lesquen.\n\nClub de l'Horloge založili Jean-Paul Antoine, Didier Maupas, Bernard Mazin, Henry de Lesquen, Jean-Yves Le Gallou a člen GRECE Yvan Blot. Klub později rozštěpily vnitřní názorové rozpory, protože jej členové GRECE, především Alain de Benoist, považovali za příliš „liberální\", i když Klub samotný vždy zastával silně antirovnostářské postoje. Club de l'Horloge podporuje sjednocení francouzských konzervativních sil do jediného politického hnutí.\n\nOd roku 1990 uděluje Club de l'Horloge roční „ceny\", \"le prix Lyssenko\", tomu, kdo „nejvíce přispěl k vědeckým a historickým dezinterpretacím s využitím ideologických metod a argumentů\". Nejvýznamnějším nositelem je v současné době Daniel Cohn-Bendit, vítěz z roku 2002 „za výjimečný přínos ke kampani za zavedení měny euro\". Cena je pojmenována po Trofimu Lysenkovi, sovětském biologovi z období Stalinovy vlády, jenž se podílel na profesní a společenské likvidaci řady sovětských vědců.\n\n"}
{"id": "145869", "url": "https://cs.wikipedia.org/wiki?curid=145869", "title": "Majurakši", "text": "Majurakši\n\nMajurakši nebo Mor ( nebo ) je řeka ve státě Západní Bengálsko v Indii. Je 250 km dlouhá.\n\nPramení na vysočině Radžmahal a ústí zprava do ramene delty Gangy zvaného Hugli.\n\nNa řece se nachází velký hydrouzel, který zahrnuje hráz, přehradní nádrž a systém zavlažovacích kanálů o celkové délce 1 500 km.\n"}
{"id": "145875", "url": "https://cs.wikipedia.org/wiki?curid=145875", "title": "Tchien-ťin", "text": "Tchien-ťin\n\nTchien-ťin (čínsky: 天津, ; hanyu pinyin: Tiānjīn; české exonymum: Tiencin) je přímo spravované město na úrovni provincie ležící na severu Číny. Leží při ústí Chaj-che do Pochajské zátoky.\n\nNázev města se skládá ze slov 天 \"tchien\", což znamená „nebe“, a 津 \"ťin\" s významem „převoz, brod“. Celý název lze přeložit jako „Nebeský/Císařský brod“.\n\nV roce 2013 mělo město Tchien-ťin 14,72 milionu obyvatel. Jak počtem obyvatel tak svou rozlohou 11 920 km² se řadí mezi největší města v Číně. Hustota osídlení dosahuje 1 235 lidí na km².\n\nTchien-ťin hraničí na severozápadě s centrálně spravovaným městem Pekingem, na severu a jihu pak s provincií Che-pej. Na východě jeho pobřeží omývá Pochajská zátoka.\n\nHlavním letištěm je mezinárodní letiště Tchien-ťin Pin-chaj, vzdálené přibližně 13 kilometrů východně od centra města.\n\nJsou zde dvě železniční stanice vysokorychlostní trati Peking – Šanghaj. Nachází se zde také důležitý kontejnerový přístav.\n\nPo dopravu cestujících ve městě samotném slouží tchienťinské metro otevřené v roce 1984, které mělo k roku 2016 pět linek.\n\nTchien-ťin je významným střediskem průmyslu. Mj. zde byla ve spolupráci čínské společnosti AVIC Aircraft Corporation s francouzsko-německým koncernem Airbus zřízena továrna na montáž dopravního letadla typu Airbus A320. Při návštěvě německé kancléřky Angely Merkelové v Pekingu bylo 5. září 2019 dosaženo dohody o dalším rozšíření této spolupráce.\n\n\n"}
{"id": "145881", "url": "https://cs.wikipedia.org/wiki?curid=145881", "title": "Lačnov (přírodní památka)", "text": "Lačnov (přírodní památka)\n\nPřírodní památka Lačnov se nachází na okraji stejnojmenné obce na celkové výměře 0,23 ha. Vyhlášena byla 21. září 1948 a důvodem ochrany je výskyt vzácného silně ohroženého druhu šafránu bělokvětého (\"Crocus albiflorus\").\n\n"}
{"id": "145883", "url": "https://cs.wikipedia.org/wiki?curid=145883", "title": "Petr Poláček", "text": "Petr Poláček\n\nPetr Poláček (* 2. srpna 1984 Neratovice, Československo) je český zpěvák, který se dostal do povědomí širší veřejnosti díky účasti v pěvecké soutěži Česko hledá Superstar. Na svém kontě má dvě alba, první nese název Petr Poláček & Iluze. Druhé bylo pojmenováno podle jedné z písní Nemůžu zapomenout. Zahrál si také v muzikálu Děti ráje. V nedávné minulosti působil pod pseudonymem Paulie Weston v kapele Sleazy RoXxX.\n\nPoprvé se objevil na obrazovce v roce 2002 v hudebním pořadu \"DO-RE-MI\", kde okouzlil porotu (kromě porotkyně z publika) a diváky svým podáním písně \"Thank you for loving me\".\n\nV této soutěži si ho také všimla operní pěvkyně Eva Urbanová, s kterou později nazpíval italský duet \"Miserere\". Duet byl představen divákům na turné. Televizní diváci mohli kombinaci rockového a operního hlasu zhlédnout v pořadu Vladimíra Hrona \"Jsou hvězdy, které nehasnou\".\n\nZúčastnil se historicky prvního ročníku, kde obsadil ve finále deváté místo. Ze semifinálového kola postoupil z druhého místa společně s Petrou Páchovou. Fanouškům této soutěže se vryl do povědomí pod přezdívkou Bon Jovi, jelikož je to jeho vzor a dříve vystupoval se skupinou Bon Jovi Revival.\n\n15. ledna 2007 vydal druhé album s názvem \"Nemůžu zapomenout\", ve kterém se nachází jak písně původní, tak i přezpívané.\n\nV roce 2009 se dal opět dohromady s kytaristou Iluze a Bon Jovi revival Ondřejem Toulem a společně obnovili kapelu \"Bad Name\". V květnu 2010 došlo k výměně bubeníka, za časově zaneprázdněného Michala Daňka nastoupil Jakub Donáth, který zároveň působil v kapele Natural. V červnu 2011 nastupuje na post bubeníka mladý Samuel Fiala. Kapela je od roku 2013 neaktivní.\n\n\nV roce 2015 se dal dohromady s rockovou kapelou Sleazy RoXxX z Prahy, která koncertuje po celé Evropě. Na podzim 2015 vydala kapela singl s názvem \"Catch the World\", v roce 2016 vyšlo LP \"Topless Suicide\" pod německým vydavatelstvím.\n\nSestava\n\n\n"}
{"id": "145885", "url": "https://cs.wikipedia.org/wiki?curid=145885", "title": "Hack domény", "text": "Hack domény\n\nHack domény (anglicky \"domain hack\") je nekonvenčně vytvořené jméno internetové domény využívající generickou nebo národní doménu nejvyššího řádu tak, aby celé doménové jméno bylo možno vyslovit jako slovo. Příkladem může být doména del.icio.us, která využívá .us, národní doménu nejvyššího řádu pro Spojené státy americké, přičemž vyslovení doménového jména dává slovo \"delicious\" (anglicky \"výtečný, výborný\"). Další známý hack je cr.yp.to, portál zabývající se kryptografií.\n\nHack domény se často využívá v anglicky mluvících zemích, ale využití podobných slovních hříček není na angličtinu omezeno. V němčině může být příkladem „autom.at“, „schokola.de“ nebo „fals.ch“.\n\nDomain hacků využívají často \"link shortenery\" – například zkracovač odkazů od Google goo.gl, soukromý zkracovač odkazů společnosti Blizzard Entertainment blizz.ly, zkracovač odkazů Youtubu youtu.be nebo zkracovač odkazů Redditu redd.it.\n\nV češtině se jedná například o server Uloz.to.\n\nHack domény však oslabuje úroveň rozlišovacích vlastností národní domény nejvyššího řádu. Při takovém postupu pak není možné z pouhého znění doménového jména spolehlivě usuzovat na příslušnou zemi původu adresy. \n\n"}
{"id": "145886", "url": "https://cs.wikipedia.org/wiki?curid=145886", "title": "Cizinec", "text": "Cizinec\n\nCizinec podle cizineckého zákona je definován jako fyzická osoba, která není státním občanem ČR.\n\nCizincem je tedy i ten:\nZ definice vyplývá, že cizincem není ten, kdo má vedle občanství ČR i občanství jiného státu.\n\nPlatný vnitrostátní právní řád rozlišuje následující kategorie cizinců:\n\nZákon č. 326/1999 Sb. o pobytu cizinců na území České republiky upravuje podmínky vstupu cizince na území České republiky a vycestování cizince z území, stanovuje podmínky pobytu cizince na území a vymezuje působnost Policie České republiky, Ministerstva vnitra a Ministerstva zahraničních věcí v této oblasti státní správy. Cizincem se rozumí fyzická osoba, která není státním občanem České republiky včetně občana Evropské unie.\n\nZákon se nevztahuje na cizince, který:\n\na) je žadatelem o udělení mezinárodní ochrany, azylantem anebo osobou požívající doplňkové ochrany, nebo podal proti rozhodnutí kasační stížnost,\n\nb) pokud se jedná o přechodný pobyt cizích ozbrojených sil,\n\nc) pobývá na území na základě uděleného oprávnění pobytu za účelem dočasné ochrany, nebo o ni požádal.\n\nZákon č. 325/1999 Sb. o azylu upravuje postavení žadatelů o azyl / mezinárodní ochranu osob, kterým byl azyl nebo doplňková ochrana udělena.\n\nV trestním zákoníku č.40/2009 Sb. se cizinců týká například trest vyhoštění a trestný čin maření výkonu úředního rozhodnutí, pokud jde o správní či soudní vyhoštění. V trestním řádu č.141/1961 Sb. se jedná o výkon trestu vyhoštění a upouštění od jeho výkonu, vydávání a předávání cizince k trestnímu stíhání do zahraničí.\n\nVýdělečná činnost cizinců je upravena zákonem o zaměstnanosti (povolení k zaměstnání, sankce za nelegální činnost). Cizinec je podle českého zákona o zaměstnanosti 435/2004 Sb. definován jako občan, který není státním příslušníkem EU, EHS nebo ESVO. Pro cizince platí přísnější podmínky pro získání zaměstnání v ČR, musí žádat úřady práce o vydání pracovního povolení. Dále výdělečnou činnost cizinců ovlivňuje živnostenský zákon č. 455/1991 Sb., který upravuje specifika živnostenského oprávnění pro cizince. Dále řada zákonu omezuje přístup cizinců k určitým povoláním, nebo funkcím, spojeným s výkonem veřejné moci (například zákon o soudech a soudcích, o služebním poměru příslušníků bezpečnostních souborů). Dále pro výkon určitého povolání či činnosti jsou pro cizince stanoveny zvláštní podmínky.\n\nZ listiny základních práv a svobod vyplývá zásada rovnosti a nediskriminace, cizinci mají stejná práva jako občané ČR, pokud zákon výslovně nestanoví jinak. Cizinci jsou si rovni v občanském právu, ve veřejném právu se používá jako hlavní kritérium trvalý pobyt, případně jiný druh pobytu. Držitelé povolení k trvalému pobytu a občané EU a jejich rodinní příslušníci mají ve většině právních předpisů rovné postavení jako občané ČR. Jde například o oblasti sociálního zákonodárství a oblasti výdělečné činnosti.\n\nNa druhou stranu cizinci z EU či s trvalým pobytem pocítí znevýhodnění v oblasti volebního práva, či pobytového práva. Právo trvalého pobytu tak i právo občana EU pobývat na území ČR může být zrušeno, zejména v případě spáchání trestního deliktu. Dále jsou cizinci povinni mít cestovní doklad, v případě ztráty je cizinec často nucen jet do země původu pro nový cestovní doklad. S  cestovním dokladem a s platným průkazem o trvalém pobytu mohou cestovat v Schengenském prostoru. Všichni cizinci mají speciální ohlašovací povinnosti. Pobytové doklady vyřizují na ministerstvu vnitra, ne u běžných obecných úřadů.\n\nDle zákona č. 91/2012 Sb. o mezinárodním právu soukromém je cizinec osoba bez státního občanství ČR. Cizinci mají v oblasti osobních a majetkových práv stejná práva a stejné povinnosti jako občané ČR, pokud není tímto nebo jiným zákonem stanoveno něco jiného. Tato situace může nastat, pokud cizí stát nakládá se státními občany ČR jinak než se svými občany, tehdy může Ministerstvo zahraničních věcí v dohodě s příslušnými orgány sdělením v úředním publikačním prostředku stanovit, že pro cizince stejná práva a povinnosti jako pro občany ČR nepoužije. To však neplatí, pokud se jedná o cizince, kterým z práva EU vyplývají stejná práva a povinnosti jako státním občanům ČR, nebo by tím byla porušena základní práva cizince.\n\nPokud se jedná o osobu, která je v rozhodné době státním občanem České republiky a zároveň občanem jiného státu, je rozhodné státní občanství České republiky. Pokud však je občanem několika států, rozhoduje státní příslušnost nabytá naposledy, pokud výrazně převažuje její poměr k cizímu státu vzhledem k životním poměrům osoby, tehdy rozhoduje státní příslušnost tohoto státu. Na cizince, který není občanem žádného státu, se hledí jako na občana toho státu, kde má v rozhodné době obvyklý pobyt či se zdržuje, pokud toto nelze zjistit, je postupováno, jako by šlo o státního občana ČR.\n\nEvropská úmluva o ochraně lidských práv zajišťuje: povinnost respektovat lidská práva, právo na život, zákaz mučení, zákaz otroctví a nucených prací, právo na svobodu a osobní bezpečnost, právo na spravedlivé řízení, uložení trestu jen na základě zákona, právo na respektování soukromého a rodinného života, svobodu myšlení, svědomí a náboženského vyznání, svobodu projevu, svobodu shromažďovací a sdružovací, právo uzavřít manželství, právo na účinný právní prostředek nápravy, zákaz diskriminace.\n\nČlánek o svobodě projevu, o svobodě shromažďování a sdružování a zákaz diskriminace nebrání smluvním stranám uvalit omezení na politickou činnost cizinců.\n\n\"Protokol č.4.\" (druhý dodatkový) k Úmluvě o ochraně lidských práv a základních svobod článkem 4, zakazuje hromadné vyhoštění cizinců.\n\n\"Protokol č.7.\" v článku 1 ustanovuje procesní záruky v případě vyhoštění cizinců.\n\n1. Cizinec, který má povolen pobyt na území některého státu,může být vyhoštěn pouze na základě výkonu rozhodnutí přijatého v souladu se zákonem a musí mít možnost:\n\na. uplatnit námitky proti svému vyhoštění;\n\nb. dát přezkoumat svůj případ a\n\nc. dát se zastupovat za tímto účelem před příslušným úřadem nebo osobou nebo osobami tímto úřadem určenými.\n\n2. Cizinec může být vyhoštěn před výkonem práv uvedených v odstavci 1 a, b a c tohoto článku, je-li takové vyhoštění nezbytné v zájmu veřejného pořádku nebo je-li odůvodněno zájmy národní bezpečnosti.\n\n\"Protokol č.12.\" ustanovuje všeobecný zákaz diskriminace.\n\n1. Užívání každého práva přiznaného zákonem musí být zajištěno bez jakékoli diskriminace z důvodu pohlaví, rasy, barvy pleti, jazyka a náboženství, politického či jiného smýšlení, národnostního či sociálního původu, příslušnosti k národnostní menšině, majetku, rodu či jiného postavení.\n\n2. Nikdo nesmí být diskriminován žádným orgánem veřejné moci z jakéhokoli důvodu, zejména z důvodů uvedených v odstavci 1.\n\nNa území ČR je cizinec oprávněn vstoupit v místech stanovených jako hraniční přechod, tzn. na vymezených místech na vnějších hranicích státu, v prostoru mezinárodního letiště, popř. v prostoru mezistátního vlaku. Při překročení hranice je nutné se podrobit kontrole dokladů po výzvě policie. V zásadě platí, že občané EU s nimiž má ČR sjednanou mezinárodní smlouvu o bezvízovém styku, předkládají při hraniční kontrole cestovní doklad. Cizinci, kteří mají ve vztahu k ČR vízovou povinnost jsou povinni dále předkládat platné vízum, doklad o zajištění prostředků k pobytu, doklad o zdravotním pojištění, doklad o zajištění ubytování, popř. vízum státu, do kterého hodlá cizinec přes území ČR cestovat.\n\nMůže být umožněn na základě:\n\nMůže být umožněn na základě:\n\n\n\n\n"}
{"id": "145889", "url": "https://cs.wikipedia.org/wiki?curid=145889", "title": "Back to Basics", "text": "Back to Basics\n\nBack to Basics je album americké zpěvačky Christiny Aguilery, které vyšlo 9. srpna 2006 po čtyřleté hudební odmlce. Album je inspirované hudbou ze 40. let, ale lze na něm objevit i pár písní, které navazují na předešlé album.\n\nPrvním singlem z alba se stala píseň \"Ain't No Other Man\", která obdržela i prestižní cenu Grammy Award, pro nejlepší ženskou píseň.\n\nDisk 1\n\nDisk 2\n\n"}
{"id": "145892", "url": "https://cs.wikipedia.org/wiki?curid=145892", "title": ".ee", "text": ".ee\n\n.ee je národní doména nejvyššího řádu pro Estonsko. Doménu spravuje Estonská vzdělávací a výzkumná síť (Estonian Educational and Research Network, EENet).\n\nRegistrace má omezení jako v raných dobách rozvoje Internetu, než došlo k jeho komercializaci. Je dán limit jedné domény na osobu a registrace dalších jmen podle zavedených obchodních značek jsou výslovně zakázány.\nLze registrovat domény na druhé úrovni, což umožňuje hack domény u slov končících na \"-ee\".\n\n\n"}
{"id": "145899", "url": "https://cs.wikipedia.org/wiki?curid=145899", "title": "Wang Chao (stolní tenista)", "text": "Wang Chao (stolní tenista)\n\nWang Chao (; * 1. prosince 1983) je vynikající čínský stolní tenista, patřící v posledních letech k absolutní světové špičce. V současné době (květen 2013) je Wang Chao třetím hráčem mužského žebříčku ITTF.\n\nJedná se o ofenzivně laděného praváka s tužkovým držením pálky. Vyniká ve velmi rychlé hře blízko u stolu, s oblibou hraje míče krátce po odrazu, čímž velmi zrychluje hru. Na rozdíl od většiny „penholderů“ skvěle ovládá „reverzní“ backhandový topspin, často hraný i s boční rotací. Tento úder je hraný opačnou stranou rakety, než forehand. Jak tvrdý forehandový drive, tak i reverzní backhand hraje Wang Chao často i z velice krátkých a nízkých míčků, které většina jiných hráčů již není schopna zahrát účinně útočně. V tom se Wang Chao velmi podobá svému kolegovi z čínské reprezentace Ma Linovi, s nímž také často trénuje.\n\n"}
{"id": "145902", "url": "https://cs.wikipedia.org/wiki?curid=145902", "title": "Ju Sung-min", "text": "Ju Sung-min\n\nJu Sung-min (anglickým přepisem: \"Ryu Seung-min\"; * 5. srpna 1982) je jihokorejský stolní tenista.\n\nJedná se o praváka s tužkovým držením pálky a tvrdým forehandovým útokem. Mezi světovou špičkou patří k hráčům s absolutně nejrychlejším pohybem, což mu umožňuje obíhat většinu úderů na forehand.\n\nJu Sung-min se proslavil svým nečekaným vítězstvím ve dvouhře mužů na olympijských hrách v roce 2004. Je v současné době (duben 2013) na 20. místě mužského žebříčku ITTF.\n\nKromě výše uvedené zlaté medaile z olympijských her má na kontě také dvě bronzové medaile z mistrovství světa v soutěži mužských družstev z let 2001 a 2004.\n"}
{"id": "145906", "url": "https://cs.wikipedia.org/wiki?curid=145906", "title": "Matterhorn", "text": "Matterhorn\n\nMatterhorn ( , ), je považován za jednu z nejkrásnějších a nejpopulárnějších hor Evropy. S nadmořskou výškou 4478 metrů je zároveň také sedmou nejvyšší horou Alp. Tyčí se na hranici mezi Švýcarskem a Itálií, nad švýcarským Zermattem a italským městem Breuil-Cervinia. Jméno \"Matterhorn\" pochází z německého \"matte\" (horská louka) a charakteristického tvaru hory, \"horn\" (roh). Stále častěji se tato hora uzavírá pro výstupy horolezců (dočasné zákazy k lezení). Důvodem jsou nebezpečné sesuvy hornin z výšky nad 3500 metrů, které způsobuje postupné tání permafrostu (trvale zmrzlé horniny, pokrývající svahy hory).\n\nMatterhorn byl poslední nezdolanou alpskou čtyřtisícovkou a výstup na něj byl dlouho považován za nemožný. První pokus podnikl roku 1857 breuilský lovec Jean Antoine Carrel se dvěma druhy. Dostali se pouze na Tete du Lion, ale vytyčili cestu Lvím hřebenem, kterou se pokoušela o prvovýstup většina dalších výprav. Aby se jim sousedé ve vesnici neposmívali, šli tajně a tvrdili jim, že jdou lovit sviště, protože lezení po horách bylo tehdy považováno za podivínství.\n\nV roce 1861 se o horu začali zajímat také horolezci. O výstup se nezávisle na sobě pokoušeli Angličané Edward Whymper a profesor John Tyndall. Nejvýše se ale toho roku dostal Carrel (cca 4000 m), který na tom místě vytesal do skály svoje iniciály.\n\nV roce 1862 se z této sestavy podařilo nejvýše dostat Tyndallovi (Pic Tyndall, 4241 m). Whymper dosáhl přibližně 4150 m a při sestupu vytesal svoje iniciály metr nad Carrelovy.\n\nRoku 1863 se Carrel s Whymperem spojili, výstup museli vzdát kvůli sněhové bouři. Tohoto roku vznikl Italský Alpský spolek (CAI), jehož vedení následujícího roku pověřilo Carrella, aby provedl prvovýstup na Matterhorn, a zajistilo mu finanční podporu.\n\nV létě 1865 přijel Whymper opět do Breuilu. S Carrelem se pohádal a jiného vůdce ve vesnici nesehnal. Proto se rozhodl zkusit vystoupit hřebenem Hörnli dřív, než ho Carrel předejde, a odešel přes Theodulské sedlo do Zermattu. Zde ho čekaly další špatné zprávy – nejen že nesehnal vůdce, ale zjistil, že se na výstup připravují další dvě výpravy. Nakonec se však všichni spojili a 13. července v sestavě Edward Whymper, reverend Charles Hudson, Robert Hadow, Lord Francis Douglas, chamonixský vůdce Michel Croz a zermattský vůdce Peter Taugwalder se synem vyrazili nahoru. 14. července 1865 stanulo všech sedm jako první na vrcholu Matterhornu po výstupu hřebenem Hörnli (variantou oproti dnešní normálce - traverzovali horní částí severní stěny). Na vrcholu vztyčili místo vlajky Crozovu modrou košili na žerdi ze dvou svázaných holí. Při sestupu potkalo Whymperovo družstvo neštěstí. Nezkušený Hadow se smekl a strhl s sebou i ostatní. Lano spojující Douglase a Taugwaldera-otce se přetrhlo a Whymper s oběma Taugwaldery se zachránil. Ostatní se zřítili do severní stěny a zahynuli.\n\nMezitím Carrel postupoval Lvím hřebenem téměř expedičním stylem. 12. července postavil první stan na Col du Lion a druhý na Pic Tyndall. Potom sestoupil do prvního tábora, který mezitím nosiči zásobili vínem a pečeným masem. 13. července se z pověrčivosti o vrchol nepokoušeli, pouze odpoledne vyšli do druhého tábora. Ráno 14. července vyrazili k vrcholu, chyběla jim jedna hodina a byli by na vrcholu první. Když na ně začali Whymper a spol. halekat, zklamaně se otočili a sestoupili. Mezitím v Breuilu dalekohledem zpozorovali postavy na vrcholu a spustili bujaré oslavy italského prvovýstupu. Ihned také poslali do Aosty posla, který cestou v každé vesnici oznamoval tuto novinu. Později v Breuilu přítomný zástupce Italského Alpského spolku při pozorování vrcholu napočítal sice sedm osob, ale vysvětlil si to tak, že díky své opilosti vidí Carrelovo čtyřčlenné družstvo dvojmo. Z omylu vyvedl Breuilské až sám Carrel, který dorazil ráno sám, protože jeho kolegové se báli ve vesnici ukázat. Aby ostudu alespoň částečně napravili, vystoupili 17. července na vrchol Lvím hřebenem Carrel a B. Bich a vztyčili zde italskou vlajku.\n\nVýstup na \"Matterhorn\", byť některou z „normálních cest“, není turistickým výletem, ale náročnou vysokohorskou túrou.\n\nVýstup na \"Matterhorn\" hřebenem Hörnli je lezeckou túrou ohodnocenou stupněm obtížnosti AD- až AD (ve slovním překladu: \"těžší\"), skalní úseky mají obtížnost jen na kratších úsecích II, výjimečně III UIAA. I přes, na poměry současného horolezectví, nižší obtížnost jej nelze podceňovat - výstup je objektivně nebezpečný kvůli riziku pádu kamení a nekvalitní skále. Riziko pádu kamení zhoršuje značná frekventovanost cesty. Průměrný sklon výstupu je 38°, převýšení od chaty Hörnli, která je obvyklým východiskem ve vrcholový den, 1218 výškových metrů. Za optimálních podmínek není nalezení správného směru výstupu problémem, při novém sněhu nebo špatné viditelnosti je orientace obtížná. Na hřebeni se ve výšce cca 4000 m nachází bivakovací chata Solvay.\n\nVelká část Lvího hřebene je zajištěna fixními prostředky, převážně řetězy a lany, což znesnadňuje hodnocení obtížnosti výstupu. V různých zdrojích hodnocen obtížností AD- až AD, skalní místa st. II-III+. Dá se říci, že bez fixních pomůcek by lezecká obtížnost výrazně překonávala hřeben Hörnli - Lví hřeben má vyšší průměrný sklon a četné strmé stupně. Masivní osazení skály umělými pomůckami obtížnost výrazně sráží, přesto se nejedná o via ferratu. Obvyklým východiskem vrcholového dne je Carrel hutte, převýšení k vrcholu 643 výškových metrů. Výstup je náročný, exponovaný a zcela závislý na panujících klimatických podmínkách. Pokud jsou vrchní partie namrzlé, obtížnost se výrazně zvyšuje. Požadovány jsou alespoň základní znalosti lezecké techniky.\n\n\n\n\n\nV západní stěně vede prvovýstup Poldy Páleníčka.\n\nNa švýcarské straně masivu \"Matterhornu\" stojí na úpatí východního hřebene chata Hörnli hütte (3260 m n. m., SAC, 50 míst, otevřena 15. 6. - 15. 9.). Ve výši 4003 m n. m. je malá bivakovací bouda Solvay (10 míst, slouží pouze jen pro případ nouze). Na italské straně hory je opěrným bodem chata Rif. Carrel - Carrel Hütte (3835 m n. m., 45 lůžek, stále otevřená, rádiová stanice, v blízkosti stojí stará chata Savoia).\n\n\n\n\n"}
{"id": "145916", "url": "https://cs.wikipedia.org/wiki?curid=145916", "title": "Uhelná (rozcestník)", "text": "Uhelná (rozcestník)\n\nNázev Uhelná má více sídel:\n"}
{"id": "145921", "url": "https://cs.wikipedia.org/wiki?curid=145921", "title": "Henry de Lesquen", "text": "Henry de Lesquen\n\nHenry de Lesquen (* 1. ledna 1949) je předsedou francouzského konzervativního uskupení Club de l'Horloge.\n\nLesquen byl původně členem Chiracovy strany RPR (Rassemblement pour la République), tu však v roce 1984 opustil. Na rozdíl od řady jiných však nevstoupil do Le Penovy Národní fronty a namísto toho se věnoval úsilí o sjednocení konzervativních sil Francie do jediného hnutí. V roce 2001 se stal místním zastupitelem ve Versailles.\n\nDeník Libération ze 14. ledna 2006 o Lesquenovi informoval v tom smyslu, že je ideově blízký konzervativnímu tradicionalistovi a europoslanci Philippe de Villiersovi.\n"}
{"id": "145922", "url": "https://cs.wikipedia.org/wiki?curid=145922", "title": "Svatopluk Matyáš", "text": "Svatopluk Matyáš\n\nSvatopluk Matyáš (* 18. října 1929, Radslavice u Přerova, Československo) je český herec.\n\nPo maturitě na obchodní akademii v Praze vystudoval obor herectví na Divadelní fakultě Akademie múzických umění. Po absolutoriu v roce 1956 působil v oblastních divadlech v Hořovicích (1956–1958), Hradci Králové (1958–1961), Ostravě (1961–1966) a Olomouci (1966–1979). Poté se na několik let stal hercem ve svobodném povolání, v roce 1986 se vrátil do stálého angažmá v Olomouci, od roku 1990 je v důchodu.\n\nVytvořil řadu milovnických i charakterních divadelních rolí domácího i světového klasického repertoáru, spolupracoval s českým i slovenským filmem a rozhlasem, výrazné postavy ztvárnil v televizních inscenacích a seriálech zejména v ostravském studiu Československé televize (role Jotidoma v seriálu \"Kamenný řád\", 1977; Rudyšar ve \"Velkém sedle\", 1987).\n\n\n"}
{"id": "145927", "url": "https://cs.wikipedia.org/wiki?curid=145927", "title": "Werner Schlager", "text": "Werner Schlager\n\nWerner Schlager (* 28. září 1972) je rakouský stolní tenista, který po řadu let patří k nejužší evropské i světové špičce.\n\nJedná se o praváka s evropským držením pálky. Stylem hry je útočník se silným oboustranným topspinem, avšak velmi technicky založený. Mezi jeho nejsilnější stránky patří též variabilní podání, vynikající příjem i bloky, a zejména skvělý forhendový flip. Mimořádnou stránkou hry Werbera Schlagera je nezměrná bojovnost, herní inteligence a schopnost mimořádného soustředění i v nejvyplatějších „koncovkových“ zápasech.\n\nVrcholem kariéry Wernera Schlagera byl rok 2003, kdy v sérii neuvěřitelně dramatických „koncovových“ utkání porazil nejprve úřadujícího čínského mistra světa Wang Liquina, poté v neméně dramatickém zápasu dalšího slavného Číňana Kong Linghui, a nakonec si ve finále si poradil i s jihokorejským všestranným obranářem Joo Se Hyukem. Stal se tak v Paříži mistrem světa ve dvouhře a prolomil jako zatím jediný asijský monopol na zlaté medaile ve třetím tisíciletí. V roce 2003 se díky výsledkům nejen z mistrovství světa dostal na první místo mužského žebříčku ITTF a byl v Rakousku vyhlášen sportovcem roku.\n\nV současné době (srpen 2007) je třináctým hráčem mezinárodního žebříčku ITTF.\n\nDvouhra:\n\nČtyřhra:\n\nSmíšená čtyřhra:\n\nSoutěž družstev:\n"}
{"id": "145930", "url": "https://cs.wikipedia.org/wiki?curid=145930", "title": "Faethón", "text": "Faethón\n\nFaethón (řecky \"Φαέθων\", latinsky \"Phaethon\", příp. Faëthon) je v řecké mytologii syn boha slunce Hélia (nebo také Apollón zvaný Foibos - Zářící) a jeho milenky Klymené.\n\nOvidius se ve svém díle \"Proměny\" (kniha II., kap.1) o Faethónovi zmiňuje takto: Byl to krásný mladík, hrdý na svého božského otce. Když jedenkrát Diův syn Epafos vyslovil pochybnosti o jeho původu, na matčinu radu se vydal za samotným bohem Héliem (Apollónem), aby získal zadostiučinění. Avšak pouhá slova mu nestačila, chtěl důkaz a Hélios mu slíbil splnit jakékoliv přání. A Faethón požádal, aby mu bůh Slunce půjčil na jeden den bájný sluneční vůz, se kterým denně koná svou cestu po nebeské klenbě. Hélios mu to vymlouval, poukazoval na jeho nezkušenost s nebeskými oři, na strach z nesmírné výšky nebes. Ale Faethón si nedal říct.\n\nSamozřejmě tak, jak Hélios předvídal, se i stalo. Jízda trvala krátce, koně hned poznali, že je řídí nezkušená ruka, vyjeli ze své obvyklé dráhy a letěli nejdříve vysoko až ke hvězdám, pak slétli velmi nízko nad zem. Žárem spálili úrodné pláně Arábie, Núbie i Sahary a celou oblast změnili v poušť. Obyvatelům Afriky žár ožehl pleť, takže jsou navždy černí. Začala vysychat moře a země do hloubi praskala.\n\nMatka země Gaia volala Dia (Jupitera, hromovládce), ať zachrání svět před úplnou zkázou. Zeus se ukrutně rozčílil a Faethonta srazil bleskem do hlubin. Mladíkova odvaha, ale zároveň nerozvážnost mu přinesla sympatie. Jeho spálené tělo našly nymfy u vod Éridanu a na náhrobek mu prý napsaly slova: „\"Padl, ale při velkém odvážném činu\"“ (Ovidius, Proměny, 2. kniha). Faethontovy sestry Héliovny se ze žalu změnily v topoly a z jejich slz, padajících do vod Éridanu, prý vznikl jantar.\n\n\n"}
{"id": "145932", "url": "https://cs.wikipedia.org/wiki?curid=145932", "title": "Héliovny", "text": "Héliovny\n\nHéliovny (latinsky \"Heliades\") jsou v řecké mytologii dcery boha boha slunce Hélia a Klymené, dcery Titána Ókeana.\n\nKdyž jejich bratr Faethón jedenkrát požádal svého otce Hélia, aby se směl projet se slunečním kočárem po nebi, otec ho varoval a záměr mu vymlouval. Nakonec ale svolil. Faethón nezvládl nebeské spřežení, koně vyletěli ke hvězdám, potom zase letěli nízko nad zemí, takže spálili celá velká území Afriky v pouště, spálili pleť obyvatel až do černa, žárem začaly vysychat řeky a jezera a země do hloubky pukala. \n\nTo nestrpěl nejvyšší bůh Zeus a drzého odvážného mladíka srazil svými blesky do hlubin. Jeho sestry Héliovny se ze žalu změnily v topoly a jejich slzy padající do vod Éridanu, se měnily v jantar. \n\n"}
{"id": "145934", "url": "https://cs.wikipedia.org/wiki?curid=145934", "title": "Székesfehérvár", "text": "Székesfehérvár\n\nSzékesfehérvár [sékeš-] (, , ) je město s župním právem v Maďarsku, správní centrum župy Fejér. Je současně i okresním městem. V Székesfehérváru žije obyvatel a rozlohu 170,89 km².\n\nOblast Székesfehérváru byla osídlena již Kelty a malé sídliště zde bylo i v době, kdy se zde rozprostírala římská provincie Panonie.\n\nPo dobytí Maďary se stal součástí uherského státu a král Štěpán I. vyhlásil Székesfehérvár hlavním městem království. Zde bylo korunováno 38 a pohřbeno 18 uherských králů.\n\nMěsto bylo řádně opevněno a hradby odrazily dokonce i mongolskou invazi ve 13. století, sídlo uherských králů však bylo přesto přeneseno na nově vzniklý budínský hrad. Székesfehérvár však i nadále zůstal místem korunovací uherských králů.\n\nRoku 1543 město neodolalo útoku Turků a padlo do jejich rukou. Když město dobyla armáda Leopolda I. Habsburského v čele s Evženem Savojským, našli zde osvoboditelé pouze trosky. Székesfehérvár byl poté během 17. a 18. století prakticky znovu postaven.\n\nNová barokní katedrála svatého Štěpána byla postavena na troskách středověké baziliky původně zasvěcené Panně Marii. Nedaleko od ní je jedna z mála dochovaných gotických památek, kaple sv. Anny.\n\nZbytky středověké slávy můžeme zhlédnout v tzv. Zahradě trosek, kde se nachází i náhrobek údajně patřící svatému Štěpánovi.\n\n\n\n\n\n"}
{"id": "145936", "url": "https://cs.wikipedia.org/wiki?curid=145936", "title": "Epafos", "text": "Epafos\n\nEpafos (řecky \"Ἔπαφος\", latinsky \"Epaphus\") je v řecké mytologii syn nejvyššího boha Dia a jeho milenky Íó. Podle mýtů to byl první egyptský král a otec Libye.\n\nKromě toho, že byl Diovým synem, zapsal se do mýtů také v příběhu Faethonta, syna boha slunce Hélia. Když totiž Epafos vyslovil pochyby, jestli je Faethón božského původu, mladík požádal boha slunce, aby mu na jeden dovolil řídit nebeské spřežení po vysoké klenbě. Marné bylo přesvědčování Héliovo, že to nemůže zvládnout, nemá zkušenosti a bude se ve výškách bát.\n\nFaethón se nedal odradit, vyrazil do výšek a neovládané spřežení letělo nejprve vysoko až ke hvězdám, potom nízko nad zemí a tropilo obrovské škody. To nemohl dopustit nejvyšší bůh Zeus a aby zabránil nejhoršímu, srazil svými blesky Faethonta do hlubin.\n\n"}
{"id": "145938", "url": "https://cs.wikipedia.org/wiki?curid=145938", "title": "Trampoty páně Thompsonovy", "text": "Trampoty páně Thompsonovy\n\nTrampoty páně Thompsonovy \"(1907, L'agence Thompson and Co.)\" je dobrodružný román francouzského spisovatele Michela Verna, který bývá zařazován do cyklu jeho slavného otce, francouzského spisovatele Julesa Verna, \"Podivuhodné cesty (Les Voyages extraordinaires)\".\n\nAutorem románu tedy není Jules Verne, jak je při vydávání knihy obvykle uváděno, ale jeho syn Michel, který román vydal pod otcovým jménem. Je však nutno přiznat, že Michel velice dobře vystihl otcův styl, logiku výstavy jeho románů i pro něj typické charaktery postav, takže se kniha dá považovat za velice zdařilý plagiát.\n\nPříběh románu začíná v Londýně, kde Francouz Robert Morgan, který je bez peněz a bez zaměstnání (právě byl propuštěn z místa učitele francouzštiny), uvidí plakát, který nabízí práci průvodce a tlumočníka na cestě po třech souostrovích (Azory, Madeira a Kanárské ostrovy). Protože Morgan mluví plynně anglicky, španělsky a portugalsky, snadno tuto práci získá. V následujících dnech však Morgan uvidí plakát od konkurenční společnosti \"Thompson and Company\", která nabízí stejnou cestu, ale za menší cenu. Obě cestovní kanceláře spolu soupeří tak dlouho, až Morganův zaměstnavatel musí boj vzdát. Vítězná Thompsonova agentura ovšem také potřebuje tlumočníka, a tak Morgan okamžitě najde ztracenou práci, avšak za daleko menší plat.\n\nNa cestu pronajmul „šetrný“ majitel cestovní kanceláře, pan Thompson, letitý parník \"Seamew\" (Mořský racek) pod vedením typického mořského vlka, kapitána Pipa. Po vyplutí parníku se postupně seznamujeme s jednotlivými cestujícími. Při jejich představování je čtenáři velice brzy jasné, kdo stojí na straně dobra a kdo na straně zla. Především tu je mladá třiadvacetiletá vdova, Američanka Alice Lindsayová, se svou devatenáctiletou sestrou Dolly a se svým švagrem Jackem Lindsayem. Jack je bezcharakterní bídák, který se snaží sňatkem s Alicí získat peníze, které Alice zdědila po svém muži, protože svůj majetek promrhal. Když se mu tento plán nedaří, neštítí se pro dosažení cíle použít ani násilí, i kdyby měly obě sestry přijít o život. I další postava je jakoby vystřižená z originálních Vernových románů. Jde o veskrze kladného francouzského důstojníka na dovolené Rogera de Sorguese, který se na cestě stará o obě sestry, a po nějaké době se zamiluje do Dolly, zatímco Robert Morgan se zamiluje do Alice. Vysvitne také, že pan Thompson je dosti nezodpovědný podnikatel. Jednak nemá žádné zkušenosti s provozováním takovýchto výprav, jednak šetří kde může, takže problémy narůstají a cestovatelé jsou čím dál tím víc nespokojeni.\n\nDěj románu nakonec vyvrcholí tím, že se parník \"Seamew\" díky špatnému stavu trupu poblíž Kapverdských ostrovů potopí. V závěrečném dramatu na africkém pobřeží na hranicích dnešní Mauretánie a Senegalu jsou trosečníci zajati beduíny, kteří za ně chtějí získat výkupné. Morgan je Lindsayem zraněn, když se snaží přivést pomoc od blízké francouzské posádky. Přesto se mu podaří vojáky přivézt a v následném střetnutí je Jack Lindsay zastřelen. Na úplném konci románu pro čtenáře Michel Verne přichystal dvě šťastné svatby – Roberta Morgana s Alicí a Rogera de Sorguese s Dolly. Dobře nakonec dopadne i pan Thompson, který svým věřitelům a nespokojeným cestujícím šikovně unikne vyhlášením konkurzu.\n\nKnihu \"Trampoty páně Thompsonovy\" ilustroval Léon Benett\n\n"}
{"id": "145941", "url": "https://cs.wikipedia.org/wiki?curid=145941", "title": "Veszprém (župa)", "text": "Veszprém (župa)\n\nVesprémská župa () je župa v západním Maďarsku, pojmenovaná podle svého střediska města Veszprému. Rozkládá se severně od jezera Balaton a jejím středem se táhne nízké pohoří Bakoňský les. Župa má rozlohu 4613 km² a žije v ní asi 375 tisíc obyvatel. Sousedí se župou Győr-Moson-Sopron na severu, Komárom-Esztergom na severovýchodě, Fejér na východě, Somogy na jihu (převážně vodní hranice po Balatonu), Zala na jihozápadě a Vas na západě.\n\nŽupa se zachovala od středověku bez podstatných změn, pouze po druhé světové válce k ní byl přičleněn celý severní břeh Balatonu (na úkor župy Zala).\n\nVeszprémská župa patří mezi turisticky nejatraktivnější oblasti Maďarska, a to díky pobřeží Balatonu s Tihaňským poloostrovem a množstvím vinic, zachovalému historickému městu Veszprém a romantické krajině Bakoňského lesa. Zároveň jde ale také o těžiště maďarského hliníkárenského průmyslu, díky zdejším nalezištím bauxitu.\n\n\nZde jsou uvedeny obce v župě Veszprém. Města jsou označena tučně, obce se statusem nagyközség \"kurzívou\". Nachází se zde celkem 199 obcí, 15 měst a 3 obce se statusem nagyközség.\n"}
{"id": "145942", "url": "https://cs.wikipedia.org/wiki?curid=145942", "title": "Supersymetrie", "text": "Supersymetrie\n\nV částicové fyzice označuje supersymetrie symetrii mezi bosony a fermiony. Podle supersymetrických teorií každý fundamentální fermion má bosonického superpartnera a naopak. Supersymetrie může být aplikována na kvantovou teorii pole i na standardní model částicové fyziky a v obou případech pomáhá řešit problémy v těchto teoriích.\n\nSupersymetrie je úzce svázána s teorií superstrun.\n\nŽádná supersymetrická částice dosud nebyla experimentálně prokázána.\n\n"}
{"id": "145945", "url": "https://cs.wikipedia.org/wiki?curid=145945", "title": "Pranýř", "text": "Pranýř\n\nPranýř byl ve středověku a raném novověku místem uprostřed náměstí, kde byli trestáni nepoctiví občané.\n\nVe 13. století vznikaly nové typy měst. Mezi ně patřila města, která vznikla tzv. „na zeleném drnu“ (např. Plzeň). Město bylo postaveno podle plánu, mělo pravidelný půdorys. Centrum se skládalo z náměstí na němž byl kostel, radnice s pranýřem a kašna. Pranýř bylo místo hanby, ponížení a utrpení. Měl podobu dřevěného sloupu, klece, později kamenného sloupu. Lidé k němu byli přivazováni řetězy a byli odevzdáni okolí, které je mohlo hanobit, např. pliváním, urážkami, posměchem a někdy i ranami. V Anglii a Francii míval pranýř podobu sloupku s kládou, v níž byly do otvorů uzavřeny ruce a hlava trestaného. Pranýř mohl mít také podobu klece, kam otrestaného na určitou dobu uzavřeli, taková klec se dochovala napříkald v Levoči na Slovensku. K této potupě byly většinou odsuzovány hádavé ženy a nepoctiví obchodníci a řemeslníci. Podobně se trestaly i drobnější krádeže. Také se zde mohlo mučit nebo vykonávat menší tělesné tresty, zejména výprasky rákoskou, proutěnou metlou či karabáčem. \n"}
{"id": "145946", "url": "https://cs.wikipedia.org/wiki?curid=145946", "title": "Pernikářka", "text": "Pernikářka\n\nPernikářka je název více pražských usedlostí:\n\n"}
{"id": "145947", "url": "https://cs.wikipedia.org/wiki?curid=145947", "title": "Brian Aldiss", "text": "Brian Aldiss\n\nBrian Wilson Aldiss (18. srpna 1925 Dereham – 19. srpna 2017 Oxford) byl britský autor science fiction řazený mezi autory tzv. Nové vlny. Mezi jeho nejznámější díla patří román \"Nonstop\" a trilogie \"Helikonie\".\n\nBrian Wilson Aldiss se narodil 18. srpna 1925 v Derehamu (Norfolk, Anglie). Navštěvoval St. Peter´s Court Preparatory School v Bactonu, v roce 1936 byl přijat na Framlingham College v Suffolku a o tři roky později začal studovat na West Buckland School v Devonu.\nV září roku 1943 vstoupil do armády, v Norwichi absolvoval základní výcvik, načež byl převelen ke spojařům do tábora Catterick v Yorkshire. Od roku 1944 do roku 1947 sloužil na mnoha místech jihovýchodní Asie (Indie, Barma, Sumatra, Singapur, Hongkong), odkud si přivezl nejednu inspiraci pro svou tvorbu.\n\nV roce 1947 odešel z armády a začal pracovat jako knihkupec v Oxfordu. O rok později se oženil s Olive Fortescueovou. První dítě, Clive, se mu narodilo v roce 1955, o rok později přestal pracovat jako knihkupec a dal se na dráhu profesionálního spisovatele. Druhé dítě, Caroline, se narodilo v roce 1959. V roce 1965 rozvedl se svou první ženou a vzal si Margaret Mansonovou. Spolu měli dvě děti, Timothyho (nar. 1967) a Charlotte (nar. 1969).\n\nV roce 1954 vyšla Brianu Aldissovi první práce, \"A Book in Time\", v únorovém vydání The Bookseller. První SF, \"Criminal Record\", bylo publikováno v červencovém vydání Science Fantasy. Jeho první kniha, \"The Brightfount Diaries\", vyšla o rok později.\n\nV roce 1957 vydal první SF knihu, sbírku krátkých povídek \"Space, Time, and Nathaniel\" a zároveň se stal literárním redaktorem Oxford Mail. První SF román \"Non-Stop\" (česky \"Nonstop\", 1979) vydal v roce 1958, za což mu byla udělena cena Nejslibnější nový autor roku 1959 na 16. World Science Fiction Convention. Hlavním tématem románu je cesta generační kosmické lodě a dramatické osudy jejich obyvatel. Ačkoliv nebyl prvním, kdo toto téma do science-fiction přinesl (tím byl Robert Heinlein v díle \"Universe\"), jeho brilantním zpracováním se vyhoupl na špičku SF spisovatelů a od té doby na ní setrvává. \n\nPlodná šedesátá léta zahájil s C. S. Lewisem, s jehož pomocí založil Oxford University Speculative Fiction Group a následně vydáním románu \"Bow Down to Nul\". V roce 1961 byl pak jmenován editorem Penguin Science Fiction Series a vydal romány \"The Male Response\" a \"The Primal Urge\". Prestižní cenu Hugo získal za nejlepší krátkou SF roku 1961 \"Hothouse\" (česky \"Skleník\", Laser 1992). \"Skleník\" byl původně publikován jako série prací pro Magazine of Fantasy and Science Fiction, ve kterých mimo jiné zúročil své zážitky z džungle Asie, zejména pak její imaginativní popis. Děj se odehrává ve vzdálené budoucnosti Země, kdy se pomalu zastavuje rotace Země, Slunce ohřívá povrch planety a ten se pomalu pokrývá neprostupnou džunglí. Lidé zdegenerovali, vracejí se na stromy a očekává se zánik celé sluneční soustavy.\nV následujícím roce vydal sbírku krátkých prací \"The Airs of Earth\". Následovaly romány \"The Dark Light Years\" (česky \"Temné světelné roky\", Laser 1994) o setkání s cizí civilizací na prahu třetího tisíciletí a nevybíravého chování lidí k mimozemským entitám a \"Greybeard\" (1964, česky \"Pokolení starců\", Mustang 1995), který popisuje Zemi po nevydařeném experimentu, kdy lidé přijdou o svou plodnost. Spolu s Harry Harrisonem založil a redigoval kritický SF magazín Science Fiction Horizons. V roce 1965 publikoval Best SF stories of Brian Aldiss.\n\nDalší prestižní ocenění, Nebula 1966, získal za novelu \"The Saliva Tree\" (1965, česky \"Slintající strom\", Ikarie). Novela byla napsána k výročí narození H. G. Wellse a stala se titulní prací sbírky \"The Saliva Tree and other strange growths\" (1966). Zajímavým počinem je \"Cities and Stones: a Traveller's Yugoslavia \"(1966), což je cestopis z bývalé Jugoslávie.\n\nV následujících letech vydal román \"An Age\" (1967, v USA vyšlo jako \"Cryptozoic!\"), sbírku \"Nebula Award Stories 2\" (s Harry Harrisonem), \"Report on Probabitity A\" (1968), \"Best SF: 1967\" (s H. Harrisonem) a \"Farewell, Fantastic Venus\" (1968, s H. Harrisonem). V roce 1968 se také stal uměleckým dopisovatelem The Guardian. V roce 1969 pak vydal \"Barefoot in the Head\" a \"Intangibles, Inc\".\nV roce 1970 publikoval první dva díly trilogie Horatia Stubbse \"The Hand-Reared Boy\" a \"A Soldier Erect\". Třetí díl, \"A Rude Awakening\", vyšel v roce 1978. Román \"Frankenstein Unbound\" (1973) se stal předlouhou pro film Rogera Cormana z roku 1990. \n\nV roce 1973 vydal svou historii SF \"Billion Year Spree: The History of Science Fiction\". Opravené a rozšířené vydání pak vyšlo v roce 1986 jako \"Trillion Year Spree\" (spolu s Davidem Wingrovem).\n\n\"The Malacia Tapestry\" (1976, česky \"Malacijská tapisérie\", Laser 1993), \"Brothers of the Head\" (1977) je pro Aldisse nezvyklá fantasy. Hlavním hrdinou je renesanční dobrodruh, který prožívá své (zejména milostné) eskapády v alternativním světě. Minimální děj se odehrává ve městě Malacije, které je ohrožováno nájezdníky, na hradbách města žijí okřídlení tvorové, v ulicích se procházejí ještěrčí lidé a v okolí lze nalézt pozůstatky vymírajících pravěkých tvorů. Z tohoto období u nás vyšel ještě \"Moreau's Other Island\" (1980, česky \"Druhý ostrov doktora Moreau\", Naše vojsko 1984)\n\nV roce 1977 byl Aldiss zvolen předsedou The Society of Author's Committee of Management, mimoto byl jedním z pěti SF spisovatelů oficiálně pozvaných k návštěvě Sovětského Svazu.\n\nDalší velmi oceňované dílo vydal v roce 1982 – \"Helliconia Spring\" (česky \"Helikonie - Jaro\", Laser 1992), o rok později \"Helliconia Summer\" (česky \"Helikonie - Léto\", Laser 1997) a v roce 1985 \"Helliconie Winter\" (česky \"Helikonie - Zima\", Laser 1999). Trilogie popisuje planetu se zvláštním oběhem, na které se střídají „roční“ období v dlouhých cyklech přinášejících velmi významné změny v celé ekologii planety. Na tomto pozadí se odehrávají dramata obyvatel, kteří každý cyklus znovu musí budovat civilizaci.\n\nV roce 1989 Brian Aldiss napsal již 300. povídku (\"North of the Abyss\"). V tomto roce vydal také sbírku \"A Romance of the Equator\" (česky \"Rovníková romance\", Laser 1999). \nPovídka \"Super Toys Last All Summer Long\" (2001) se stala základem filmu \"A.I. The Artificial Intelligence\" a Aldiss spolupracoval se Kubrickem na scénáři.\n\nMimo četných literárních cen získal také v roce 2005 Řád britského impéria.\n\n\n"}
{"id": "145952", "url": "https://cs.wikipedia.org/wiki?curid=145952", "title": "Hóry", "text": "Hóry\n\nHóry - (latinsky \"Horae\") jsou v řecké mytologii dcery nejvyššího boha Dia a bohyně zákonného pořádku Themis. Jsou to bohyně ročních období a pořádku v přírodě i společnosti. \n\nPokud jde o jejich počet, je uváděn různý. Jako bohyně zajišťující pořádek v přírodě, tedy především řádné střídání ročních období a včasný růst květů a ovoce, jsou uváděny obvykle dvě: \n\nKdyž však zajišťují klid a pořádek ve společnosti, mezi lidmi, uvádějí se tři nebo více: \n\nPodle jiných pramenů pomáhají při trestání zlých činů:\n\nHóry jsou uváděny jako opatrovnice bohyň hned po narození, například u Héry nebo u Afrodíty. Když vyrůstaly, pomáhaly je Hóry oblékat a zdobit. Hóry také střeží brány Olympu. Jsou to bohyně přívětivé k lidem. \n\nJsou představovány jako krásné dívky, oděné v dlouhá splývavá roucha. Tak také bývají nejčastěji zobrazeny na vázových malbách a reliéfech nebo zpodobněny v sochách. \n\n"}
{"id": "145954", "url": "https://cs.wikipedia.org/wiki?curid=145954", "title": "Plastelína", "text": "Plastelína\n\nPlastelína je hrudka plastické hmoty používaná jako hračka pro modelování a vytváření libovolně tvarovaných předmětů, ale také jako pomocník při vytváření uměleckých návrhů a modelů. Plastelína se prodává v pestrobarevných blocích, které se mohou spojovat a kombinovat, což dává další tvůrčí možnosti.\n\nDříve se místo plastelíny využíval jíl, který měl podobné vlastnosti, ale měl nevýhodu, že po vysušení byl již nepoužitelný, kdežto plastelína zůstává v plastickém stavu po dlouhou dobu. Moderní plastelína se vyrábí kombinací soli, vazelíny a mastných kyselin.\n\nPůvodní jméno je chráněná obchodní značka, ale často se používá obecně jako označení pro modelovací hmotu (převážně v Evropě a zemích Commonwealthu), v USA se většinou označuje jako modelína. Plastelína byla vyrobena prvně učitelem umění Williamem Harbuttem v Anglii v roce 1897.\n\nZvláštním druhem plastelíny je tzv. inteligentní plastelína.\n\n"}
{"id": "145961", "url": "https://cs.wikipedia.org/wiki?curid=145961", "title": "Daňová spravedlnost", "text": "Daňová spravedlnost\n\nDaňová spravedlnost, ač velmi relativní pojem, je považován za jeden ze základních požadavků na daňový systém. Nejvíce diskutovaná je v souvislosti s přímými daněmi, zejména pak s daní z příjmů fyzických osob. Daňovou spravedlnost však lze diskutovat i v souvislosti s nepřímými daněmi, například u DPH na dětské pleny, potraviny, léky nebo knihy.\n\nDaňová spravedlnost se rozumí \"horizontální\" a \"vertikální\":\n\nVertikální daňová spravedlnost může být chápána různě. Napadán bývá princip výpočtu daní z příjmů, který lze přirovnat například k různým stupňům polynomu nebo Taylorova rozvoje.\n\nPři zdanění jednou procentní sazbou společnou pro všechny hovoříme o tzv. rovné dani (nezaměňovat za pojem jednotná daň). Ačkoli tento pojem bývá chápan různě, nejčastější pojetí je, že při tomto způsobu zdanění různí poplatníci platí na daních z příjmu různé částky: Proporcionálně k výši jejich příjmů.\n\nJiným chápáním pojmu rovná daň je požadavek na rovnost samotných peněžních částek odváděných státu na daních: Daň pak podle tohoto chápání není proporcionální příjmům, nýbrž konstantní částkou, nazývanou též \"daň z hlavy\" nebo \"daň na hlavu\". Argumentem proti proporcionální sazbě je, že jsme všichni jen lidé, a různé částky porušují princip rovnoprávnosti a rovných příležitostí. Nebo naopak, že zdanění je vlastně forma násilí státu na obyvatelích, proporcionalita daní procentní sazbou tedy zavádí pro různé lidi různé tresty. Proměnnost daní je tedy popisována jako trest za snahu, např. libertariány bývá kritizován demotivační vliv takovýchto proměnlivých daní.\n\nNejrovnostářštějším názorem na zdanění obecně, a tedy i na daň z příjmu, je ta, že jakékoli zdanění je apriori násilím a jako takové je už z definice nespravedlivé. Například podle anarchokapitalistů mají být daně nejen konstantní, ba přímo nulové. Zdanění nemusí být odmítáno obecně: Konkrétně daň z příjmů fyzických osob se podle Strany svobodných občanů má úplně zrušit. To ovšem i z jiných důvodů, než kvůli nespravedlnosti: Spíše pro neefektivitu a notoricky kritizovanou celosvětovou neschopnost států při výběru této daně, kdy náklady na její výběr spolknou veškerý obnos takto vybraný.\n\nOpačným myšlenkovým směrem je přesvědčení, že už samou existencí lidí s \"vyšším příjmem\" vzniká nespravedlnost a že jde o riziko porušení sociálního smíru. Pro řešení takovéto nespravedlivé situace navrhují zejména komunisté a socialisté tzv. \"progresivní zdanění\". Jde o myšlenku, že při dosažení určité výše ročního příjmu poplatníka se má sazba zdanění pro další jeho příjmy skokově zvýšit. Dokonce by se prý měla zvyšovat i několikrát: při dosahování dalších nastavených stupňů ročních příjmů.\n\nTakto navržené sazby pak lze znázornit graficky jako \"schody\". Z takovéto schodovité monotónní diferenciální definice lze odvodit i integrální výsledek: Znázornění navrhované částky peněz k zaplacení na daních v závislosti na velikosti ročního příjmu poplatníka by vypadalo jako spojitá prostá konvexní rostoucí \"lomená lineární funkce\". Při vícero bodech zlomů sazeb by se taková lomená čára dala aproximovat hladkou funkcí podle Taylorova rozvoje, například \"parabolou\".\n\nArgumenty na podporu takového systému zdanění jsou zejména snížení daňové zátěže nižších příjmových skupin v neprospěch bohatších vrstev společnosti, které ovšem nejsou v existenciálním ohrožení: Vždyť po celý středověk se daně týkaly jen šlechty, která je odváděla králi, kdežto poddaní daňové povinnosti nepodléhali celá staletí. Zdanění střední třídy a i chudých je \"výdobytek\" až moderního věku. Dále je argumentováno zmiňovaným sociálním smírem a nutností přerozdělování od bohatých k chudým, například kvůli narovnání kapitalistického vykořisťování a navrácení pracujícím takto odebrané nadhodnoty.\n\nKritika takové představy je postavena na několika argumentech: Zdanění bohatších je v rozporu s libertariánským přístupem k rovnosti, jak již byl zmíněn výše, a neopodstatněností socialistického rovnostářství. Dále je také rozporována sama nutnost určit hraniční částky, při kterých se změní sazba, jakož i sazby samotné, že není, jak tyto hodnoty určit: Neměly by argumentační opodstatnění, že by byly vždy jen \"výstřelem od boku\", kterákoli jiná hodnota by byla stejně dobrá, resp. špatná. Dalším argumentem proti je proměnlivost ekonomické situace, kdy je zpochybňována právě sama nutnost konkrétní absolutní částky: Přinejmenším díky inflaci by se pro zachování stejného účinku v čase, rok od roku, takové uměle nastavené hodnoty musely pravidelně valorizovat. To nejen komplikuje zákonodárství a požaduje \"udržovací\" administrativní úřednická rozhodnutí, ale navíc způsobuje i peněžní náklady jak na straně státu, tak i na straně občanů a firem. Zavedení a provoz takového zdaňovacího systému by přineslo náklady na množství úředníků FÚ, jejich zaškolení, tak i nutnost implementace SW informačních systémů. Na straně firem podobně: Vzhledem k faktu, že za zaměstnance daně odvádí zaměstnavatel, tzv. srážkou u zdroje, měla by takto složitá a proměnlivá struktura daní zásadní vliv na zpomalení ekonomiky národa a HDP, zato také na další zvyšování centralismu, množství úředníků a tedy na neefektivitu státního aparátu. Liberálové (v evropském pojetí) navíc podezřívají socialisty z přílišného zjednodušování, že si socialisté neuvědomují, že jednotná sazba daně už znamená, že bohatší platí více. A prý proto socialisté požadují \"dvojitý růst\" daní bohatým, z nepochopení, což vede na nejen rostoucí daně bohatých, ale dokonce ještě k jejich zrychlování, podle divergující křivky. Nejen, že bohatí s potenciálně nekonečným příjmem by platili potenciálně nekonečné daně, a to už při rovné dani bez progrese, ale u progresivního zdanění by od určitého příjmu a při agresivně nastavené progresi museli tito bohatí odvádět 100% svých dalších příjmů, tedy všechny další příjmy. Jenže bohatí odejdou i s celým svým bohatstvím jinam, a to ještě mnohem dříve než této hranice dosáhnou. Takže progrese je ve výsledku kontraproduktivní, jak ukazuje i Lafferova křivka, obzvlášť při současné už tak téměř 50% daňové zátěži poplatníků, jak ukazují statistiky ke dni daňové svobody.\n\n\n"}
{"id": "145965", "url": "https://cs.wikipedia.org/wiki?curid=145965", "title": "Vymáhání daňového nedoplatku", "text": "Vymáhání daňového nedoplatku\n\nK vymáhání daňového nedoplatku Finanční správa (prostřednictvím místně příslušného finančního úřadu) přikročí v případě, že daňový subjekt (daňový dlužník) splatnou daň či příslušenství daně nezaplatí sám ve lhůtě podle zákona. Vymáhání daní je prováděno podle procesního předpisu, kterým je zákon číslo 280/2009 Sb., daňový řád, ve znění pozdějších předpisů. \n\nSprávce daně může daňový subjekt vhodným způsobem vyrozumět o výši jeho nedoplatku a upozornit jej na následky spojené s jejich neuhrazením (§ 153 daňového řádu). Není však povinností správce daně dlužníka o nedoplatku vyrozumívat, neboť sám si je dobře vědom svých nedoplatků, zejména když podal daňové přiznání. Vymáhání nedoplatku je posledním stadiem daňového řízení a provádí je správce daně, u něhož je daňový dlužník evidován, prostřednictvím \"daňové exekuce\" nebo o provedení exekuce může požádat soudního exekutora. Nedoplatky může správce daně rovněž uplatnit v insolvenčním řízení nebo je přihlásit do veřejné dražby.\n\nExekuce se provádí na základě \"exekučního titulu\", kterým je:\n\nVýkaz nedoplatků se sestavuje z údajů evidence daní a musí obsahovat přesné označení správce daně, který jej vydal, číslo jednací, označení daňového dlužníka, údaje o jednotlivých nedoplatcích (druh daně, výše nedoplatku na této dani, údaje o splatnosti dlužné daně), podpis úřední osoby (elektronický podpis), potvrzení o vykonatelnosti, den vystavení výkazu.\n\nPodle § 178 daňového řádu se daňová exekuce nařizuje vydáním exekučního příkazu. Daňovou exekuci lze provést těmito způsoby: \n\nExekuční příkaz se doručuje dlužníkovi a dalším příjemcům tohoto rozhodnutí. Proti exekučnímu příkazu nelze uplatnit opravné prostředky.\n"}
{"id": "145967", "url": "https://cs.wikipedia.org/wiki?curid=145967", "title": "Rock identitaire français", "text": "Rock identitaire français\n\nRock identitaire français či RIF je neformální národně-pravicové francouzské hudební hnutí.\n\nTermín Rock identitaire français se poprvé objevil v první polovině 90. let s nástupem mladých nacionalistických kapel, které se odmítaly podílet na starých směrech a proudech spjatých se subkulturou skinheads či neonacismem. \n\nHnutí je propojeno ideově, nikoli hudebně. Texty hudebních skupin hlásají nacionalistické, antiglobalizační, vlastenecké či protiislámské myšlenky, často jsou oslavovány konzervativní hodnoty a také tradiční katolicismus, k němuž se řada muzikantů otevřeně hlásí.\n\nV rámci hnutí lze pak nalézt nejrůznější hudební styly od popu přes rock, punk či tvrdý metal až po rap nebo techno. \n\nMyšlenka svébytných „identitářských“ hudebních hnutí se rozšířila po celé Evropě a dnes je můžeme nalézt v mnoha dalších zemích: Švédsku, Itálii, Polsku, Španělsku nebo Německu.\n\n\n\n"}
{"id": "145968", "url": "https://cs.wikipedia.org/wiki?curid=145968", "title": "Libuše Moníková", "text": "Libuše Moníková\n\nLibuše Moníková (30. srpna 1945, Praha – 12. ledna 1998, Berlín, Německo) byla česká, německy píšící, spisovatelka. Její dílo bylo ověnčeno řadou literárních i státních cen.\n\nJiž ve svém dětství a mládí, které prožila v pražské čtvrti Dejvice měla vztah ke kultuře, zejména pak k filmu. Přestože chtěla být filmovou režisérkou, pod vlivem své středoškolské učitelky němčiny začala od roku 1963 studovat filosofickou fakultu Univerzity Karlovy, obor germanistika a anglistika. Díky své diplomové práci na téma \"Brechtovo zpracování Shakespearova Koriolana\" získala v roce 1968 roční stipendium na univerzitě v Göttingenu. Tento rok byl pro Libuši Moníkovou zlomový – umírá jí matka a Československo se stává obětí invaze armád Varšavského paktu. V Západním Německu se seznamuje se svým budoucím manželem, za kterým v roce 1971 natrvalo do SRN odchází.\n\nZde pak pracovala jako vysokoškolská učitelka na vysoké škole v Kasselu a později na Univerzitě v Brémách. Od roku 1981 již žila jako spisovatelka na volné noze.\n\nOd roku 1991 do roku 1996 byla členkou PEN klubu SRN, odkud pak vystoupila na protest proti spojení s východoněmeckým PEN-klubem.\n\nUž od svých vypravěčských počátků směřovaly texty Libuše Moníkové k moderní románové próze, jejími literárními vzory byli Franz Kafka, Jorge Luis Borges a Arno Schmidt. Jejími díly se prolínají prvky mytologie a českých dějin – v textech \"Pavana za zemřelou infantku, Fasáda, Zjasněná noc\" rozvíjí motivy královny amazonek, kněžny Libuše a české dívčí války. V knize \"Fasáda\" se spisovatelka také dotýká tématu pražského jara – román se odehrává v době normalizace v Československu na litomyšlském zámku.\n\n„\"Příběhy Libuše Moníkové z českých dějin zapisují stejně jako všechna vyprávění individuální lidský časový prožitek do času univerzálního. Úkolem vyprávění je stanovit nezaměnitelnost a jedinečnost doby tím, že dá historickému bytí nový tvar a posune je na úroveň historického povědomí. Moníková je autorka bohatých výrazových možností, rozvíjí hru s časem mezi aktem ztvárnění a narativním časem, mezi aktem historické výpovědi a historickým příběhem, mezi vyprávěním a událostmi, mezi vyprávěným a komentovaným světem. Zobrazuje české dějiny v evropském měřítku.\"“ (citace Sibylle Cramerová)\n\n\n„Dílo této německy píšící spisovatelky českého původu vyvolávalo v době svého vzniku rozpačité mlčení nebo dokonce rigorózní odpor: řada českých germanistů zastávala názor, že Moníková psala pro německé čtenáře a pro české publikum není její výčet reálií zajímavý. \nOpožděné přijetí Moníkové v jejím domácím prostředí lze možná vysvětlit třemi faktory: nedostupností českých překladů, zvláštním postavením Moníkové mezi exilovými autory po roce 1968 a jejím chápáním sebe samé jako německé autorky.“ (citace Renata Cornejo)\n\nZpětně je však Moníková některými literárními kritiky pro svůj román \"Die Fassade\" řazena i mezi pokračovatele Franze Kafky a to spolu s významnými, ryze českými spisovateli: Ludvíkem Vaculíkem, Bohumilem Hrabalem, Karlem Peckou, Janem Kameníčkem a další tvůrci.\n\n\n\n"}
{"id": "145972", "url": "https://cs.wikipedia.org/wiki?curid=145972", "title": "Týn", "text": "Týn\n\nTýn (podobně ve staré germánštině \"tuna\", německy \"Zaun\", anglicky \"town\") je slovo označující hradbu nebo ohradu. Jeho původ lze spatřovat v keltském výrazu \"dunum\" s obdobným významem. Ve středověkých městech se jednalo o chráněný prostor, kde hosté, jako kupříkladu cizí kupci, nalézali za poplatek (\"ungelt\") ochranu.\n\nTýn se objevuje v názvech sídel:\n\n\n"}
{"id": "145977", "url": "https://cs.wikipedia.org/wiki?curid=145977", "title": "Honor Harringtonová", "text": "Honor Harringtonová\n\nAdmirál Honor Harringtonová (známá též jako \"Salamandr\") je fiktivní postava z knih spisovatele Davida Webera. Je ústřední postavou Ságy o Honor Harringtonové, prostředí (vesmír) v němž se její příběh odehrává se podle ní označuje jako Honorverse.\n\nHonor Harringtonová je rozená Mantichořanka, která posléze byla přijata mezi občany Graysonu. Narodila se v chudé zemanské rodině, postupně získala titul vévodkyně (v Mantichoře) a místodržící (na Graysonu). Získala hodnost admirála a významné posty v ozbrojených silách obou států (velení Domácí flotily RMN a velení nad protektorovou osobní eskadrou). Je považována za jednoho z nejlepších velitelů známého vesmíru a získala si obrovský kredit jako nepřekonatelná válečnice schopná vyhrávat i zdánlivě ztracené bitvy.\n\nKromě toho je (stejně jako současná královna Mantichory) adoptovaná stromovou kočkou.\n\n\n٭ \"Uder ze stínú \"\n٭ \"Honorina mise \" 2010\nPovídky\n"}
{"id": "145984", "url": "https://cs.wikipedia.org/wiki?curid=145984", "title": "Formální teorie", "text": "Formální teorie\n\nFormální teorie je jeden z nejdůležitějších pojmů matematickologické syntaxe. Mnoho matematických teorií může být formalizováno volbou vhodných axiomů. Některé teorie existují pouze jako teorie formální. Příkladem může být teorie množin, jejíž neformalizovaná podoba – tzv. naivní teorie množin je sporná.\n\nTeorie v jazyce \"L\" je každá množina \"T\" formulí jazyka \"L\". Prvky \"T\" se nazývají (vlastní) axiomy \"T\".\n\n\n"}
{"id": "145992", "url": "https://cs.wikipedia.org/wiki?curid=145992", "title": "Polypovci", "text": "Polypovci\n\nPolypovci (Hydrozoa) je třída z kmene žahavci. Je známo asi 3200 druhů. Zástupci žijí v moři, vzácněji i ve sladkých vodách. Patří k ním například sladkovodní nezmaři a mořští trubýši. Z druhů tvořících medúzu se v ČR vyskytuje např. medúzka sladkovodní, která byla nalezena např. i ve Vltavě. Jde o invazivní druh, který zatím české přírodě jinak neškodí. Téměř neškodná je medúzka i pro člověka, její žahavé buňky zpravidla kůží neproniknou.\n\nVyskytuje se u nich (podobně jako u ostatních žahavců) rodozměna, tedy střídá se pohlavní generace medúz s nepohlavní generací polypů, ale konkrétně u zástupců této třídy obvykle převládá stádium polypa. Mají jednoduchou trávicí láčku bez vnitřních přepážek. Polypi často žijí koloniálně (a mají propojené trávicí dutiny). Je-li přítomna vnější kostra, pak bývá složena z chitinu nebo vzácněji z uhličitanu vápenatého.\n\nPohlavní orgány vznikají v ektodermu. Mají primitivní nervovou soustavu – buňky jsou spojeny vlákny a ty tvoří síť. Žijí často v koloniích. Polypovci mají velkou fragmentační a zároveň regenerační schopnost. U některých polypovců vznikají postranním pučením malé ploché medúzky. Medúzy mají na okraji zvonu vytvořenou plachetku (velum).\n\n\"World Hydrozoa Database\" člení polypovce na dvě podtřídy a 7 řádů (české názvy podle BioLib):\n\nDříve byli vyčleňováni jako zvláštní řád této podtřídy nezmaři (Hydroida), v původním vymezení však nejsou přirozenou skupinou a jméno Hydroida je nyní používáno jako synonymum k Hydroidolina.\n\n"}
{"id": "145993", "url": "https://cs.wikipedia.org/wiki?curid=145993", "title": "Jungfrau", "text": "Jungfrau\n\nJungfrau (v překladu z němčiny \"panna\") je s výškou 4158 metrů nejvyšším vrcholem stejnojmenného horského masivu v bernském regionu Švýcarských Alp a třetím nejvyšším vrcholem Bernských Alp. Dalšími známými vrcholy tohoto masívu jsou Eiger a Mönch. Region Jungfrau byl v roce 2001 zapsán do seznamu Světového přírodního dědictví UNESCO pod názvem „Švýcarské Alpy Jungfrau-Aletsch“.\n\nJejí vrchol jako první zdolali na začátku 19. století bratři Meyerové z Aarau.\n\nAž do sedla Jungfraujoch mezi horami Jungfrau a Mönch vede ozubnicová železnice Jungfraubahn do nejvýše položeného nádraží v Evropě (3454 m n. m.).\n\nregion\ndoprava v regionu\n"}
{"id": "146001", "url": "https://cs.wikipedia.org/wiki?curid=146001", "title": "Volné potápění", "text": "Volné potápění\n\nVolné potápění (anglicky \"freediving\", \"free-diving\", \"apnea diving\", dalším českým názvem je \"nádechové potápění\", odvozeno z „ponor na jeden nádech“) je potápění bez dýchacího přístroje, tedy jen se zásobou vzduchu v plicích, kterou má potápěč z nadýchnutí se nad hladinou vody.\n\nVolné potápění se řadí mezi vodní sporty.\n\nSoutěžní volné potápění se obecně rozděluje na disciplíny, v nichž bylo dosaženo následujících rekordů:\n\nJe výdrž v klidovém stavu na jeden nádech, kdy plavec splývá na hladině obličejem otočeným ke dnu. Nejčastěji se provozuje v bazénu.\n\nJe plavání pod vodou na jeden nádech a měří se při ní vzdálenost. Dělí se na další dvě kategorie\n\nSe dělí na další čtyři kategorie:\n(Anglicky \"Constant Weight\"), potápěči usilují o dosažení největší hloubky vlastními silami. K zanoření a vynoření mu nepomáhá žádné zařízení, jenom k orientaci a větší bezpečnosti slouží vodící lano, po kterém v této disciplíně nesmí ručkovat. Opět se dělí na potápění:\n\n(Anglicky \"Free Immersion\"), soutěží se v dosažení největší hloubky pomocí ručkování po laně\n\n(Anglicky \"Variable Weight\"), potápěči se snaží dosáhnout co největší hloubky za pomoci zátěže, vlastními silami se poté snaží vytáhnout na hladinu s pomocí lana.\n\n(Anglicky \"No Limits\"), potápěči se snaží dosáhnout co největší hloubky pomocí zátěže, poté vystupují na hladinu pomocí lana a vztlakového zařízení (většinou vzduchového vaku).\n\nRekreační volné potápění je oblíbeným relaxačním sportem, většinou se pro něj užívá název šnorchlování, někdy je šnorchlování považováno za jeho součást. Většinou se jedná o plavání na hladině vody s maskou a šnorchlem, dýchací trubicí, která vyčnívá nad hladinu a umožňuje tak potápěči dýchat s hlavou ponořenou do vody a pozorovat tak prostředí pod hladinou.\n\nPotápění a plavání pod vodou je také poměrně oblíbenou zábavou, za sport se ale považuje málokdy.\n\nPoměrně kontroverzním odvětvím volného potápění je lov harpunou na nádech. Potápěč loví ryby harpunou, využívaje přitom k potápění technik volného potápění. Jedná se o tzv. spearfishing. Vzhledem k tomu, že se harpunování ryb u nás považuje za neetické a hlavně za pytláctví, v ČR se neprovozuje. U moře je lov harpunou poměrně rozšířen, v některých zemích má mnohaletou tradici, existují dokonce soutěže v lovu harpunou.\n\n\nFreediving (Potápění v apnoe) je historicky nejstarším způsobem naplnění lidských snah o proniknutí pod hladinu vody. Už z dob před 4 500 lety př. Kr. se datují archeologické nálezy perel či mušlí, jež nebylo možné vylovit sítí, pouze sesbírat na mořském dně lidskou rukou. Z dob starověkého Řecka je známé nádechové potápění pro mořské houby, které měly od antických dob až do nedávné minulosti velkou cenu, než je nahradily porézní syntetické hmoty. Ale nejen Řekové v historických dobách intenzivně pronikali pod vodu. Marco Polo v zápiscích ze svých cest popsal potápěče schopné ponořit se na nádech do hloubky více než 20 metrů. Známé jsou potápěčské aktivity sběračů perlorodek ze souostroví Tuamotu, či potápějících se žen, známých Ama, sběraček perlorodek, krabů a jedlých mořských mušlí v Koreji a Japonsku, které se takto potápěly po 2 000 let, až do nedávné současnosti. Nádechové potápění se stalo kvůli minimálním ekonomickým nákladům rozšířenou rekreační volnočasovou aktivitou. V padesátých a pozdějších letech minulého století se nakonec začaly objevovvat první experimenty s nádechovým potápěním do větších hloubek (Raimondo Bucher 30 m/1940, Enzo Maiorca 50 m/1962, Jacques Mayol 100 m/1976). Nádechové potápění do hloubky se nakonec prosadilo jako akceptovaná sportovní disciplína, která má svou mezinárodní organizaci (Association Internationale pour le Développment de l Apnée – AIDA)\nZáměrné zvýšení frekvence a hloubky nádechů před ponořením může u nádechového potápěče navodit ztrátu vědomí pod vodou a následnou smrt utonutím.\n\nOdborně se tato ztráta vědomí nazývá \"posthyperventilační hypoxická synkopa\". Spontánní fyziologické dýchání je u člověka regulováno především rytmickou vzrušivostí respiračního centra, které je lokalizováno v retikulární formaci kaudální části prodloužené míchy (medulla oblongata). Toto centrum řízení dýchání je stimulováno změnami chemizmu arteriální krve, v níž vzestup pCO2 zvyšuje úroveň aktivity respiračního centra. Další senzory (chemoreceptory), informující respirační centrum o aktuálním chemizmu krve, se kromě prodloužené míchy nacházejí také v karotických a aortálních tělískách.\n\nKdyž potápěč po předcházející hyperventilaci zadrží dech a navíc se v apnoe pohybuje pod vodou, dochází vlivem metabolických nároků organizmu k dalšímu poklesu pO2 a k současnému zvyšování pCO2 v krvi. Podíl pCO2 v krvi je v této situaci podstatně nižší v porovnání se stejnou situací bez předcházející hyperventilace. Tak může dojít ke vzniku paradoxní situace, kdy pCO2 v arteriální krvi dosáhne koncentrace dostatečné ke stimulaci respiračního centra až v době, kdy celý organizmus a především centrální nervová soustava CNS potápěče je už ve stavu pokročilého nedostatku kyslíku (hypoxie), která se projeví obvykle náhlou ztrátou vědomí.\n\nSyndrom nazývaný \"\"syndrom taravana\"\" je popsán výskytem příznaků dekompresní choroby (decompression sickness – DCS), ale u potápěče v apnoe.\n\nHistorie popisu a vědeckého vysvětlení tohoto jevu má kořeny v polynéském souostroví Tuamotu. Zde se po celé generace uskutečňoval výlov perlorodek. Domorodý potápěč po hlubokém nádechu sestupoval ke dnu s použitím závaží uvázaného s košíkem na perlorodky na laně, pracovní hloubka ponoru byla 10-40 metrů, jednotlivý ponor trval 30-60 sekund, interval na povrchu mezi dvěma ponory s rozdýcháním na hladině byl 3-10 minut. Denní pracovní doba, se stávající z opakovaných ponorů, byla kolem šesti hodin. Na konci takového pracovního dne se až u 20 % domorodých nádechových potápěčů objevilo vertigo, nauzea či anxiozní stavy (vyskytly se také zrakové poruchy, ztráta sluchu někdy až paralýzy končetin se ztrátou vědomí a smrtí do dvou hodin po ukončení potápění). Při opakovaném ponořování se na nádech do větších hloubek jsou hrudník a plíce potápěče zvenku stlačované hydrostatickým tlakem vody, stejně je tedy komprimovaný i objem alveolárního vzduchu s příslušným nárůstem parciálních tlaků jednotlivých plynů. Parciální tlak dusíku v alveolárním vzduchu během sestupu a pobytu v hloubce krátkodobě narůstá, přičemž malá množství tohoto inertního plynu se rozpouštějí v krvi pulmonální mikrocirkulace. Když se tento proces zvyšování pN2 v alveolárním vzduchu periodicky a frekventovaně opakuje, za daných okolností dochází k postupné mikrosaturaci krve dusíkem, která je nakonec dostatečná na to, aby uvedený plyn pod přiměřeným tlakovým gradientem pronikl i do tkání, zpočátku do těch, které mají bohatší mikrocirkulaci. Při potápění do větších hloubek po dobu několika hodin dojde ke kumulaci dusíku v těle potápěče do té míry, že v těle může začít proces vytváření mikrobublin tohoto plynu v procesu opakovaných vynořování. U takto hyperbaricky exponovaného jedince jsou za uvedených okolností vytvořeny vhodné biofyzikální podmínky pro manifestaci různých příznaků dekompresní choroby, včetně těch nejtěžších (paralýza, smrt).\n\n\n"}
{"id": "146010", "url": "https://cs.wikipedia.org/wiki?curid=146010", "title": "Nymfy", "text": "Nymfy\n\nNymfy (latinsky \"Nymphae\") jsou v řecké mytologii vodní, lesní a horské bohyně či polobohyně. Jsou to bytosti podobné našim pohádkovým vílám nebo rusalkám.\n\nVšechny jsou krásné, jejich posláním je zpěv, tanec, zábava. Vyskytují se obvykle ve společnosti jiných přírodních tvorů, jako jsou Siléni, Satyrové, Panové nebo i ve společnosti bohů, často to je Apollón, Dionýsos nebo Hermés či Artemis.\n\nJsou obvykle panny, mnohé však měly potomky s bohy nebo lidmi. Dokonce nebyly všechny nesmrtelné. Jsou přívětivé k lidem, jenom pohlední mladí muži mohli přijít k nehodě nebo dokonce k záhubě. Příkladem za mnohé je Hylás na výpravě Argonautů, Narkissos, Hermafrodítos.\n\nŘekové i Římané přinášeli nymfám oběti, budovali jim oltáře i svatyně, a to v přírodě i ve městech. Někdy jim byly zasvěcovány také jeskyně. Byly jim prokazovány pocty.\n\nNymfy jsou nejpočetnější skupina polobohyň nebo nižších bohyň přírodních. Dělí se do skupin podle toho, kde žijí:\n\nV širším smyslu se k nymfám řadily také mořské nymfy:\n\nUmělci všech dob je zobrazovali jako krásné mladé a veselé dívky, obvykle při tanci, prostovlasé a v lehkých řízách. Zobrazovány byly s oblibou na vázových malbách, reliéfech, sochány do kamene. Časté jsou mozaikové výzdoby lázní či fontán. Mořské nymfy byly vítaným námětem výzdoby vývěsních štítů přístavních hospod nebo také zdobily přídě plavidel. Obvykle jsou vymalovány ve skupinkách, doplňujících různé bájné výjevy.\n\n"}
{"id": "146016", "url": "https://cs.wikipedia.org/wiki?curid=146016", "title": "Saxon (hudební skupina)", "text": "Saxon (hudební skupina)\n\nSaxon je britská heavymetalová skupina založená roku 1976 v Barnsley v Yorkshire. Jako vůdčí skupina NWOBHM se na začátku 80. let 20. století na čas umístili v žebříčku UK Top 40. Slavili úspěch i jinde v Evropě a v Japonsku.\n\nPůvodní sestava se skládala ze členů Peter „Biff“ Byford - zpěv, Paul Quinn a Graham Oliver - kytary, Steve Dawson na basu a Pete Gill na bicí. Na začátku své činnosti změnili název kapely ze „Son of a Bitch\" na „Saxon\" a získali menší podporu na turné s více známými skupinami jako například s Motörhead.\n\n\n\n\n\n\n"}
{"id": "146017", "url": "https://cs.wikipedia.org/wiki?curid=146017", "title": "Hrom", "text": "Hrom\n\nHrom je akustický třesk doprovázející výboj blesku. Vysoká hustota proudu ve výbojovém kanálu blesku zahřeje vzduch na vysoké teploty. Dochází k ionizaci vzduchu a vzniku plazmatu. Zahřáté plazma se prudce rozpíná, tlačí na okolní vzduch a vyvolává rázovou vlnu, kterou pak slyšíme jako hrom. Akustický třesk hromu se v atmosféře šíří a odráží se od překážek, hlavně terénních útvarů (např. kopců). Zvuk hromu odražený od překážek dobíhá k pozorovateli se zpožděním a prodlužuje trvání akustického efektu.\n\nZatímco světlo blesku je vidět okamžitě, zvuk hromu k pozorovateli dorazí se zpožděním. Z intervalu mezi bleskem a hromem se dá přibližně určit vzdálenost výboje blesku od místa pozorovatele.\n\nRychlost světla z blesku je tak vysoká, že světlo od výboje k pozorovateli dorazí za nepostřehnutelnou dobu, prakticky okamžitě. Naproti tomu rychlost zvuku ve volné atmosféře činí přibližně 340 m/s, za dobu 3 sekund pak zvuk hromu urazí asi 1 020 metrů. Zvuk hromu se tedy od místa výboje k pozorovateli šíří rychlostí přibližně 1 km za 3 sekundy.\n\n"}
{"id": "146018", "url": "https://cs.wikipedia.org/wiki?curid=146018", "title": "Najády", "text": "Najády\n\nNajády (latinsky \"Naiades\") jsou v řecké mytologii vodní nymfy, bohyně či polobohyně. Jsou to bytosti nejvíce podobné našim pohádkovým vílám nebo rusalkám.\n\nNajády jsou nymfy jezerní, říční, potoční, v horských bystřinách, pramenech a zřídlech; dávaly polím vláhu, zabezpečovaly úrodnost půdy. Najády minerálních pramenů měly léčebnou i věšteckou moc. Jejich osudy byly velice rozmanité, některé žily mezi bohy na Olympu, jiné na zemi se smrtelnými manžely, s nimiž musely snášet radosti i strasti pozemského života.\n\nByly věčně mladé a krásné, avšak nebyly nesmrtelné. Když vyschlo jejích zřídlo nebo pramen, umíraly s ním.\n"}
{"id": "146021", "url": "https://cs.wikipedia.org/wiki?curid=146021", "title": "Oready", "text": "Oready\n\nOready (latinsky \"Oreades\") jsou v řecké mytologii horské nymfy, bohyně či polobohyně.\n\nOready jsou nymfy horských údolí i horských velikánů. Patřily mezi nejstarší božstva, zrodila je matka země Gaia zároveň s horami. Počet je neznámý, pojmenovány byly zpravidla podle hor, na jejichž stráních žily. K těmto nymfám patřila také Echó.\n"}
{"id": "146022", "url": "https://cs.wikipedia.org/wiki?curid=146022", "title": "Eukleidovská geometrie", "text": "Eukleidovská geometrie\n\nEukleidovská (někdy také elementární nebo Eukleidova) geometrie je založena na definicích a axiomech, které publikoval Eukleidés v díle \"Základy\" (lat. Elementa).\n\nEukleidés se v Základech věnuje nejen geometrii, ale také měření a teorii čísel. Geometrie však byla jeho axiomatickým přístupem ovlivněna pravděpodobně nejvíce, proto dnes bývá Eukleidés spojován především s rozvojem geometrie.\n\nDílo se skládá celkem ze 13 knih. Knihy I-VI jsou věnovány rovinné geometrii, knihy VII-IX jsou aritmetické a část jejich výsledku je aplikována na studium iracionalit v knize X. Knihy XI-XIII se zabývají prostorovou geometrií neboli stereometrií. Na začátku každé knihy jsou uvedeny definice (výměry) užívaných pojmů.\n\nPrvní kniha vypracovává teorii trojúhelníku a rovnoběžníku. Na začátku první knihy jsou uvedeny i obecné principy (axiomy) a postuláty platné pro celé dílo.\n\nNejsou to definice, jak je dnes chápeme, tj. vymezit nový termín nějakými již definovanými pojmy. V ideálním geometrickém světě nebylo čím vymezovat; tam totiž bylo vše nové, dosud nepojmenované.\n\nJedná se o seznam velmi nepřímých popisů, které nám mají usnadnit pojmenování základních druhů geometrických objektů názvy.\nNavozujeme příslušné druhy geometrických objektů prostřednictvím pojmů vytvořených pro jim podobné jevy reálného světa.\n\n\nEukleidovskou konstrukcí rozumíme takovou konstrukci, jejíž jednotlivé kroky jsou prováděny výhradně dle postulátů 1-3.\n\nPoslední postulát se dnes formuluje též takto: K dané přímce a bodu, který na ní neleží, lze sestrojit právě jednu rovnoběžku, která prochází daným bodem (tzv. postulát rovnoběžnosti).\nK pátému postulátu jsou rovněž ekvivalentní tvrzení:\n\nNejedná se o axiomy v dnešním slova smyslu, ale spíše o všeobecně platná pravidla – zřejmé pravdy v ideálním antickém světě.\n\nNa základě postulátů a axiomů dokázal Eukleidés věty o geometrických útvarech.\n\nKniha geometrické algebry, většina tvrzení jsou geometrické interpretace algebraických vzorců.\n\n\"Věta 11\": Rozdělte danou úsečku tak, aby se obsah obdélníka z celé a kratší části úsečky rovnal obsahu čtverce nad delší části úsečky. (Rozdělení úsečky zlatým řezem.)řešení\n\n\"Věta 12\": V tupoúhlém trojúhelníku je čtverec strany proti tupému úhlu rovný součtu čtverců nad zbývajícími stranami zvětšenému o dvojnásobek obsahu obdélníka tvořeného ramenem tupého úhlu a jeho pravoúhlým průměten na vnější úsečku druhého ramena. (Kosinová věta pro tupoúhlé trojúhelníky.)\n\n\"Věta 13\": V ostroúhlém trojúhelníku je čtverec strany proti jednomu úhlu rovný součtu čtverců nad zbývajícími stranami zmenšenému o dvojnásobek obsahu obdélníka tvořeného ramenem tohoto úhlu a jeho pravoúhlým průměten na vnitřní úsečku druhého ramena. (Kosinová věta pro ostroúhlé trojúhelníky.)\n\n\"Věta 14\": Sestrojte čtverec, jenž má stejný obsah jako daný čtyřúhelník. (Při odvození je dokázána Eukleidova věta o výšce.) [https://web.archive.org/web/20131004223331/http://www.geogebratube.org/student/m51231 [řešení<nowiki>]</nowiki>]\n\nCelá kniha je věnována kruhu a jeho vlastnostem. Elementárním vlastnosti úseček v kruhu jsou popsány větami 1-4, 7-9 a 14-15. Vzájemný vztah dvou kruhů, zvláště jejich dotyk, je studován ve větách 5,6,10-13. Tečna je zkonstruována a studována ve větách 16-19. Věty 20-34 jsou věnovány vlastnostem středového a obvodového úhlu, mocnost bodu ke kružnici je popsána ve větách 35-37.\n\n\"Věta 20\": V kruhu je úhel při středu dvojnásobkem úhlu při kružnici, pokud mají úhly za základnu týž oblouk.\n\n\"Věta 31\": Úhel sestrojený nad průměrem kružnice je pravý. (Thalétova věta)\n\nVšech 16 vět tvoří problémy vepisování útvarů do kruhu. Postupně je do kruhu umístěna úsečka dané délky, trojúhelník podobný danému trojúhelníku, čtverec a pravidelný pětiúhelník, šestiúhelník a desetiúhelník. Dále jsou tyto útvary kruhu opsány\n\n\"Věta 10\": Sestrojte rovnoramenný trojúhelník, jehož úhly při základně jsou dvakrát větší než úhel při zbývajícím vrcholu. řešení\n\n\"Věta 11\": Do daného kruhu vepište pravidelný pětiúhelník. řešení\n\n\n\n"}
{"id": "146026", "url": "https://cs.wikipedia.org/wiki?curid=146026", "title": "Dryády", "text": "Dryády\n\nDryády (řecky \"\") jsou v řecké mytologii lesní nymfy, bohyně či polobohyně. Jsou to bytosti podobné vílám nebo rusalkám ze slovanské mytologie.\n\nDryády žijí v jeskyních, hájích i jednotlivých stromech, váže se na ně i jejich osud a dokonce život: Když zahynul strom stářím, bleskem nebo zásahem člověka, zahynula i jeho dryáda. Kdo takový strom pokácel, toho zpravidla stihl nějaký strašlivý trest. Známá je např. báje o bezbožném králi Erysichthónovi, který dal porazit posvátný dub, a připravil tak o život dryádu z družiny bohyně Démétér. Rozzuřená Démétér pak přivolala boha hladu, aby bezbožného krále umořil.\n\nHamadryády jsou dryády vázané na určitý druh stromu. Například Melia byla spojena s jasanem.\n\n"}
{"id": "146028", "url": "https://cs.wikipedia.org/wiki?curid=146028", "title": "Parti communiste français", "text": "Parti communiste français\n\nFrancouzská komunistická strana ( Parti communiste français, PCF) je francouzská parlamentní politická strana, v minulosti jedna z nejsilnějších západoevropských komunistických stran. Podílela se na levicových vládách vedených Socialistickou stranou, v současné době je v opozici. PCF je členka Strany evropské levice, zastává pozice blízké eurokomunismu.\n\nKomunistická strana byla ve Francii založena v roce 1920 (sjezdu v Tours se účastnil i mladý Ho Či Min, tehdy známý jako Nguyen Ai Quoc) dosavadními členy socialistické SFIO, kteří požadovali vstup do III. internacionály a provedení proletářské revoluce po vzoru ruských bolševiků. Nově vzniklá strana však v parlamentních volbách v roce 1924 propadla, když získala necelých 5% hlasů. Kvůli radikální bolševizaci (zhruba od roku 1930 uplatňování čistek po vzoru stalinismu) strany se nedařilo PCF získat většího vlivu a zůstávala v izolaci. Vše se změnilo po pádu světové ekonomiky. Komunisté získávali stále větší vliv (počet jejich hlasů se zdvojnásobil). Po 7. kongresu Kominterny, který nařídil komunistickým stranám vytváření spojenectví proti fašismu s demokratickými stranami, došlo k podpisu dohody o vytvoření Lidové fronty (\"Front populaire\") se socialisty (SFIO), radikály, malými stranami a zástupci odborů. I když Lidová fronta ve legislativních volbách 1936 drtivě zvítězila, PCF nakonec do vlády nevstoupila, podporovala však vládní „sociální zákony“ (\"lois sociales\"). Během španělské občanské války posílala republikánům dobrovolníky do Interbrigád, požadovala i vstup Francie do konfliktu. Podpis německo-sovětské smlouvy o neútočení rozdělil francouzské komunisty (stejně jako české) na dvě skupiny: část strany, reprezentovaná hlavně vedením, označili válku za imperialistickou; druhá (většinová) část tento pakt neuznala a vstoupila do národního odboje. 26. září 1939 byla PCF zakázána, část členů přešla do Francouzské lidové strany (\"Parti populaire français\"), která víceméně kolaborovala s okupanty. Od roku 1942 lze hovořit o kompletním zapojením komunistů do odboje, nejvýrazněji v bojovém hnutí \"Francs-tireurs et partisans\" (FTP). Po pádu nacismu ve Francii vyhrála PCF první poválečné volby (1945) s 26 % hlasů v prvním kole a poprvé vstoupila do vlády (se socialisty a křesťanskými demokraty). Ovšem už roku 1947 (začátek „Studené války“) byli z vlády vytlačeni. Jedním z programových pilířů bylo osamostatnění francouzských kolonií, proto se militanti strany často dostávali do střetu s policií a úřady (např. nezákonné vylepování plakátů během války v Alžírsku a Indočíně).\n\nV roce 1964 zemřel „stalinista“ Maurice Thorez a ve vedení strany ho nahradil reformní Waldeck Rochet. Opravdovou reformu však přineslo až zvolení George Marchaise roku 1972. Strana pod jeho vedením odmítla diktaturu proletariátu a kritizovala některé kroky SSSR, k eurokomunistickým proudům se však zatím oficiálně nepřihlásila. Tehdy také vstoupila PCF do volební koalice s Francouzskou socialistickou stranou, kterou ale již roku 1974 opustili. Ve volbách 1981 získali francouzští komunisté 16,1 % a podruhé v historii vstoupili do vlády (s účastí čtyř svých ministrů), tentokrát vedené socialistou Lionelem Jospinem. Z historického hlediska by se dalo říci, že to byl zlomový krok v historii PCF. Komunisté se sice s konečnou platností stali součástí demokratické politické scény, ale zaznamenali velký pád preferencí (1978: 21 %, 2002: 4,8 %).\n\nPád Sovětského svazu přinesl otázku zda změnit jméno a orientaci (viz Italská komunistická strana), nebo zůstat na pozicích eurokomunismu a historického názvu. V roce 1994 se stal předsedou strany Robert Hue. Ve volebním období 1997–2002 byli opět součástí středo levicové vlády. Kvůli katastrofálnímu výsledku v prezidentských volbách (3,8 %) rezignoval Hue na post předsedy. První předsedkyní v historii PCF se stala Georg-Marie Buffetová. Roku 2005 vedla strana úspěšnou kampaň proti euroústavě, na jaře 2006 podporovala studentské nepokoje. Do prezidentských volbách 2007 vůdkyně strany Buffetová jako kandidátka Lidové a antiliberální levice (\"gauche populaire et antilibérale\"), výsledek byl ale opět katastrofální: jen 1,93% (707 tisíc voličských hlasů). V následujících parlamentních volbách obdržela PCF v prvním kole 4,29% (žádný mandát), v druhém pak s podporou socialistů získala 15 poslaneckých mandátů. Jelikož výsledek strany nestačil na sestavení vlastního poslaneckého klubu, spojili se komunisté se Zelenými a nezávislými levicovými poslanci do klubu Demokratické a republikánské levice (\"Gauche démocrate et républicaine\").\n\nKe komunistické straně se v minulosti v určitém období hlásilo mnoho intelektuálů a umělců: Pablo Picasso, Michel Foucault, André Breton a další, z nositelů Nobelovy ceny lze jmenovat například Romaina Rollanda, A. France, Alberta Camuse a J.-P. Sartra.\n\nStrana vydává svůj tradiční tisk L´Humanité, největší voličskou podporu vlastní v okrajových částech Paříže, Lille a Marseille. Komunisté úzce spolupracují s odbory (CGT) a sociálními hnutími (např. KOPERNIK či ATTAC).\n\nVolebních výsledků do Národního shromáždění\n\n"}
{"id": "146031", "url": "https://cs.wikipedia.org/wiki?curid=146031", "title": "Ókeanovny", "text": "Ókeanovny\n\nÓkeanovny nebo \"Ókeanidy\" jsou v řecké mytologii nymfy vnějších moří, bohyně či polobohyně. Všechny jsou dcerami Titána Ókeana a jeho manželky Téthys. \n\nMezi Ókeanovny patří: Dióna, Élektra, Kallirhoé, Kalypsó, Klymené, Métis, Peithó, Perseis, Styx, Tyché a další. Všechny jsou zobrazovány jako krásné a také veselé dívky, až na Styx, která bývala vždy zasmušilá.\n"}
{"id": "146032", "url": "https://cs.wikipedia.org/wiki?curid=146032", "title": "Néreovny", "text": "Néreovny\n\nNéreovny nebo Néreidky (latinsky \"Nereides\") jsou ve starověké řecké mytologii mořské nymfy, bohyně či polobohyně. Žijí ve stříbrných jeskyních na dně moře, provozují hudbu a tanec. Jsou přívětivé, líbezné a ochraňují námořníky. Spolu s delfíny tvoří družinu vládce moře Poseidóna.\n\nNéreovny jsou dcerami mořského boha Nérea a jeho manželky a sestry Dóris, mořské nymfy. Sídlí v paláci na dně Egejského moře, je jich padesát nebo sto, jménem je jich u Homéra uvedeno třicetčtyři. Nejznámější jsou Amfitríta, manželka boha moří Poseidóna a Thetis, matka hrdiny Achillea.\n\nV moderním řeckém folkloru se jménem „nereidy“ (\"νεράϊδα\", \"neraïda\") označují všechny víly-nymfy, nejen mořské.\n"}
{"id": "146033", "url": "https://cs.wikipedia.org/wiki?curid=146033", "title": "Dragoun", "text": "Dragoun\n\nDragoun byl původně příslušník jízdní pěchoty. Tato vojenská profese vznikla v 16. století a rozšířila se během první poloviny 17. století. Dragoun se pohyboval na koni jako kavalérie, ale bojoval jako pěchota. Proto se v tomto období k jezdectvu neřadil.\n\nJméno pochází z volby zbraně, kterou nejčastěji používal – karabinu nebo krátkou mušketu (zvanou drago). Význam pochází z výrazu „plivat oheň“, tedy záblesku ohně a kouře po výstřelu.\n\nPočátkem 17. století tvořili polovinu dragounských pluků mušketýři, vyzbrojení především pěchotní mušketou a druhou polovinu kopiníci s tehdy charakteristickým pěchotním kopím, které bylo upravené k nošení na koni. Dragounů bylo v období třicetileté války užíváno k provedení nenadálých útoků na menší pevnosti, k vyhození brány nepřátelské pevnosti nebo k nenadálému přepadení nepřátelského ležení. Větší rozmach dragounských pluků je možno sledovat v závěru třicetileté války, kdy se dragounské vojsko začalo blížit řadovému jezdectvu. Postupně nahradili dragouni i jezdecké útvary arkebuzírů. V polovině 17. století se již setkáváme s dělením jezdectva jen na kyrysníky a dragouny.\n\nNa přelomu 17. a 18. století byli dragouni vyzbrojeni karabinou a dvěma pistolemi s kolečkovým zámkem, které měli zasunuty v pouzdrech u sedla. Neoddělitelnou součástí výzbroje byl palaš, který se nosil v pochvě na pravém boku. Výzbroj byla doplněna ještě bodákem. V letech 1711–1715 byly zřízeny granátnické kompanie. Dragounští granátníci byli vyzbrojeni navíc ručními granáty, které nosili ve velkých kožených taškách.\n\nPostupem času docházelo k modernizaci výzbroje, ovšem příchodem 1. světové války bylo již zřejmé, že uplatnění tohoto typu vojska v přímém boji je nemyslitelné. Dragouni tak byli užíváni jen k vedlejším činnostem, např. při přepadech a průzkumu. Jejich činnost byla zcela ukončena až druhou světovou válkou v souvislosti s rozvojem dopravní techniky a obrněných vozidel.\n\n\n"}
{"id": "146042", "url": "https://cs.wikipedia.org/wiki?curid=146042", "title": "Drážní inspekce", "text": "Drážní inspekce\n\nDrážní inspekce (České republiky) je organizační složka státu, která plní roli nezávislého národního orgánu pro odborné šetření příčin a okolností mimořádných událostí v drážní dopravě. Podle zákona a statutu je správním úřadem podřízeným ministerstvu dopravy a nemá vlastní právní subjektivitu. Byla zřízena k 1. lednu 2003 na základě ustanovení § 53a zákona č. 266/1994 Sb., o dráhách, ve znění novelizujícího zákona č. 77/2002 Sb., jako jedna z prvních institucí tohoto typu v Evropské unii. V současné době existenci takového národního orgánu předpokládá evropská směrnice 2004/49/ES, o bezpečnosti železnic; Česká republika se k vytvoření stálého orgánu nezávislého na provozovatelích i regulačních úřadech zavázala v přístupových dohodách k EU.\n\nZákladním organizačním dokumentem je Statut Drážní inspekce, schválený ministrem dopravy a spojů 4. července 2002 pod č. j. 73/2002-130-ORG/7. V letech 2003, 2006 a 2007 byl upraven jednou změnou a dvěma dodatky ministra dopravy. Navazujícím organizačním dokumentem je organizační řád, vydávaný generálním inspektorem. Organizační řád určuje organizační strukturu Drážní inspekce.\n\nDrážní inspekce se člení na Ústřední inspektorát a jednotlivé územní inspektoráty. Sídla územních inspektorátů jsou stanovena na základě rozhodnutí generálního inspektora Drážní inspekce. Dle organizačního řádu s účinností od 1. 7. 2017 má Drážní inspekce 39 zaměstnanců. Celkem 14 zaměstnanců pracuje na Ústředním inspektorátu a 25 v územních inspektorátech. Všechna pracovní místa na Drážní inspekci spadají pod Zákon o státní službě.\n\nÚstřední inspektorát zajišťuje zejména ekonomický, právní, personální a komunikační servis Drážní inspekce a zabezpečuje podporu generálního inspektora. Ústřední inspektorát metodicky sjednocuje a statisticky vyhodnocuje činnost Drážní inspekce v oblasti mimořádných událostí, zajišťuje mezinárodní spolupráci, odborné vzdělávání a provozuje Centrální ohlašovací pracoviště (COP). Sídlo Ústředního inspektorátu Drážní inspekce se nachází v Praze na Těšnově, v budově, která kdysi stávala naproti Nádraží Těšnov. Ve stejné budově sídlí i pracoviště Praha územního inspektorátu Čechy.\n\nÚzemní inspektoráty zajišťují výjezdy na místo mimořádné události v drážní dopravě, šetří příčiny a okolnosti vzniku mimořádných událostí v drážní dopravě a podávají podněty drážním správním úřadům. K 1. 7. 2017 má Drážní inspekce tři územní inspektoráty působící v pěti městech: Územní inspektorát Brno, Ostrava a Čechy (pracoviště v Českých Budějovicích, Plzni a Praze).\n\nV čele Drážní inspekce působí jako statutární orgán generální inspektor, který řídí činnost inspekce. V současné době vykonává post generálního inspektora Drážní inspekce Mgr. Jan Kučera. Výběr, jmenování a odvolání generálního inspektora se řídí zákonem o státní službě. Generálního inspektora jmenuje a odvolává vláda.\n\nOd 1. ledna 2003 byl generálním inspektorem Drážní inspekce jmenován dosavadní generální inspektor Českých drah, Bc. Zdeněk Žák. Ke dni 26. ledna 2006 byl odvolán Zdeněk Žák a od 27. ledna 2006 do 19. dubna 2006 byl řízením inspekce pověřen Roman Šigut; současně vláda ministru dopravy uložila zajistit výběrové řízení a do 15. března 2006 navrhnout vládě vhodného kandidáta na generálního inspektora. Od 20. dubna 2006 byl generálním inspektorem Ing. Jaroslav Dvořák. Ke dni 18. října 2006 byl z funkce generálního inspektora odvolán Ing. Jaroslav Dvořák a od 19. října 2006 byl do funkce jmenován Mgr. Roman Šigut; současně bylo ministru dopravy uloženo vyhlásit výběrové řízení na tuto funkci. Výběrové řízení bylo vyhlášeno v listopadu 2006, avšak aniž by někdy bylo oznámeno jeho ukončení a výsledky, bylo v říjnu 2008 v době konfliktu mezi DI a ministerstvem vyhlášeno nové výběrové řízení. 20. prosince 2008 se objevila v médiích informace, že v novém výběrovém řízení byl komisí vybrán Pavel Kodym, dosavadní ředitel Drážního úřadu, vůči jehož postupům měla již v minulosti odborová organizace strojvůdců vážné námitky. Nyní záleží na ministrovi dopravy, koho vládě do funkce navrhne, a na rozhodnutí vlády.\n\nČinnost Drážní inspekce stanoví zejména § 53b zákona č. 266/1994 Sb., o dráhách, v platném znění.\n\nDrážní inspekce nezávisle na ministerstvu dopravy, provozovatelích dráh a provozovatelích drážní dopravy, šetří příčiny a okolnosti vzniku vážných nehod na dráze železniční, vyjma speciální dráhy (např. metro). Příčiny a okolnosti vzniku jiných mimořádných událostí na dráhách může Drážní inspekce také šetřit, je-li to vhodné s ohledem na jejich závažnost, opakovanost, souslednost nebo jejich dopady na provozovatele dráhy a dopravce. Při šetření se Drážní inspekce nezabývá odpovědností za trestný čin nebo správní delikt. Dále Drážní inspekce spolupracuje s obdobnými orgány zemí ES ohledně pohraničních úseků drah nebo dopravců z jiných států; spolupráce s Evropskou železniční agenturou (ERA) a českým Drážním úřadem.\n\nVěcná působnost drážní inspekce se vztahuje nejen na železniční dráhy (s výjimkou speciální dráhy), ale i na tramvajové dráhy, trolejbusové dráhy a pozemní i visuté lanové dráhy.\n\nVýsledky šetření mimořádné události vydává Drážní inspekce v dokumentu nazvaném Závěrečná zpráva o výsledcích šetření. Tyto závěrečné zprávy jsou zveřejněny online na webové stránce Drážní inspekce.\n\nSmyslem činnosti Drážní inspekce není hledat viníka (na rozdíl od orgánů činných v trestním řízení) ani porovnávat, zda něco je či není v souladu s normou, ale odhalovat rizika a bezpečnostní mezery a vydávat bezpečnostní doporučení k jejich eliminaci.\n\nDrážní inspekce ČR je zapsána do seznamu ústavů kvalifikovaných pro znaleckou činnost v oboru doprava k posuzování příčin vzniku mimořádných událostí.\n\nDrážní inspekce se angažuje v reklamních kampaních, které upozorňují veřejnost na nebezpečí neodpovědného chování ve vztahu k dráhám. Dlouhodobě spolupracuje s krajskými komisemi na systematickém zvyšování bezpečnosti železničních přejezdů.\n\nPodle § 49 odst. 3 zákona o dráhách (266/1994 Sb.) jsou provozovatel dráhy a dopravce povinni neprodleně ohlásit Drážní inspekci každou mimořádnou událost (tedy i takovou, kdy nedojde k nehodě).\n\nDrážní inspekce ČR je formálně nezávislá na jakémkoliv provozovateli dráhy nebo provozovateli drážní dopravy. Její zřizovatel (stát) je však vlastníkem Českých drah a. s., které jsou spolu se svou dceřinou společností dominantními provozovateli drážní dopravy, a zřizovatelem Správy železnic, která je dominantním provozovatelem železničních drah.\n\nV přístupových dohodách k EU se Česká republika zavázala, že inspekční orgán bude nezávislý jak na provozovatelích drah a drážní dopravy, tak na regulačních úřadech.\n\nMinisterstvo dopravy navrhlo v lednu 2006 vládě odvolání generálního inspektora Zdeňka Žáka z důvodu opakovaných chyb v evidenci majetku a účtování služebních cest. Drážní inspekce vzápětí podala trestní oznámení na ministra dopravy Milana Šimonovského, protože podle Zdeňka Žáka chtěl ovlivňovat práci inspekce tím, že se ministerstvo ohradilo proti kontrole provozovatelů drah v terénu bez předchozího ohlášení a že ministerstvo opakovaně vyzývalo generálního inspektora, aby své mediální výstupy konzultoval s tiskovým oddělením ministerstva. Drážní inspekce rovněž podala správní žalobu na ministerstvo dopravy ve věci 17 rozhodnutí ministerstva o zrušení pokut udělených Drážní inspekcí Českým dráhám za to, že nepřijaly dostatečná opatření k předcházení nehod.\n\nJaroslav Dvořák, jmenovaný vládou do funkce generálního inspektora 20. dubna 2006 po kontroverzním odvolání Zdeňka Žáka, byl v médiích zmiňován jako jeden z lidí z okruhu ČSSD, jimž předseda vlády Jiří Paroubek na základě svého předchozího slibu zajistil místa ve státní správě. Ve výběrovém řízení skončil první Ivan Foltýn (KDU-ČSL), jehož proto ministr dopravy Milan Šimonovský (KDU-ČSL) navrhl do funkce generálního inspektora. Koaliční vláda s většinou ČSSD však do funkce jmenovala Dvořáka (ČSSD), který skončil ve výběrovém řízení druhý. Dvořák byl v minulosti přednostou Depa kolejových vozidel Tábor a pak technickým ředitelem Českých drah. Dvořákův nástupce Šigut označil Dvořáka za člověka spjatého s Českými dráhami a s ministerským náměstkem Vojtěchem Kocourkem. Podle Šiguta inspekce za Dvořákovy éry neplnila povinnosti vůči Evropské železniční agentuře a docházelo k velmi nestandardním vztahům inspekce například k Českým drahám. Odvolání Jaroslava Dvořáka a dočasné jmenování Romana Šiguta v říjnu 2006 souviselo podle Šiguta se změnou vlády, přičemž náměstek ministra dopravy Vojtěch Kocourek nebyl Dvořákovu odvolání a jmenování Šiguta nakloněn.\n\nPodle generálního inspektora Šiguta byly nejrůznější pokusy o tlaky a zastrašování, ale zpočátku se jednalo spíše o všeobecné záležitosti, o mírnění preventivních aktivit inspekce.\n\nV říjnu 2008 došlo k dalšímu medializovanému sporu. 19. května 2008 se stala v Moravanech nehoda následkem toho, že lokomotivě řady 163 osobního vlaku Českých drah č. 5011 (se 3 vozy Bdtmee) selhal ventil písečníků; vlak tak ztratil součinnost s kolejovými obvody a staniční zabezpečovací zařízení ESA 11 od firmy AŽD Praha vyhodnotilo popískovanou obsazenou 1. staniční kolej jako prázdnou a vpustilo na ni lokomotivní vlak Lv 72461.\n\nInspektor Michal Miklenda, pověřený stykem s ERA, 29. května 2008 odeslal Evropské železniční agentuře urgentní bezpečnostní sdělení; sdělení však neobsahovalo žádné tvrzení o tom, že by bezpečnostní zařízení ESA 11 bylo v rozporu s normami, ale upozorňovalo na bezpečnostní mezeru tohoto konkrétního typu.\n\nProvozní náměstek Českých drah a. s. Jiří Kolář 30. května 2008 zaslal dopis náměstkovi ministra dopravy Vojtěchu Kocourkovi, v němž si stěžoval na poškozování dobrého jména Českých drah a. s. ze strany Drážní inspekce, ke kterému mělo dojít tím, že Drážní inspekce sdělila médiím, že příčina je v selhání zabezpečovacího zařízení a že stejný typ zabezpečovacího zařízení je i v dalších stanicích, a že dopis Drážní inspekce Drážnímu úřadu unikl do zpravodajství TV Nova. Kolář uvedl, že zabezpečovací zařízení mělo řádně schválenou způsobilost a bylo čerstvě po úspěšné odborné revizi. Závěry Drážní inspekce označil Kolář za nekompetentní a bulvární a jejich zveřejnění za šíření poplašné zprávy. Kolář doplnil, že postupem inspekce jsou poškozeny nejen České dráhy a. s., ale i AŽD Praha s. r. o., SŽDC s. o., Ministerstvo dopravy a celá železnice a Drážní inspekce spolu s TV Nova tím navodila prostředí nedůvěry. Odesláním upozornění na nedostatky a mezery staničního zabezpečovacího zařízení ESA 11 agentuře ERA údajně inspekce poškodila „naší železnici“ také u všech členských států ERA. Kolář požadoval „přijetí nekompromisních a razantních opatření, které by zamezily opakování těchto skutečností“.\n\nVojtěch Kocourek dopisem z 10. června 2008 vyjádřil v souvislosti s mediálním vystupováním DI a s podáním bezpečnostního oznámení ERA zásadní nespokojenost s činností Drážní inspekce, Územního inspektorátu Brno a jeho ředitele Ing. Michala Miklendy. Sdělení pro ERA označil za „neodůvodněné a nepodložené“ a Miklenda podle něj překročil působnost Drážní inspekce a zasahoval do působnosti, kterou má Drážní úřad. Kocourek dále dával generálnímu inspektorovi doporučení, jak má s Miklendou jeho postup projednat, jak mají být propříště hodnoceny příčiny nehodových událostí a jak má organizační řád omezit kompetence územních inspektorátů. Podle Šiguta se politici, úředníci a soukromá firma spojili a vyvinuli extrémní tlak k ovlivnění vyšetřování. Kromě Kocourka Šigut výslovně jmenoval ještě generálního ředitele AŽD Praha Zdeňka Chrdleho. AŽD Praha se pokoušela rovněž intervenovat přímo u ERA. Šigut vyjádřil přesvědčení, že existují osobní vazby mezi ministerstvem dopravy a firmou AŽD Praha. Generální inspektor Roman Šigut podal 7. října 2008 trestní oznámení pro blíže nespecifikovaný trestný čin (zneužití pravomoci veřejného činitele nebo útok na státní orgán) na neznámého pachatele, který se snažil ovlivnit vyšetřování nehody. Ministerstvo dopravy prohlásilo, že nikdo z tohoto úřadu neovlivňoval a neovlivnil průběh šetření a nikdo v tomto směru žádný nátlak na Drážní inspekci nevyvíjel, ale pouze upozornil na závažná pochybení, kterých se dopustili pověření zaměstnanci DI.\nVojtěch Kocourek se vyjádřil i pro týdeník Železničář, kde dopisy generálnímu inspektorovi označil za „normální korespondenci“ a tvrdil, že jimi nechtěl personálně ovlivňovat vyšetřování. Jako doklad uvedl i to, že závěry a doporučení DI jsou v podstatně shodná jako závěry a doporučení ministerské komise.\n\n4. srpna 2008 oznámil provozní náměstek ČD Jiří Kolář náměstkovi MD Vojtěchu Kocourkovi, že provádění ověřovacího pokusu ve stanici Moravany 23. července 2007 porušovalo základní bezpečnostní předpisy, protože inspektor Michal Miklenda v době, kdy po pokusném pískování lokomotiva ztratila uzemnění, svými pokyny nezajistil, aby se nikdo nepřiblížil k povrchu vozidla, a ohrozil tak zejména strojvedoucího pokusné lokomotivy ČD Cargo. Náměstek Kocourek (MD) zaslal generálnímu inspektorovi vytýkací dopis. Podle ministerstva dopravy měl být pro daný ověřovací pokus vypracován místní provozní bezpečnostní předpis, ve kterém bude řešena problematika bezpečnosti práce při odizolování lokomotivy pod napětím od kolejnic při použití nadměrného pískování.\n\nGenerální inspektor Roman Šigut uvedl 13. října 2008 pro pořad Reportéři ČT , že mu náměstek ministra Jiří Hodač při schůzce 17 dní po nehodě vyhrožoval a usiloval o zkreslení výsledků vyšetřování tragické železniční nehody v Moravanech. Pro internetový deník Aktuálně.cz Šigut schůzku popsal: „Řekl mi, že si mám vybrat mezi dvěma variantami. Buďto dobrovolně odstoupím z funkce generálního inspektora Drážní inspekce, anebo mě nechají odvolat,“\n\nMinisterstvo dopravy sestavilo vlastní expertní komisi, podle jejíhož závěru je hlavní a jedinou příčinou nehody sypač písku na lokomotivě; ustanovení komise zdůvodňoval tím, že úkolem Drážní inspekce není navrhovat technická řešení, ačkoliv vydávání závazných bezpečnostních doporučení patří k úkolům DI. Ministerstvo dopravy nestandardně informovalo o příčinách nehody na vlastní tiskové konferenci 1. října 2008, den před avizovaným oficiálním vyhlášením zprávy DI, a zpráva ministerstva na rozdíl od zprávy DI nezahrnovala mezi příčiny nehody funkci zabezpečovacího zařízení.\n\n8. října 2008 ministerstvo ve svém prohlášení Drážní inspekci vytklo, že bez zjevných příčin zveřejnila závěrečnou zprávu o nehodě až dne 2. října 2008, i když potřebné poznatky byly dostupné do 14 dnů po nehodě.\n\nV době vyvrcholení sporů, začátkem října 2008, ministerstvo vyhlásilo nové výběrové řízení na nového generálního inspektora; předchozí výběrové řízení, zahájené v listopadu 2006, nebylo v té době řádně ukončeno a jeho výsledky nebyly oznámeny.\n\nNa základě přijetí zákona o státní službě vyhlásilo 22. prosince 2015 ministerstvo dopravy výběrové řízení na služební místo generálního inspektora Drážní inspekce (tzv. přesoutěžení). V tomto výběrovém řízení zvítězil dosavadní Šigutův náměstek Mgr. Jan Kučera, který byl s účinností od 1. července 2016 jmenován generálním inspektorem Drážní inspekce.\n\n"}
{"id": "146053", "url": "https://cs.wikipedia.org/wiki?curid=146053", "title": "Křesťanskodemokratická unie", "text": "Křesťanskodemokratická unie\n\nKřesťanskodemokratická unie Německa (německy: \"Christlich Demokratische Union Deutschlands\", zkratka CDU) je největší liberálně konzervativní strana v Německu. V Bavorsku CDU činnost nevyvíjí, protože je tam tradičně nahrazována jinou stranou, Křesťansko-sociální unií Bavorska (CSU). Na spolkové úrovni ale tyto strany vystupují společně již od konce druhé světové války v koalici zvané CDU/CSU, mají i společný poslanecký klub. Od roku 2005 je opět nejsilnější vládní stranou země.\n\n\n\n\n\n\n\nCDU byla založena v roce 1945 jako strana německých katolíků a protestantů (dvou největších křesťanských vyznání v Německu), požadovala návrat k tradicím, hlásila se k zásadám křesťanského socialismu, liberalismu a konzervativismu. Navazovala na předválečnou katolicky zaměřenou stranu Deutsche Zentrumspartei (zkráceně \"Zentrum\").\n\nPůvodně působila pouze v Západním Německu, posléze byla vyvinuta i víceméně loutková východoněmecká část. Má poměrně širokou a dobře organizovanou základnu, zaměřuje se na dění v regionech.\n\nPrvní demokratické volby v SRN CDU vyhrála s 31% získaných hlasů, prvním spolkovým kancléřem se proto stal její kandidát Konrad Adenauer. Do opozice byla nucena přejít až v roce 1969, kdy byla vystřídána koalicí SPD a FDP, opět se ale vrátila roku 1982 pod vedením Helmutha Kohla, kde zůstala následujících 17 let.\n\nCDU v roce 2005 zvítězila ve volbách a německou kancléřkou se stala její kandidátka Angela Merkelová, z dalších parlamentních voleb (září 2009) strana vyšla opět vítězně a od 28. října 2009 existuje druhá vláda Angely Merkelové, koalice CDU/CSU a liberální FDP.\n\nDne 15. listopadu 2010 byla Angela Merkelová stvrzena ve funkci stranické předsedkyně. V září 2013 vyhrála jako volební lídryně CDU/CSU třetí parlamentní volby se ziskem 41,5 % platných hlasů.\n\nVe volbách do spolkového sněmu v roce 2017, tj. o čtyři roky později, přivedla jako staronová kancléřka křesťanské demokraty do dalších spolkových voleb, v nichž se CDU sice umístila se ziskem 26,8 % odevzdaných hlasů a získanými 200 křesly na prvním místě (v roce 2013: 34,1%, 255 křesel), avšak s historicky nejhorším volebním výsledkem od konce druhé světové války (od 1949).\n\nVe funkci předsedkyně CDU Angelu Merkelovou dne 7. prosince 2018 nahradila Annegret Krampová-Karrenbauerová.\n\nCDU se zavázala k sociálně tržní ekonomice a vidí to jako garant svobody, prosperity a bezpečnosti v budoucnu. Kromě toho, CDU vidí sociální tržní hospodářství zároveň jako model společnosti v tom, že je přímo připojena k \"liberální demokracii\". Podle jeho principu svobody a odpovědnosti, stejně jako konkurence a solidarity tvoří jednotku, která zajišťuje sociální spravedlnost. Cílem hospodářské politiky CDU je plná zaměstnanost obyvatel,stabilní a dostatečný hospodářský růst a řádný rozpočet.\n\nCDU vidí v manželství mezi mužem a ženou model společnosti,který je nejlepší a nejspolehlivější základ pro úspěch rodiny. Rodina skládající se z otce, matky a dětí, je považována za základ naší společnosti. Nicméně CDU respektuje i jiné životní plány a staví se proti jakékoli formě diskriminace.\n\nOvšem manželství mezi páry stejného pohlaví jako je civilní sňatek CDU odmítá a to proto,že zákonem definované manželství je vztah mezi mužem a ženou a to též v zákonu základním. (Jedná se o manželství, ne registrované partnerství-to CDU povoluje)\n\nCDU je organizována ve všech německých zemích, s výjimkou Bavorska, v místních sdruženích.\n\nFederální kongres\n\nFederální kongres je nejvyšším orgánem CDU. Schází se nejméně jednou za dva roky, určí základních linii politiky CDU.Přijme program strany a rozhoduje o statutu a stanovách CDU.\n\nFederální výbor\n\nFederální výbor je druhým nejvyšším orgánem a zabývá se všemi politickými otázkami a organizačními záležitostmi.\n\nFederální rada\n\nProchází rozhodnutí spolkového kongresu a federálního výboru a svolává Národní strany. \n\nČlen CDU\n\n Požadovaný minimální věk pro členství je 16 let. Průměrný věk členů CDU je 57 roků. Členem může být i český občan trvale žijící v Německu. Minimální příspěvek na členství v CDU je odstupňován podle hrubého příjmu a v nižších příjmových skupinách se členství rovná na pět eur měsíčně. \n\nCDU klade velký důraz na regionální sféru, její členové a příznivci jsou většinou křesťansky orientovaní lidé ze všech vrstev společnosti. CDU má mnoho přidružených organizací (Mladá unie, Unie žen, Unie seniorů, Křesťansko-demokratičtí zaměstnanci, Středoněmecké sdružení, Unie středního stavu a mnoho komunálních a profesních organizací).\n\nPřestože CDU se snaží zastávat myšlenky křesťanského učení bez užšího rozlišení na vyznání, největší vliv na ni mají katolíci. CDU je konzervativní strana, obhajuje soukromé vlastnictví a odmítá přehnané státní zásahy do ekonomiky, bojuje proti projevům komunismu a zastává křesťanské hodnoty (podporuje rodinu, odmítá potraty, podporuje církevní školství).\n\nNa druhou stranu dlouho platila za zastánkyni sociálního státu (koncepce sociálního tržního hospodářství).\n\nTradičně má širokou podporu v Porýní, na venkově a v jižní části Německa.\n\nMládežnickou organizací strany je Junge Union. Křesťanskodemokratické myšlenky také podporuje Ring Christlich-Demokratischer Studenten, která není s partají přímo institucionálně spojená, ovšem řadí se mezi její „spřízněné organizace“.\n\nNa konci 20. století se strana jako celek v reakci na sekularizaci německé společnosti začala vzdalovat svým křesťanským hodnotám, pro což čelí ostré kritice ze strany katolických biskupů i poklesu podpory mezi věřícími voliči.\n\nV únoru 2010 byl iniciován vznik manifestu proti levicovému trendu v německé CDU. Vytýkány jsou především tyto body: stoupající zadlužování státu, levicová společenská politika (gender mainstreaming, svazky homosexuálů, antidiskriminační zákon), multikulturní integrační politika, levicová školská politika apod. Akce je vedená právníkem Friedrich-Wilhelm Siebeckem. Kritika byla otištěna ve významných německých novinách a také na internetu. Cílem je sbírat od sympatizantů podpisy a v případě pokračujícího odklonění CDU doleva, jsou tito konzervativci připraveni založit novou pravicovou politickou stranu.\n\n\n"}
{"id": "146055", "url": "https://cs.wikipedia.org/wiki?curid=146055", "title": "Alberto Santos-Dumont", "text": "Alberto Santos-Dumont\n\nAlberto Santos-Dumont (20. července 1873, Cabangu u Palmira, dnes přejmenované na Santos Dumont, Brazílie – 23. července 1932 Guarujá, São Paulo) byl významný letecký průkopník a konstruktér. Sestrojil první skutečně řiditelnou vzducholoď na světě. Provedl první ověřený let letounu těžšího vzduchu v Evropě. Narodil se a zemřel v Brazílii, ale své konstrukce uskutečnil především ve Francii.\n\nJe po něm pojmenován měsíční kráter Santos-Dumont a letiště Aeroporto Santos Dumont v Rio de Janeiru.\n\nAlberto Santos-Dumont byl nejmladším z 11 dětí bohatého majitele kávových plantáží. Jeho otec byl natolik úspěšný v zavádění inovací, že byl brzy znám jako brazilský král kávy.\n\nOd mládí byl Alberto fascinován technikou. Naučil se ovládat parní traktor a lokomotivu, užívané na rodinných plantážích. Byl čtenářem knih Julese Verna. V mladém věku byl také vyslán na studia do města Campinas.\n\nV roce 1891 utrpěl jeho otec těžký úraz a se ženou i nejmladším synem Albertem se přesunuli do Paříže. Zde Albert studoval pod vedením soukromých lektorů přírodní vědy.\n\nKromě přírodních věd byl také fascinován létáním. Nejprve jako pasažér, později jako pilot a v roce 1898 i jako konstruktér svého prvního pokusného řiditelného balónu – vzducholodě.\n\nPrvní konstrukce nebyla úspěšná. Po několika dalších přestavbách a pokusech získala věhlas vzducholoď č. 4, vystavovaná na Světové výstavě v Paříži v roce 1900. V roce 1901 se pokusil získat cenu, kterou vypsal průmyslník Henri Deutche de la Meurthe za let ze Saint-Cloud kolem Eiffelovy věže a zpět za půl hodiny. První pokus se vzducholodí č. 5 provedl 8. srpna. Po obletu věže ale vzducholoď spadla na dům u Passy. Druhý pokus provedl 5. září. Jeho vzducholoď spadla do Bouloňského lesíka. Vzducholoď byla zničena, jen nejcennější části konstruktér s pomocníky vyřezal. Další pokus provedl 19. října ve 14 hodin 42 minut se vzducholodí č. 6. Tentokrát úspěšně. Trasu vzduchoplavec uletěl za 29 min 30 s.\n\nPodle historek, které se o vynálezci šířily, využíval svou nejmenší vzducholoď č. 9 k rychlé dopravě po Paříži.\n\nV roce 1902 se se svou vzducholodí č. 13 Racer zúčastnil závodu na trati New York - St. Louis. Závodu se zúčastnilo několik dalších vzducholodí a především nový speciální osobní rychlovlak. Santos-Dumontova vzducholoď zvítězila. Železniční společnost utrpěla ostudu, protože v očekávání vítězství vydala předem sebeoslavné plakáty.\n\nOd roku 1905 začal provádět pokusy s letouny. V roce 1906 provedl s letounem Santos-Dumont 14-bis sérii prvních ověřených letů v Evropě. Kromě toho popsal řadu dalších konstrukcí letadel, a dokonce i vrtulníku. Patentových práv se vzdal.\n\nKe konci života trpěl duševní chorobou. Zničil všechny své plány. Zúčastnil se ještě počátku 1. světové války jako řidič Červeného kříže. V roce 1915 ale uprchl do Brazílie. Svůj život ukončil sebevraždou.\n"}
{"id": "146059", "url": "https://cs.wikipedia.org/wiki?curid=146059", "title": "Dějiny Číny", "text": "Dějiny Číny\n\nDějiny Číny jsou, v moderním pojetí dějin, dějinami pravěké Číny, Číny za dob císařství a Číny za dob jednotné republiky až do roku 1949, kdy došlo k rozštěpení území Číny mezi Čínskou republiku a Čínskou lidovou republiku. Tento stav trvá dodnes.\nPrvní historicky doloženou čínskou dynastií je dynastie Sia. Ta byla dlouho pokládána za pouhou legendu, dokud nebyly uskutečněny vykopávky ze starší doby bronzové v lokalitě Er-li-tchou v provincii Che-nan. Od té doby archeologové odkryli hrobky a nalezli bronzové předměty poukazující na možnou existenci dynastie Sia na místech uváděných starodávnými čínskými texty.\n\nDalší, tentokrát už historicky věrohodnou dynastií, byla dynastie Šang, která se usídlila podél Žluté řeky na východě Číny v době mezi 18. a 12. stoletím př. n. l. Dynastie byla poté napadena ze západu kmeny Čou, které poté vládly do 5. století př. n. l., ale jejich autorita byla postupně oslabena. V období Jar a podzimů (označováno podle Konfuciovy knihy) existovalo mnoho nezávislých, mezi sebou válčících států, které se k dynastii hlásily pouze jménem.\n\nPrvní jednotný stát byl založen dynastií Čchin v roce 221 př. n. l., kdy byl vytvořen úřad císaře. Jako první na něj dosedl císař Š'-chuang-ti (v překladu \"První císař\"). Kvůli legistické filosofii, která způsobila vzpouru, však dynastie u moci nevydržela příliš dlouho a již v roce 206 př. n. l. se k moci dostala dynastie Chan, která poté vládla až do roku 220. Období vlády dynastie Chan bývá někdy historiky nazýváno jako stříbrný věk čínských dějin.\n\nPoté začala další éra neshod a Čína byla znovusjednocena až v roce 580 za vlády dynastie Suej. Následně Čína prožila zlatý věk za vlády dynastií Tchang a Sung. Mezi 7. a 14. stoletím byla Čína jednou z nejvyspělejších civilizací na světě s rozvinutou kulturou i technologií.\n\nV roce 1271 napadl zbytky dynastie Sung mongolský vůdce Kublajchán a po vítězství založil v roce 1279 dynastii Jüan. Mongolové vydrželi na čínském trůně téměř sto let, až v roce 1368 dynastii svrhl rolník Ču Jüan-čang a založil novou čínskou dynastii Ming, která vládla Číně až do roku 1644. Tehdy Mandžuové ze severu napadli oslabenou říši a vlády se ujímá mandžuská dynastie Čching. Její moc nad Čínou přetrvala až do počátku 20. století, kdy byl sesazen poslední císař monarchie, nezletilý Pchu-i, a byla založena republika.\n\nPředchůdci moderních lidí, Homo erectus, tzv. Pekingský člověk, žili na území Číny pravděpodobně již v době před 1 milionem až 254 tisíci let. Nejstarší důkazy o plně moderních lidech (Homo sapiens sapiens) na území Číny pocházejí z jeskyní Fu-jüan, kde byly nalezeny lidské zuby staré nejméně 80 000 let.\n\nNa území Číny jsou nejstarší doklady zemědělství staré 7000 let př. n. l. Hospodaření tehdejších zemědělců kultury Pchej-li-kang (7000–5000 př. n. l.) v povodí řeky Luo v provincii Che-nan bylo založeno na pěstování prosa a béru italského a chovu prasat, pchejlikangští rolníci již znali i keramiku. V pozdním neolitu se v údolí Žluté řeky rozšířila kultura Jang-šao (5000–3000 př. n. l.), později nahrazená sídlišti kultury Lung-šan (3000–2000 př. n. l.). Nejstarší důkazy o kultivaci rýže, nalezené u řeky Jang-c’-ťiang, byly datovány do doby před 8000 lety. S rozvojem zemědělství vyrostla populace, schopnost ukládat a přerozdělovat vypěstované plodiny a možnost podporovat řemeslníky, specialisty a administrátory.\n\nNejstarším státem objevujícím se ve starověkých čínských kronikách čouského a následujících období, příkladně v Bambusových análech, Knize historie a Zápiscích historika byl stát dynastie Sia. Byla podle nich ustaven mýtickým Velkým Jü, který nastoupil vládu po Šunovi, posledním z pěti vladařů, a následován státem Šang. Podle tradiční chronologie vládli panovníci dynastie Sia v letech 2205–1766 př. n. l.; podle chronologického projektu Sia-Šang-Čou v období 2070–1600 př. n. l.\n\nZ archeologických nálezů není existence dynastie Sia prokázána. Čínští archeologové ji spojují s kulturou Er-li-tchou doby bronzové, rozšířenou zprvu v provinciích Che-nan a Šan-si, později i v Chu-peji a Šen-si a doloženou v letech 1900–1500 př. n. l.\n\nStát Šang (jmenovaný též Jin) vznikl koncem 17. století př. n. l. na středním toku řeky Chuang-che. Je prvním státním útvarem bronzové doby na čínském území, jehož existence je doložena nejen čínskou písemnou historickou tradicí, ale i archeologickými nálezy. Šangové byli výrazně vojensky silnější než okolní národy – měli profesionální vojsko disponující bronzovými zbraněmi, luky, kopími a válečnými vozy. V důsledku úspěšných válek se sousedními etniky se jejich vliv k 11. století př. n. l. rozšířil na území moderních provincií Che-nan a Šan-si a do částí Šen-si a Che-peje. Šangové používali lunární kalendář a písmo – ranou formu čínského znakového písma. Praktikovali lidské oběti, nejčastěji k nim využívali zajatce.\n\nV 11. století př. n. l. byl stát Šang dobyt koalicí národů v čele s Wu-wangem, vládcem státu Čou.\n\nČouové byli původně potulnými pastevci, kteří se usadili v úrodném údolí řeky Wej v západní Číně. Svrhli posledního vládce dynastie Šang. Svůj nárok na trůn si obhájili mandátem nebes, tvrdili, že předchozí dynastie vládla špatně, a tak bohové seslali jejich dynastii. Území Čou netvořilo jedno království, ale několik držav, jejichž vládci se zavazovali věrností panovníkovi, panovník měl také povinnost vybírat si manželku z jiného než svého klanu. V této době je prolomen monopol krále na obcování s bohy, přenáší se na bohaté elity, tudíž se tato doba stává dobou zakládání svatyní, které jsou zasvěceny bohům nebo předkům. Společnost se dělila na bohatou šlechtu, obyčejné lidi a nevolníky, kromě toho existovala i třída kupců. Významnými památkami z této doby jsou bronzové nádoby ze svatyní, které sloužily jako jímky obětin, na nich zachované nápisy na bronzech jsou významným zdrojem poznání tehdejší společnosti. Od 5. století př. n. l. v Číně začalo zpracovávat železo, které se používalo na výrobu zbraní, předmětů pro domácnost a zemědělských nástrojů, např. pluh. V období Východních Čouů se zformovaly základní filozofické školy starověké Číny – konfucianismus, taoismus, legismus a mohismus.\n\nČouské období se dělí na dvě části, Západní a Východní Čou, přechodem mezi nimi byl přesun čouského krále a jeho dvora z Chao-ťingu (na místě moderního Si-anu) na východ do Luo-i, provedený roku 770 př. n. l. pod tlakem útoků nečínských barbarů. Region bývalé metropole ovládl údělný stát Čchin.\n\nV období Východní Čou moc čouského krále postupně zeslábla a rozhodující politickou roli začali hrát vládci nejsilnějších údělných států, kteří si v období Jar a podzimů (či Letopisů, 8. – 5. století př. n. l.) rozdělili zemi, v následujícím období válčících států několik nejsilnějších států svedlo souboj o vládu nad Čínou, z něhož vyšel vítězně stát Čchin, který ovládal region kolem původní čouské metropole.\n\nPo sjednocení starověkých čínských království roku 221 př. n. l. císař Čchin Š’-chuang-ti nechal obyvatelstvu zabavit všechny zbraně, přesídlil desetitisíce šlechtických rodin z různých království do nového hlavního města – Sien-jangu a rozdělil říši na 36 komandérií v čele s jmenovanými guvernéry.\n\nZa vlády Čchin Š’-chuang-tiho byly obranné zdi (valy) severních čouských království sjednoceny ve Velkou čínskou zeď. Říši propojily strategické silnice vedené z hlavního města až k okrajům státu. V důsledku úspěšných válek byly severní kmeny Siung-nu (Hunů) vytlačeny za Velkou zeď. Na jihu byly k říši připojeny rozsáhlé země kmenů Jüe, včetně severní části dnešního Vietnamu.\n\nČchin Š’-chuang-ti založil své reformy na ideologii legismu s přísnou disciplínou a potíráním všech nesouhlasných názorů. Po jeho smrti se říše zhroutila v povstáních a občanské válce.\n\nZe zmatků následujících po pádu říše Čchin se zrodila říše Chan, když Liou Pang, jeden z vůdců protičchinských povstalců, opětovně sjednotil Čínu a roku 202 př. n. l. se prohlásil císařem. S krátkým přerušením v letech 9–23, kdy chanský ministr Wang Mang vyhlásil svou dynastii Sin, říše Chan přetrvala čtyři století, dokud se počátkem 3. století v občanské válce nerozpadla na panství soupeřících generálů. Posledního chanského císaře roku 220 sesadil Cchao Pchi, který již pouze v severní Číně založil vlastní říši Wej. Na jihu země se totiž osamostatnil Sun Čchüan jako král a později císař říše Wu a v S’-čchuanu vládl Liou Pej z chanského císařského rodu.\n\nPočáteční období s hlavním městem v Čchang-anu je nazýváno Západní Chan (202 př. n. l. – 9 a 23–25, též Raná Chan); pozdější doba v níž vláda metropoli přesunula východněji do Luo-jangu je Východní Chan (25–220, též Pozdní Chan).\n\nChanská éra je pokládána za zlatý věk čínské historie. Do současnosti si největší národ Číny, vlastní Číňané, říká Chanové.\n\nTradičně je období tří říší vymezeno rokem 220, kdy oficiálně vznikl stát Wej, a rokem 280, kdy říše Ťin dobyla Wu. Hlavní část období v letech 220–263 byla charakteristická relativně stabilním rozdělením Číny na tři soupeřící státy Wej, Šu a Wu. V pozdějších letech se prosazovala tendence ke znovusjednocení Číny, roku 263 stát Wej dobyl Šu, roku 265 rod S’-ma v říši Wej svrhl dynastii Cchao a vyhlásil říši Ťin a roku 280 Ťinové dobyli Wu.\n\nDoba rozpadu říše Chan a Tří říší byla jednou z nejtěžších v čínské historii. Celostátní sčítání lidu provedené roku 280, po sjednocení Tří říší pod vládou Ťinů, přineslo výsledek celkem necelých 2,5 milionů domácností a přes 16 milionů jednotlivců, což bylo jen zlomkem z téměř 10,7 milionů domácností a 56,5 milionů jednotlivců nahlášených v říši Chan před rozpadem státu. Během tohoto období významně pokročila technologie. Ču-ke Liang, stojící v čele vlády Šu, vynalezl „dřevěného vola“, to jest ranou formu kolečka, a zavedl opakovací kuše. Wejský technik Ma Ťün sestavil mechanické loutkové divadlo na vodní pohon, čerpadla zavlažující zahrady v Luo-jangu, a „vůz ukazující jih“, na němž ukazatel mířil stále stejným směrem bez ohledu na pohyb vozu.\n\nAčkoli relativně krátké, bylo a je toto historické období výrazně romantizované nejen v kultuře Číny, ale i Japonska, Koreje a Vietnamu. Je oslavované a propagované v operách, lidových příbězích, románech a odnedávna i filmech, televizi a videohrách. Nejznámější z literárních děl věnujících se období Tří říší nich je román \"Příběhy Tří říší\" z mingské doby. Autoritativním historickým záznamem éry jsou \"Zápisky o Třech říších\" Čchen Šoua, žijícího ve 3. století, s komentáři Pchej Sung-č’a z 5. století.\n\nŘíše Ťin byl čínský stát existující v letech 265–420. Založil ho S’-ma Jen, vysoce postavený hodnostář říše Wej, který ovládl wejský dvůr, svrhl wejského císaře a sám nastoupil na trůn jako císař říše Ťin. O patnáct let později – roku 280 – dobyl říši Východní Wu v jižní polovině Číny, čímž skončilo období Tří říší a Čína byla po desetiletích rozdělení nakrátko sjednocena.\n\nPo smrti prvního císaře roku 290 spory uvnitř vládnoucí dynastie vyústily v sérii vnitřních bojů, takzvaných nepokojů osmi knížat. Oslabení státu využili kočovníci z mongolských stepí na severu k dobytí severní Číny. Emigranti ze severní Číny a mocné rodiny bývalého Východního Wu roku 317 obnovily ťinskou moc na jihu s centrem v Ťien-kchangu (dnešním Nankingu). Období, kdy dvůr sídlil v Ťien-kchangu, se nazývá Východní Ťin (předešlé období pak Západní Ťin).\n\nPo odchodu na jih ztratil císařský rod hodně ze své moci na úkor vlivných dvorských rodin. Nakonec jedna z nich, rodina Liou, ovládla císařský dvůr a roku 420 Liou Jü nastoupil na trůn jako první císař nového státu Sung (pro odlišení od říše Sung z let 960–1279 označované jako Liou Sung).\n\nŠestnáct států je tradiční označení pro krátce trvající státy existující v severní Číně v letech 304–439. Na přelomu 3. a 4. došlo v občanské válce, tzv. nepokojích osmi knížat, k oslabení moci čínské říše Ťin a vůdcové vzbouřeného nečínského obyvatelstva, tzv. pěti barbarských kmenů, zabrali sever Číny. Jejich státy měly vesměs jen krátké trvání, průběžně vznikaly a zanikaly v urputných bojích mezi sebou i s Číňany. Šestnáct států proto bylo jedním z nejchaotičtějších období čínské historie. Neustávající válčení a nestabilita skončily ve 30. letech 5. století, kdy severní Čínu sjednotila říše Severní Wej, čímž období Šestnácti států přešlo v období jižních a severních dynastií.\n\nMezi Šestnáct států jsou tradičně počítány Severní Chan/Rané Čao, Pozdní Čao, Čcheng-Chan, Raná Jen, Pozdní Jen, Jižní Jen, Severní Jen, Raná Liang, Pozdní Liang, Jižní Liang, Severní Liang, Západní Liang, Raná Čchin, Pozdní Čchin, Západní Čchin a Sia.\n\nV období Jižních a severních dynastií v letech 420–589 byla Čína politicky rozdělena na jižní a severní část. Po pádu Ťinů v roce 420 vládu nad jižní Čínou postupně držely čínské státy Sung (420–479), Jižní Čchi (479–502), Liang (502–557) a Čchen (557–589). Na severu zprvu panovala říše Severní Wej, poté se sever rozdělil na severovýchodní říše Východní Wej (534–550) a Severní Čchi (550–577) a severozápadní říše Západní Wej (535–557) a Severní Čou (557–581). Severní Čouové roku 577 opět sjednotili severní Čínu, ale už roku 581 je nahradila nová říše Suej, která do roku 589 dobyla i jižní Čínu.\n\nPředchůdci říše Suej byly státy Severní Čou (557–581) na severu Číny a Čchen (557–589) na jihu země. Suejští panovníci po staletích rozdělení sjednotili Čínu pod jednou vládou, provedli řadu sociálních a hospodářských reforem a upravili strukturu státní administrativy. Po necelých čtyřech desetiletích trvání se však, v důsledku nákladných státních staveb a neúspěšné války s korejským Kogurjem, země propadla do povstání a anarchie, v níž se říše Suej rozpadla a zanikla. Čínu po několikaleté občanské válce opět sjednotili panovníci nové říše Tchang (618–907).\n\nŘíše Tchang se zrodila ze vzpoury generála Li Jüana proti říši Suej, během několika let sjednotila Čínu rozbitou občanskou válkou a, s krátkým přerušením v letech 690–705, kdy císařovna Wu vyhlásila dynastii Čou, přetrvala téměř tři století, dokud se v poslední třetině 9. století nerozpadla na panství soupeřících generálů. Posledního tchangského císaře roku 907 sesadil generál Ču Wen, který již pouze v severní Číně založil vlastní říši Pozdní Liang.\n\nŘíše Tchang, jejíž hlavní město Čchang-an patřilo k největším na světě, je všeobecně považována za jednu z nejúspěšnějších říší čínské historie, která se v rozkvětu civilizace i vojenských úspěších vyrovnala, pokud nepřekonala starověkou říši Chan. Tchangská éra byla většinou obdobím pokroku a stability, s výjimkou období povstání An Lu-šana a poklesu moci centrální vlády v druhé polovině vlády tchangské dynastie. Podle dochovaných údajů o sčítání lidu ze 7. a 8. století je počet obyvatel říše odhadován na 50 milionů. Přestože ústřední vláda nebyla schopna v 9. století sestavit přesný soupis obyvatelstva, je tehdejší populace odhadována na 80 milionů.\n\nDíky velké populaci byla tchangská vláda schopna sestavit statisícovou armádu sestávající jak z profesionálů, tak z odvedenců. Tchangští vojáci bojovali s kočovnickými říšemi dominujícími ve vnitřní Asii, přičemž získali kontrolu nad lukrativní obchodní trasou Hedvábné stezky. Kromě politické hegemonie nad vnitřní Asií, měla říše Tchang silný kulturní vliv v širokém okolí, zejména v Koreji, Japonsku a Vietnamu.\n\nStejně jako v předchozí říši Suej, i tchangský stát udržoval systém státní služby založený na přijímání úředníků prostřednictvím standardizovaných zkoušek a doporučení na úřední místa. Tento řád narušil vzestup regionálních vojenských guvernérů ťie-tu-š’ během 9. století.\n\nČínská kultura v 7.–9. století vzkvétala a dále zrála. Tchangská éra je považována za vrcholné období čínské poezie. Tchangské éře náleží dva z nejznámějších básníků Číny, Li Po a Tu Fu, stejně jako mnoho slavných malířů, například Chan Kan, Čang Süan a Čou Fang. Učenci sestavovali množství encyklopedií, geografických prací i historických děl. V říši Tchang vznikla i řada technologických inovací, včetně knihtisku. Velký vliv na čínskou kulturu měl buddhismus, přičemž se do popředí dostaly domácí čínské směry. Později však byl omezován státem a jeho vliv klesl. Umění a kultura vzkvétaly i dobách oslabení centrální moci v 9. století. Oslabená ústřední vláda se tehdy do značné míry stáhla z řízení ekonomiky, obchod však zůstal nenarušen a i nadále prospíval.\n\nPět dynastií a deset říší je tradiční označení pro éru politické nestability v Číně v letech 907–960, počínající zánikem říše Tchang a končící ustavením říše Sung. Po roce 907 se v severní Číně vystřídalo pět dynastií, zatímco jih byl rozdělen mezi několik států.\n\nPěti dynastiemi severu byly Pozdní Liang (907–923), Pozdní Tchang (923–936), Pozdní Ťin (936–947), Pozdní Chan (947–951) a Pozdní Čou (951–960). K deseti říším jsou počítány Wu (907–937), Wu-jüe (907–978), Čchu (907–951), Rané Šu (907–925), Min (909–945), Jižní Chan (917–971), Ťing-nan (924–963), Pozdní Šu (934–965), Jižní Tchang (937–975) v jižní Číně a Severní Chan (951–979) na severu. \n\nŘíše Sung byl čínský stát existující v letech 960–1279. Předcházelo mu období pěti dynastií a deseti říší, následována byla na severu Číny džürčenskou říší Ťin, na jihu mongolskou říší Jüan. Byla prvním státem světa, který tiskl papírové peníze a prvním čínským státem, který vybudoval stálé námořnictvo. Její armáda používala střelné zbraně a námořníci se orientovali podle kompasu.\n\nBěhem 10. a 11. století se počet obyvatel Číny zdvojnásobil. Zapříčinily to mimo jiné růst plochy rýžových polí ve střední a jižní části země, rozšíření brzy dozrávající rýže z jižní a jihovýchodní Asie a vytváření přebytků potravin. Podle záznamů ze sčítání lidu v období Severní Sung měla říše cca 50 milionů obyvatel, tedy více než říše Chan a Tchang. Nicméně moderní odhady populace období Severní Sung je 100 miliónů obyvatel Číny. Dramatický nárůst populace podnítil ekonomickou revoluci v sungské Číně. Růst populace také přispěl k postupnému ústupu centrální vlády od přísné regulace tržní ekonomiky, naopak rostl vliv lokálních elit, tzv. džentry, na místní správu. Úředníci na okresní a regionální úrovni záviseli na džentry a její spolupráci, sponzorství a dohledu na místech.\n\nSungská společnost byla plná života; města měla živé zábavní čtvrti, příslušníci elit shromažďovali vzácná umělecká díla, která obdivovali a obchodovali s nimi, lidé se mísili na veřejných slavnostech i v soukromých klubech. Šíření literatury a vědomostí podpořilo brzké objevením tisku z dřevěných desek a v 11. století vynález tisku pohyblivými literami. Technologie, věda, filosofie, matematika, inženýrství a další intelektuální činnosti v říši Sung vzkvétaly. Filosofové jako Čcheng I a Ču Si oživili konfucianismus novým výkladem, ovlivněným ideály buddhismu a kladli důraz na novou organizaci klasických textů, čímž položili základy neokonfucianismu. Ačkoliv úřednické zkoušky v Číně existovaly už v říši Suej, za Sungů se staly opravdu významnými a byly hlavním faktorem vedoucím ke změně aristokratické elity na elitu byrokratickou.\n\nSungské období se dělí na dvě odlišné periody: Severní Sung a Jižní Sung. V období Severní Sung (960–1127) zahrnoval sungský stát většinu Číny, hlavním městem byl Pien-ťing (dnešní Kchaj-feng). Jižní Sung (1127–1279) je označení pro dobu, kdy byla sungská říše omezena na jižní Čínu. Sever totiž dobyla džürčenská říše Ťin. Hlavní město Sungové přenesli do Lin-anu (dnešní Chang-čou). Přestože Jižní Sungové ztratili kontrolu nad tradiční kolébkou čínské civilizace v povodí Žluté řeky, zůstali bohatým státem, ve kterém žilo 60 % čínské populace a zahrnoval většinu nejproduktivnějších pozemků. Po ústupu na jih říše Sung značně zvětšila svou námořní moc využívanou k obraně pobřeží i k výpravám do cizích zemí.\n\nV bojích s Džürčeny a později Mongoly sungští Číňané revolučním způsobem rozvinuli nové vojenské technologie, zdokonalili především zbraně využívající střelný prach. Roku 1234 byla říše Ťin dobyta Mongoly, kteří tak získali kontrolu nad severní Čínou, což přineslo zhoršení vztahů s Jižními Sungy. Möngke, čtvrtý veliký chán Mongolské říše, zemřel roku 1259 při dobývání Che-čou (dnes v Čchung-čchingu). Novým chánem byl prohlášen jeho mladší bratr Kublaj, který se roku 1271 prohlásil i císařem říše Jüan. O osm let později Kublaj definitivně porazil sungská vojska, dobyl celou říši Sung a opětovně sjednotil Čínu.\n\nŘíše Jüan byla mongolská říše zahrnující Mongolsko a Čínu, existující v letech 1271–1368. Založil ji Čingischánův vnuk chán Kublaj, který do roku 1279 dokončil dobytí Číny. Oslabení jüanské moci v Číně a nespokojenost obyvatelstva vyústila roku 1351 v povstání rudých turbanů, které skončilo vznikem čínské říše Ming, jejíž armády roku 1368 vytlačily jüanská vojska z většiny Číny včetně hlavního města – Pekingu. Říše a dynastie Jüan, následně omezená na Mongolsko, je pak nazývána Severní Jüan.\n\nŘíše Ming byla založena roku 1368 vyhnáním mongolské dynastie Jüan. Zakladatel mingského státu a dynastie císař Chung-wu (vládl 1368–1398) se pokusil vybudovat společnost soběstačných zemědělských komunit ve stabilním systému vztahů, který by komerční život a obchod ve městech omezil na minimum. Soukromý sektor pozemkových panství se dlouhotrvajícími válkami zmenšil na jednu třetinu veškeré obdělávané půdy, zatímco státní vlastnictví půdy zahrnovalo většinu půdy. Přísně centralizovaná státní správa se snažila řídit všechny oblasti života. Znovuvybudování Číny na zemědělské základně a zkvalitnění komunikací pomocí vojenské kurýrní sítě přineslo růst trhů podél obnovených cest a pronikání městských trendů na venkov. Takzvaná džentry, třída vzdělaných statkářů obsazujících úřední posty, byla ovlivněna novou, konzumně orientovanou kulturou. Mezi vzdělané úřednictvo začaly pronikat obchodnické rodiny, které přebíraly zvyklosti typické pro džentry. Paralelně probíhaly změny v sociální a politické filozofii, správních institucích a také v umění a literatuře.\n\nŘíše Mingů měla velké námořní loďstvo a stálou armádu, jejíž celková početnost kolísala mezi jedním a čtyřmi milióny vojáků. Plavby admirála Čeng Chea překonaly veškeré minulé expedice a dosáhly východní Afriky. Vláda uskutečnila obrovská stavební díla včetně obnovení Velkého kanálu, Velké čínské zdi a výstavby Zakázaného města v Pekingu v první čtvrtině 15. století. Populace mingské Číny vzrostla z počátečních více než 60 miliónů na maximum 160–200 miliónů obyvatel počátkem 17. století.\n\nV 16. století ekonomiku mingské Číny stimuloval obchod s Portugalci, Španěly a Nizozemci. Čína se zapojila do globální výměny zboží, rostlin, zvířat a potravin (nazývané kolumbovská výměna) v roli centra světové ekonomiky. Vývoz zboží do Evropy a Japonska přinesl Číně značné množství stříbra, které v roli všeobecného platidla nahradilo měděné a papírové peníze. Na vesnici po úplné privatizaci pozemků činovníky vládního aparátu a džentry prakticky zmizela státní půda. V posledních desetiletích mingské vlády přítok stříbra do Číny klesl a poklesla i zemědělská produkce kvůli nástupu malé doby ledové, přírodních katastrof a epidemií, v důsledku čehož značně ubylo obyvatel. Pokles životní úrovně obyvatelstva a autority vlády vedl povstalce jako byl Li C’-čcheng k odmítnutí legitimity mingské vlády. \n\nSlabost říše využil nedlouho předtím zkonsolidovaný stát Mandžuů – říše Čching – k útoku na Čínu. Mingské hlavní město Peking roku 1644 padlo s celou severní Čínou do rukou Mandžuů, postupně se zmenšující jižní část země zůstala do roku 1661 pod kontrolou Číňanů pod označením Jižní Ming. Jeden z mingských vojevůdců Čeng Čcheng-kung pochopil bezperspektivnost boje s Mandžuy na pevnině a v letech 1661–1662 vyhnal Nizozemce z Tchaj-wanu. Na ostrově vládli jeho potomci až do roku 1683, kdy i Tchaj-wan dobyli Mandžuové.\n\nPočátky čchingskému státu dal koncem 16. století džürčenský náčelník Nurhači, který zorganizoval kmeny Džürčenů jižního Mandžuska do armády Osmi korouhví a roku 1616 svůj stát pojmenoval Pozdní Ťin. Jeho nástupce Chuang Tchaj-ťi přejmenoval svůj národ na Mandžuy, stát na Veliká Čching a postupně vytěsnil čínskou říši Ming z poloostrova Liao-tung. Roku 1644 armáda protimingského čínského povstalce Li C’-čchenga dobyla mingskou metropoli Peking. Wu San-kuej, velitel mingské armády bránící Velkou čínskou zeď proti Čchingům, se podrobil Čchingům a společně s nimi porazil povstalce. Severní Čínu Mandžuové obsadili rychle, dobývání jižní Číny se protáhlo do roku 1683, kdy již panoval císař Kchang-si (vládl 1661–1722). Za císaře Čchien-lunga (vládl 1736–1796) v deseti velkých taženích čchinský stát rozšířil svá území v centrální Asii.\n\nTřebaže se první čchingští vládci drželi mandžuského způsobu života a s čínským titulem císaře nosili i mongolský titul chána a podporovali tibetský buddhismus, při spravování své říše používali tradiční čínské konfuciánské přístupy a čínský byrokratický aparát. Zachovali systém úřednických zkoušek, pomocí nichž nabírali čínské úředníky do státní správy, a převzali čínské pojetí mezinárodních vztahů předpokládající vazalské vztahy s okolními státy.\n\nČchien-lungova vláda byla obdobím nejvyšší moci říše, po kterém nastal postupný pokles. Obyvatelstvo vzrostlo do cca 400 milionů, ale daně a státní příjmy celkem zůstaly nízké, což založilo budoucí finanční problémy státu. Všeobecně se rozšířila korupce, šířila se lidová povstání, ale vládnoucí elita zůstávála u starých způsobů žití a vládnutí, přes změny probíhající ve světě. Po porážce Čchingů v první z opiových válek vnutily evropské státy říši nerovné smlouvy, v nichž zakotvily pro sebe výhodný svobodný obchod, extrateritorialitu svých občanů a otevření některých přístavů, které se dostaly pod jejich kontrolu. Současně v nepokojích, zejména povstání tchaj-pchingů (1850–1864) a povstání čínských muslimů (1855–1873) zahynuly miliony lidí, takže v letech 1850–1873 se počet obyvatel říše Čching snížil z 410 na 350 milionů. V reakci na tyto katastrofy se v období čchingské restaurace pokusily čínské elity pomocí modernizačních reforem posílit konfuciánský řád a čchingskou vládu. Snažení reformního hnutí však vyústilo v porážku čchingské říše v první čínsko-japonské válce, ve které Čchingové ztratili Tchaj-wan a vliv v Koreji. Neuspělo ani sto dní reforem roku 1898 zrušených císařovnou Cch’-si, od 60. let faktickou vládkyní země. Spory o práva evropských států se vylily v proticizinecké povstání boxerů, k jehož potlačení do Číny vtrhly evropské armády, které porazily i vládní vojsko a obsadily Peking.\n\nČchingská vláda reagovala novým kolem reforem, nicméně po smrti Cch’-si se v odporu proti konzervativné vládě spojili reformátoři i místní elity a roku 1911 začaly nepokoje, které přerostly v sinchajskou revoluci, jejímž výsledkem byla roku 1912 rezignace posledního čchingského císaře Pchu Iho a vyhlášení Čínské republiky.\n\n1. ledna 1912 byla v Nankingu slavnostně vyhlášena Čínská republika. Jejím prvním prezidentem se stal Sunjatsen z tehdy jednotného hnutí Kuomintang, ale brzy byl bývalým generálem dynastie Čching Jüan Š'-kchajem donucen k odstoupení. Generál se sám stal prezidentem a později se dokonce pokusil obnovit císařství, čímž vyvolal velký odpor mezi veřejností, která stále měla v živé paměti mandžuskou nadvládu. Jeho pokus skončil neúspěšně a nedlouho poté zemřel přirozenou smrtí. Po jeho smrti byla Čína politicky rozdělena. Pekingská vláda byla sice mezinárodně uznaná, ale prakticky bezmocná, což vedlo k tomu, že vojenští vůdci získávali ve svých oblastech prakticky neomezenou moc.\n\nV roce 1920 se Kuomintangu pod vedením Čankajška podařilo znovusjednotit Čínu a pod záminkou transformace Číny v demokratický stát zavést politiku jedné strany.\n\nDruhá světová válka donutila komunisty a nacionalisty ke spolupráci. Čína byla sice vítěznou mocností druhé světové války, ale také byla finančně vyčerpaná. Další komunisticko-nacionalistické rozepře měly za následek obnovení válkou přerušené občanské války. Z té vyšli vítězně komunisté a kontrolujíce většinu území Číny 1. října 1949 vyhlásili v Pekingu Čínskou lidovou republiku, přičemž vláda původní Čínské republiky se stáhla na ostrov Tchaj-wan.\n\n\n\n\n"}
{"id": "146062", "url": "https://cs.wikipedia.org/wiki?curid=146062", "title": "1. asociační liga 1931/32", "text": "1. asociační liga 1931/32\n\n1. asociační liga 1931/32 byla 8. oficiálním ročníkem československé fotbalové ligy. Soutěž vyhrála AC Sparta Praha, a zajistila si tak 6. mistrovský titul. Přerušila tím nadvládu Slavie. Do tohoto ročníku postoupili SK Viktoria Plzeň a SK Čechie Karlín, která však na konci ročníku sestoupila do druhé ligy. Nejlepším střelcem se v této sezóně stal Raymond Braine, který za Spartu vstřelil 16 branek.\n\nBohumil Klenovec (-/0/-),\nAntonín Ledvina (-/0/-),\nJosef Němec (-/0-) –\nJaroslav Bouček (-/0),\nRaymond Braine (-/16),\nJaroslav Burgr (-/0),\nJosef Čtyřoký (-/0),\nFrantišek Dvořák (-/0),\nFrantišek Fábera (-/0),\nOtto Haftl (-/3),\nKarel Hess (-/0),\nJan Knobloch-Madelon (-/1),\nBohuslav Komberec (-/1),\nJosef Košťálek (-/1),\nKarel Nápravník (-/0),\nOldřich Nejedlý (-/13),\nFrantišek Pelcner (-/2),\nAntonín Perner (-/0),\nKarel Pešek-Káďa (-/0),\nKarel Podrazil (-/3),\nJosef Silný (-/14),\nKarel Sokolář (-/0),\nErich Srbek (-/0),\nVáclav Uhlíř (-/0) –\ntrenér John Dick\n\nFrantišek Plánička (-/0/-),\nGustav Zeman (-/0/-) –\nVojtěch Bradáč (6/3),\nŠtefan Čambal (-/1),\nFrantišek Černický (0/0),\nKarel Čipera (-4),\nAntonín Dufek (-/1),\nAdolf Fiala (-/1),\nKarel Hromádka (-/...),\nBohumil Joska (-/4),\nFrantišek Junek (-/6),\nFrantišek Kloz (2/1),\nVlastimil Kopecký (-/5),\nBohumil Krucký (-/...),\nVáclav Křížek (-/0),\nAntonín Novák (-/0),\nJosef Pleticha (-/0),\nAntonín Puč (-/4),\nJiří Sobotka (-/1),\nFrantišek Svoboda (-/8),\nAdolf Šimperský (-/1),\nJindřich Šoltys (-/2),\nJosef Tajčner (-/...),\nAntonín Vodička (-/1),\nLadislav Ženíšek (-/0) –\ntrenéři Jan Reichardt a Josef Sloup-Štaplík\n\nFrantišek Hochmann (13/0/-),\nAntonín Kulda (3/0/-) –\nVáclav Bára (14/8),\nKarel Bejbl (14/13),\nKarel Bernášek (8/0),\nVratislav Čech (3/0),\nFrantišek Fait (14/5),\nFrantišek Hochman (13/0),\n... Jilma (4/0),\nAntonín Kašpar (2/0),\nJan Knížek (6/1),\nRudolf Kranda (1/0),\nFrantišek Krejčí (1/0),\nJaroslav Kučera (1/0),\nAntonín Lanhaus (16/0),\nJan Melka (1/0),\nKarel Novotný (6/2),\nEmanuel Petřík (16/0),\nVáclav Rubeš (1/0),\nJaromír Skála (15/4),\nKarel Soumar (2/2),\nJaroslav Srba (5/4),\nAntonín Šindelář (2/0),\nFrantišek Tyrpekl (15/0) –\ntrenér Robert Cimera\n\nFrantišek Jabornický (-/0/-) –\nJaroslav Bešťák (-/0),\nFrantišek Biman (-/1),\nLadislav Čulík (-/8),\nWolf Friese (-/0),\nBohumil Kolman (-/0),\nJan Kuželík (-/0),\nFrantišek Mizera (-/0),\nJaroslav Moták (-/5),\nAntonín Názler (-/2),\nJindřich Protiva (-/0),\nLadislav Přibáň (-/0),\nLadislav Pužej (-/1),\nFrantišek Rajniš (-/1),\nJosef Thaut (-/4),\nJaroslav Vlček (-/5) –\ntrenér Rudolf Křenek\n\nVáclav Benda I (-/0/-),\nAntonín Ledvina (-/0/-),\nPavel Miškovský (-/0/-) –\n... Absolon (-/...),\nVojtěch Bradáč (10/5),\nVáclav Hruška (-/4),\nRudolf Kettner (-/...),\nMiloslav Kouňovský (-/0),\nŠtěpán Matěj-Štěpán (-/0),\nAntonín Moudrý (-/2),\nAlois Mourek (-/0),\nFrantišek Nachtman (-/1),\nJosef Polanecký (-/...),\nVáclav Průša (-/6),\nAlois Skočdopole (-/3),\nKarel Steiner (-/4),\nJosef Suchý (-/0),\nMartin Watzata (-/3),\nOldřich Zajíček (-/5) –\ntrenér ...\n\n... Höfer (-/0/-)\n... Klemm (-/0/-),\nJosef Linhardt (-/0/-) –\n... Bachmann (-/0),\nVilém Červený (-/14),\nKarl Glotzmann (-/2),\nKarl Haberstroh (-/0),\nGejza Kocsis (-/6),\nErvín Kovács (-/0),\nRudolf Krčil (-/0),\nArnošt Kreuz (-/0),\nWilli Mizera (-/1),\n... Morawetz (-/0),\nVilhelm Náhlovský (-/0),\nWilhelm Rössler (-/1),\nHeinrich Schöpke (-/0),\n... Steimar (-/1),\nJosef Šíma (-/0),\nFrantišek Wieser (-/3),\nRudolf Zosel (-/6) –\ntrenér ...\n\nVladimír Bělík (-/0/-),\nKarel Mimra (-/0/-) –\nJosef Bedrníček (-/8),\nKarel Böhm (5/0),\nVáclav Brabec-Baron (-/7),\nAntonín Carvan (-/0),\nJaroslav Dobeš (-/2),\nKarel Janoušek (-/3),\nKarel Kudrna (-/0),\nFrantišek Kuchta (-/4),\nFrantišek Mareš I (10/0),\nJosef Miclík (-/0),\nFrantišek Nejedlý (-/1),\nOldřich Nývlt (-/10),\nRudolf Šafr (-/0),\nLadislav Šubrt (-/0) –\ntrenér Josef Staněk\n\nOldřich Šesták (-/0/-),\nKarel Tichý (-/0/-) –\nVáclav Bouška (-/0),\nVáclav Brož (-/0),\nAntonín Černý (-/0),\nJiří Fišer (10/2),\nEmil Habr (-/0),\nFrantišek Hendrych (-/7),\nAntonín Horák (-/0),\nJosef Junek I (-/3),\nFrantišek Kloz (8/3),\nJosef Kratochvíl-Kráťa (-/1),\nKarel Kraus (-/0),\nKarel Majer (-/5),\nBohumil Prošek (-/0),\nFrantišek Rajniš (-/0),\nVáclav Vraga (-/0),\nVáclav Wolf (-/2),\nAntonín Zeumann (-/0) –\ntrenéři Bohumil Klvaň a Ferdinand Üblacker\n\nStanislav Andrejkow (-/0/-),\nKarel Hátle (-/0/-),\nKarel Jedlička (-/0/-),\nKarel John (-/0/-) –\nJaroslav Bubeníček (-/5),\nVáclav Čepelák (-/0),\nJosef Kusala (-/2),\nAntonín Mašek (-/0),\nLadislav Mráz (-/0),\nOtto Mráz (-/5),\nJaroslav Novák (-/4),\nFrantišek Pelcner (-/6),\nVáclav Pohanka (-/0),\nBohuslav Snopek (-/2),\nFrantišek Stehlík (-/1),\nVáclav Strejček (-/0),\nKarel Šebesta (-/1),\nVáclav Šmejkal (-/1),\nBohumil Štverák (-/0),\nFrantišek Vodička (-/0),\nJan Vopařil (-/1),\nKarel Votruba (-/0),\n... Zinner (-/0) –\ntrenér ...\n\n\n"}
{"id": "146064", "url": "https://cs.wikipedia.org/wiki?curid=146064", "title": "Alexandria Eschaté", "text": "Alexandria Eschaté\n\nAlexandria Eschaté, též Alexandrie Nejzazší (řecky: Ἀλεξάνδρεια Ἐσχάτη), je město založené roku 329 před Kristem Alexandrem Makedonským na řece Jaxartes (dnešní Syrdarja) v dnešním Tádžikistánu. Jedná se o dnešní město Chudžand, v éře SSSR se jmenovalo Leninabad. V době krále Alexandra šlo o nejsevernější základnu Starověké Makedonie ve střední Asii.\n"}
{"id": "146073", "url": "https://cs.wikipedia.org/wiki?curid=146073", "title": "LAMP", "text": "LAMP\n\nLAMP je zkratka, která v informatice označuje sadu svobodného softwaru používaného jako platforma pro implementaci dynamických webových stránek. Zahrnuje tyto technologie:\n\nJednotlivé technologie se vyvíjejí samostatně a podle preferencí tvůrce webových stránek mohou být nahrazeny alternativami (např. Perl nebo Python místo PHP, PostgreSQL nebo MySQL místo MariaDB apod.), nicméně výše popsaná hierarchie definuje charakteristický přístup k vývoji a údržbě webových aplikací a zkratka LAMP je používána i pro řešení, jejichž komponenty mají jiná počáteční písmena.\n"}
{"id": "146081", "url": "https://cs.wikipedia.org/wiki?curid=146081", "title": "Josef Hybeš", "text": "Josef Hybeš\n\nJosef Hybeš (29. ledna 1850, Dašice – 19. července 1921, Brno) byl rakouský, český a československý sociálně demokratický politik a novinář. Již v mládí organizoval v oblasti Vídně a na jižní Moravě dělnické hnutí a stávky textilních dělníků. Za Rakouska-Uherska byl jedním z prvních sociálně demokratických poslanců Říšské rady, po vzniku republiky poslancem Revolučního národního shromáždění a Národního shromáždění ČSR, který se koncem života přiklonil k nově vzniklé Komunistické straně Československa.\n\nNedokončil základní vzdělání, od roku 1859 (od věku devíti let) pracoval jako dělník v textilním průmyslu. Zpočátku pomáhal svému otci, který měl tkalcovskou živnost. Na jaře roku 1867 se odstěhoval za prací do Vídně a brzy se, ještě coby mladík, zapojil do dělnického hnutí, když se v prosinci 1867 stal (jen pět dní po jeho založení) členem Všeobecného dělnického vzdělávacího spolku. Snažil se organizovat a sjednocovat dělnické hnutí, působil mezi německými i českými dělníky. Založil Dělnickou jednotu a vzdělávací spolek Rovnost. Za vedení stávky vídeňských textilních dělníků v roce 1876 byl vězněn.\n\nV roce 1876 byl zvolen do ústředního výboru rakouské Sociálně demokratické strany dělnické. 7. dubna 1878 spoluzakládal v Praze Sociálně demokratickou stranu českoslovanskou v Rakousku se sídlem ve Vídni, první sociálně demokratickou českou politickou stranu. Byl zvolen do její kontrolní komise, v roce 1881 do ústředního výboru. Poté, co v letech 1881–1882 série policejních razií a vlna zatýkání ochromila sociálně demokratické vedení v Čechách, se Hybešova skupina ve Vídni stal dočasně centrem stranické aktivity. Byly sem z Prahy přesunuty \"Dělnické listy\" a působilo zde i vedení českých sociálních demokratů. Po zatčení jeho členů řídil Hybeš prozatímní stranické vedení a poté, co byl zatčen Josef Boleslav Pecka, převzal i vedení redakce Dělnických listů. Ale šlo jen o dočasnou situaci. 31. ledna 1884 vyhlásila vláda ve Vídni výjimečný stav (šlo o reakci na dva atentáty spáchané krátce předtím.\n\nV roce 1884 byl Hybeš s dalšími stranickými předáky zatčen, v červenci 1884 odsouzen na šest měsíců za nedovolené spolčování a socialistickou agitaci a po odpykání trestu vyhoštěn z Vídně do rodné obce. Přesídlil do Prostějova, pracoval jako tkadlec v rodné obci a v regionu budoval síť dělnických organizací a na venkově agitoval pro socialismus.\n\nBohatá byla jeho publicistická činnost. V letech 1881–1884 byl redaktorem \"Dělnických listů\" ve Vídni (kromě toho zasedal v redakční radě německojazyčného listu \"Zukunft\"). Po vypovězení z Vídně v letech 1884–1887 byl redaktorem v Prostějově, jako redaktor působil v tiskovinách \"Hlas lidu\" (od září 1886), \"Posel lidu\", \"Textilník\". Od roku 1887 působil též jako redaktor \"Rovnosti\" (založené roku 1885) v Brně.\n\nZatímco počátkem 80. let se profiloval jako radikál. V roce 1887 patřil k těm dělnickým aktivistům, kteří se snažili vyvažovat vliv sociálně demokratických radikálů a pragmatiků v době, kdy část sociálních demokratů zpochybňovala smysluplnost snah o legální politickou práci. Výsledkem techto snah byl takzvaný vídeňský kompromis (dohoda radikálů a umírněných, přechod strany na aktivní práci v rámci ústavního systému monarchie a distanc od anarchistických výstřelků). Hybeš se původně snažil docílit ustavení jednotné celorakouské sociální demokracie, ale během léta roku 1887 se tato koncepce ukázala být neprůchodná. V listopadu 1887 proto přesídlil do Brna, převzal vedení redakce listu Rovnost a 25. a 26. prosince 1887 zorganizoval v Brně-Lužánkách sjednocovací \"Sjezd dělnictva českoslovanského\", kterého se zúčastnilo 73 delegátů a řada hostů a na kterém došlo k formálnímu znovuustavení \"českoslovanské\" sociální demokracie. Následujícího roku, respektive na přelomu prosince 1888 a ledna 1889 pak vedl českou delegaci na Hainfeldský sjezd rakouské sociální demokracie, kde byla dokončena organizační výstavba rakouské a s ní úzce spolupracující českoslovanské sociální demokracie. Byl následně opakovaně delegátem na čtyřech sjezdech II. internacionály, včetně ustavujícího sjezdu internacionály v červenci 1889. Profiloval se jako praktický politik, který se vyhýbal teoretizování. Díky Hybešovi bylo Brno a redakce listu Rovnost až do počátku 90. let centrem českého sociálně demokratického hnutí. Své vzpomínky na 70. a 80. léta 19. století a budování sociálně demokratické strany v Rakousku vydal později knižně pod názvem \"Křížová cesta socialismu\".\nV roce 1901 se zapsal do dějin českého esperantského hnutí, když se v Brně stal spoluzakladatelem prvního esperantského klubu na území českých zemí a celé rakouské monarchie. V roce 1907 spoluzaložil Spolek pro stavbu zdravých a laciných obydlí v Lískovci, který ovlivnil celou Moravu.\n\nV letech 1897–1918 byl poslancem Říšské rady (celostátní zákonodárný sbor) za sociální demokracii. Poprvé do ní byl zvolen ve volbách roku 1897 za všeobecnou kurii, 1. volební obvod: Brno. Při nástupu na Říšskou radu patřil roku 1897 mezi pět českých sociálních demokratů, kteří zde přednesli projev, ve kterém se vymezili proti státoprávním postojům nesocialistických českých politických stran (takzvané protistátoprávní prohlášení). Označili dokonce dlouhodobé snahy české politické reprezentace za „\"vyhrabávání ztrouchnivělých historických privilegií a dokumentů\",“ což vyvolalo v české společnosti ostré polemiky.\n\nMandát ve vídeňském parlamentu obhájil i ve volbách roku 1901, za stejnou kurii a obvod (byl jedním z pouhých tří sociálních demokratů zvolených v těchto volbách) a také ve volbách roku 1907 konaných již podle rovného volebního práva, po zrušení kurií. Tehdy sem usedl za český obvod Morava 02, stejně jako ve volbách roku 1911. V Říšské radě se stal členem Klub českých sociálních demokratů. Ve vídeňském parlamentu setrval až do zániku monarchie. V letech 1906–1918 byl také poslancem Moravského zemského sněmu.\n\nOd počátku 20. století ovšem jeho vliv stejně jako role brněnského stranického centra na směřování sociální demokracie klesaly. Nadále byl ovšem politicky aktivní a vedl odborový svaz textilních dělníků, v jehož čele setrval po třicet let.\n\nPřed první světovou válkou se angažoval v odštěpenecké politické formaci Česká sociálně demokratická strana v Rakousku (takzvaní \"centralisté\"), která odmítala přílišné rozdělování sociálnědemokratického hnutí podle národností a byla konkurentem tradiční české sociálně demokratické strany. Po vzniku ČSR ale zastupoval (dočasně) jednotnou Československou sociálně demokratickou stranu dělnickou. Od ledna 1919 do konce funkčního období roku 1920 za ni zasedal v Revolučním národním shromáždění nově vzniklého Československa. Vedení strany s ním do významnějších funkcí nepočítalo, ale do národního shromáždění se dostal dodatečně díky tlaku stoupenců a občanů. Prosazoval zde osmihodinovou pracovní dobu, demokratické volební právo a první máj jako den boje dělnictva.\n\nOstře vystupoval proti první světové válce, od Říjnové revoluce v Rusku sympatizoval s krajní levicí. Při rozkolu sociální demokracie v letech 1919–1921 se společně s dalšími centralisty (Petr Cingr, Josef Pergl, Josef Šavel) přihlásil ke stranické levici, ze které se pak (těsně před jeho smrtí) vyvinula Komunistická strana Československa. Jeho pohřeb byl komunistickou manifestací. Svůj majetek neustále rozdával chudým, což způsobilo rozvod se ženou Mínou, majitelkou niťařského krámku. Často přespával ve vlacích, aby ušetřil za hotely. Byl nazýván „maršálem chudých“.\n\nV parlamentních volbách v roce 1920 získal za sociální demokraty senátorské křeslo v Národním shromáždění. V senátu zasedal jen krátce, do své smrti roku 1921, pak ho jako náhradník vystřídal Stanislav Marák. 15. prosince 1920 dostal při projevu v senátu záchvat mrtvice. Stenografický protokol jednání senátu zaznámenává jeho nevolnost následovně: „\"... A přece policajti dělali něco jiného, přece žádali celý dům a přece tam lidi tloukli až zůstali ležeti, jedním slovem je zmasakrovali takovým způsobem, jako by byli v cizí zemi, jako by se byli zmocnili nějaké skupiny vrahů a zločinců nebo čehokoliv jiného. Kdo nám všecko toto vysvětlí? Řekněte mi, pánové, jak jest možno, když živnostenský úřad chtěl učiniti nemožným, aby ta knihtiskárna, která nemá koncesi, dále netiskla, že se dělalo něco jiného, že se tam... Mně se dělá špatně... [Řečník vzhledem k nevolnosti byl nucen opustiti tribunu a přerušiti svoji řeč.]\"“ 19. července 1921 zemřel.\n\nHybešovy ostatky jsou uloženy na čestném pohřebišti Ústředního hřbitova v Brně. Jeho pomník tvoří sousoší truchlící dělnické rodiny s nápisem „Senátor Josef Hybeš, průkopník proletariátu“.\n\nPo Hybešovi je pojmenována jedna z hlavních brněnských ulic. V letech 1927–1942 se po něm jmenovala dnešní Kluchova ulice v Novém Lískovci.\n\nV roce 1981 natočil režisér Václav Matějka nepříliš významný film \"Hodina života\" o stávce za jedenáctihodinovou pracovní dobu organizované Hybešem ve východních Čechách v prosinci 1883.\n\n\n"}
{"id": "146084", "url": "https://cs.wikipedia.org/wiki?curid=146084", "title": "Sinfonietta (Janáček)", "text": "Sinfonietta (Janáček)\n\nSinfonietta je orchestrální skladba Leoše Janáčka, jež byla poprvé předvedena pražskému publiku dne 26. června 1926 pod vedením Václava Talicha současně s Glagolskou mší.\n\n\nV tomto Janáčkově díle je výrazně rozšířena žesťová sekce:\n\n\n\n\n\nDevět C trubek, basové trubky a eufonia hrají pouze v první a poslední větě.\n\nPrvní věta Sinfonietty byla přetvořena progresivně rockovou skupinou Emerson, Lake & Palmer do písně Knife-Edge a nahrána na jejich debutové album.\n\n"}
{"id": "146088", "url": "https://cs.wikipedia.org/wiki?curid=146088", "title": "The Fugees", "text": "The Fugees\n\nThe Fugees byla americká hudební skupina, populární v polovině 90. let, jejíž repertoár obsahoval především hip hop s prvky soulu a karibské hudby (částečně reggae). Vůdčí osobností skupiny je rapper a hudební producent Wyclef Jean, další členové skupiny jsou rapperka a zpěvačka Lauryn Hill a rapper Pras Michel. Hill, Jean a Michel jsou všichni původem z Haiti. Název kapely je odvozen od slova \"refugee\" ( \"uprchlík\"). Je známá integrací soulu a reggae do své hudby a nahrála dvě alba, z nichž \"The Score\" bylo platinové a získalo cenu Grammy. To vše, než se vydali na vlastní sólové dráhy v roce 1997. Hill a Jean pokračovali oba v sólové, rozjeté kariéře, zatímco Michel se zaměřil především na soundtracky a hraní.\n\nTrio vydalo svoje první album \"Blunted on Reality\", které obsahovalo jejich první hity \"Nappy Heads\" a \"Vocab\", ale album nenaplnilo očekávání fanoušků, kteří navštívili jejich koncert. Přes neúspěch jejich prvního alba, se \"The Score\" stalo jedním z největších hitů roku 1996. Fugees byli známí neobvyklými obaly svých alb. The Score obsahovalo přezpívané skladby \"No Women No cry\" (Bob Marley) a \"Killing Me Softly (With His Song)\" (Roberta Flack), které byly jejich největšími hity vůbec. Album také obsahovalo singl \"Ready Or Not\", který používal úryvek písně \"Boadicea\" od Enyi, ovšem bez jejího svolení. To vyústilo v soudní proces, na jehož konci získala Enya část výdělků z alba.\n\n"}
{"id": "146091", "url": "https://cs.wikipedia.org/wiki?curid=146091", "title": "Moskva (rozcestník)", "text": "Moskva (rozcestník)\n\nSlovo Moskva ( ) se používá ve více významech:\n\n\nJméno \"Moskva\" obdržela tato plavidla:\n"}
{"id": "146096", "url": "https://cs.wikipedia.org/wiki?curid=146096", "title": "RIF", "text": "RIF\n\nRIF, Rif či rif může znamenat:\n\n\n\n\n"}
{"id": "146100", "url": "https://cs.wikipedia.org/wiki?curid=146100", "title": "Tábor 2020", "text": "Tábor 2020\n\nTábor 2020 (dříve Tábor 2002) je táborské lokální politické hnutí. Subjekt založen jako občanské sdružení Ing Jiřím Fišerem v roce 1998.\n\nV komunálních volbách v roce 2002 v Táboře získal Tábor 2002 20,53 % a následně se stal součástí místní Koaliční dohody. Jeho leader Jiří Fišer získal ve volbách nejvíce preferenčních hlasů v porovnání kandidujících subjektů.\n\nV roce 2006 hnutí zaznamenalo zisk 23 % a 7 zastupitelských mandátů. Spolu s ODS utvořilo městskou koalici.\n\nV roce 2010 získalo hnutí stejně zastupitelských mandátů jako ODS a ČSSD - každý po šesti. Následně utvořilo spolu s ČSSD a TOP 09 koalici a jeho leader Jiří Fišer se stal na období 2010 - 2014 starostou města.\n\nV komunálních volbách 2014 hnutí Tábor 2020 přesvědčivě zvítězilo. Získalo 8 mandátů z celkových 27, další subjekty v pořadí ANO 2011 a ČSSD získaly po 4 mandátech. Jiří Fišer obhájil mandát starosty pro další 4 roky.\n\nV roce 2018 hnutí obhájilo vítězství, s 18,98% obsadilo 6 mandátů, stejně jako ANO 2011; koalici vytvořilo s Piráty, hnutím JiNAK! (Zelení a nezávislí) a ČSSD.\nStarostou města se stal Štěpán Pavlík místo Jiřího Fišera, ten již dříve avizoval, že na starostu kandidovat nebude.\n\n"}
{"id": "146102", "url": "https://cs.wikipedia.org/wiki?curid=146102", "title": "Cnemiornis", "text": "Cnemiornis\n\nCnemiornis je rod velké nelétavé husy, která žila na Novém Zélandu ještě před příchodem člověka. Měla redukované přední končetiny, prsní kost postrádala kýl typický pro ostatní ptáky a dorůstala výšky až 1 metr.\n\nJsou známy dva druhy:\n"}
{"id": "146105", "url": "https://cs.wikipedia.org/wiki?curid=146105", "title": "Netlabel", "text": "Netlabel\n\nNetlabel, také nazývaný „online label“, „\"web label\"“ nebo „\"mp3 label\"“, nabízí hudbu v digitálních formátech (především mp3 nebo ogg) na internetu. Netlabely pracují stejně jako tradiční hudební vydavatelství v produkci a promo hudebních projektů - vydávají alba, ep, kompilace. Největší část práce potom zabírá marketing a propagace. V zásadě netlabely nabízí svou hudbu ke stažení zdarma, některé získávají peníze z dobrovolných příspěvků stahovatelů a v poslední době některé netlabely přechází k modelu, kdy za každý stažený track zaplatíte určitou sumu (většinou kolem 1 US dolaru).\n\nHlavním rozdílem mezi netlabely a klasickými vydavatelstvími je už zmíněné poskytování hudby zdarma a také absence fyzických médií, hudebních nosičů (CD, vinyl, DVD). Hudba vydávaná na netlabelech má svá práva částečně chráněná, především se vydává pod záštitou Creative Commons Licenses. Copyright zůstává původnímu autorovi a jakákoliv modifikace originálního tracku není povolená bez povolení a vědomí autora, stejně jako komerční využívání těchto hudebních děl.\n\nPrvopočátky netlabelů snad sahají do počátků osobních počítačů a šíření demo nahrávek mezi kamarády.\nNetlabely jako takové se začaly rozvíjet z tracker scény v době, kdy se začal šířit a na popularitě získávat mp3 formát (tedy v 90. letech), ale většina je věnována elektronické hudbě a spřízněným žánrům.\n\nMezi netlabelové pionýry celosvětově patří Kosmic Free Music Foundation (1991 - 1999), Five Musicians (1995 - 2000) a do současnosti fungující Monotonik (založený 1996), Tokyo Dawn Records (1997) a No Type (1998).\n\nMezi netlabelové pionýry v České republice patří Muteme (www.muteme.cz - 29.9.2003), Wazzotic Records (www.wazzotic-records.com - září 2006) a jako třetí Amenorea vydávající hlavně světové producenty (amenorea.c8.com - 23.4.2007) . Netlabelová scéna v ČR je pořád ještě v plenkách a úkolem těchto tří pionýrů je osvěta a podpora nové vlny elektronické hudby v těchto končinách.\nKaždopádně v současné době je již v České republice velké množství netlabelů. (asi 10)\n\nForbidden Society\n\nMuteme\n\nCybernoise Records\n\nAmenorea\n\nMochva\n\nWazzotic Records\n"}
{"id": "146107", "url": "https://cs.wikipedia.org/wiki?curid=146107", "title": "Giro di Lombardia 2006", "text": "Giro di Lombardia 2006\n\n100. ročník cyklistického závodu Giro di Lombardia (Itálie) se uskutečnil 14. října 2006.\n\nStartovalo se v městě Mendrisio , cíl byl v městě Como. Výsledky závodu se započítávali do klasifikace UCI Pro-Tour 2006, kat. 1.S.\nStartovalo: 196.\nDokončilo: 97.\nKm: 245.\nPrůměr: 39,934 km/h.\n\nPo startu ve městě Mendrisio, trať vede územím Ticina až k jezeru Lago di Lugano, aby cyklisty zavedla zpet k Mendrisio. Závod prtíná Morbio, a vstupuje na území Itálie. Od Cernobbio závodníci jedou po břehu jezera Lago di Como až k Argegno. Tad je silnice znovu stáčí k Lago di Lugano, projíždejí San Fedele Intelvi (GPM), Osteno a Porlezza, kde jezero opouští.Trať znovu projíždí městy kolem Lago di Como (Dongo, Gravedona, Vercana, Gera Lario, Sorico, Colico). Po průjezdu města Dervio, opouští peloton pobřeží a míří k Val Varrone (Tremenico, Premana GPM) a Valsassina (Taceno, Cortenova, Barzio). Sjíždí se až k Lecco, a po rychlém průjezdu podél jezera dojíždí závodníci do města Bellagio. Trasa stoupa až k Madonna del Ghisallo (GPM), a sleduje údolí Valle del Lambro až do městečka Canzo, dále projíždí Ponte Lambro, Albavilla, Montorfano (GPM a Civiglio) a končí v Como.\n\n"}
{"id": "146110", "url": "https://cs.wikipedia.org/wiki?curid=146110", "title": "USS Langley", "text": "USS Langley\n\nOznačení USS \"Langley\" nesla v historii amerického námořnictva tři plavidla:\n"}
{"id": "146115", "url": "https://cs.wikipedia.org/wiki?curid=146115", "title": "Hluk", "text": "Hluk\n\nHluk je zvuk, který má rušivý charakter. Je opakem ticha.\n\nHluk je z biologického (medicínského) hlediska škodlivý svou nadměrnou intenzitou. Účinek hluku je subjektivní (obtěžující, rušící soustředění a psychickou pohodu) a objektivní (měřitelné poškození sluchu).\nHluk může mít charakter neperiodického zvuku. Periodický hluk (nadměrný zvuk tónového charakteru) typicky způsobuje poškození v místě hlemýždě zpracovávajícím příslušné frekvence. Pro měření intenzity hluku se používá nejčastěji jednotka decibel (dB), podobně jako u zesílení zvuku.\n\nPříznaky poškození sluchu hlukem:\nVyšetření se opírá o nález na uchu (bubínku) a audiometrické vyšetření (tónová audiometrie, tinnitometrie, vyšetření otoakustických emisí, slovní audiometrie, evokované sluchové potenciály, impedancmetrie).\n\nZdroj poškození sluchu:\nMechanismem poškození je hluk (akustický tlak), explose (mechanický tlak vzduchu) a/nebo vibrace (tlak pod prahem sluchu).\n\nCílové orgány poškození: střední ucho (explosní trauma), vnitřní ucho (akustické a explosní trauma, vibrace), centrální nervový systém (psychoakustické poškození - tinnitus).\n\nAkutní akustické trauma:\nNáhle vzniknuvší, trvalé poškození sluchu intenzivním zvukem (nad prahem bolesti – cca >130dB; variabilní). Patofysiologií je poškození vlastním zvukem (tj. mechanické poškození vláskových bb. nitrouší hlukem) nebo explose (poškození nitrouší a středního ucha akustickým tlakem).\n\nChronické poškození sluchu hlukem:\npoškození chronickou expozicí hluku. Zdrojem může být dlouhodobá exposice hluku nebo epizodický nárazový hluk. Čím déle hluk působí, tím méně stačí jeho intensita k poškození. Nejprve dochází k dočasnému, následně trvalému posunu sluchového prahu.\n\nPříznaky chronického poškození sluchu hlukem: progrese v čase, symetrie, porucha porozumění, tinnitus (šelest ušní), případně závratě a bolesti (tlak) v uších. Typický bývá údaj o práci v hluku. Vzhledem k dlouhému trvání nedoslýchavosti je typická dlouhodobá tolerance sluchových ztrát.\n\nStanovení medicínské diagnózy poškození hlukem se opírá o ORL vyšetření (otoskopie = vyšetření ucha, bubínku -většinou nenápadný nález) a audiometrii tónovou, případně slovní a další metody (slovní audiometrie, sluchové evokované potenciály).\nTypická je oboustranně symetrická vysokofrekvenční (lineárně klesající) nedoslýchavost, ztráty se zejm. pro posudkové účely hodnotí v procentech Fowlera, nebo průměru decibelových ztrát v řečových frekvencích (0,5-4kHz).\n\nKriteria pro stanovení chronického poškození hlukem (American College of Occupational Medicine Noise and Hearing Conservation Committee):\nLéčba chronického poškození sluchu hlukem: léky zlepšující mechanické vlastnosti krve\n(reologika, plasmaexpandéry, vasodilatancia), metabolicky působící léky (vitaminy, nootropika, kognitiva), kortikoidy, hyperbaroxygenotherapie. Chirurgická léčba neexistuje, konzervativní léčba není efektivní. Zásadní je proto prevence:\n\nV hudbě je jako hluk označován zvuk s neurčitou výškou jehož kmitání je nepravidelné a nemá jednoznačnou frekvenci. U některých hluků je někdy možné určit, zda zní hluboko, vysoko či mění výšku, ale na rozdíl od tónů frekvenci kmitání nelze určit. Zvuky s neurčitou výškou bývají označovány také jako nehudební zvuky, ačkoli se v hudbě běžně používají. Mnoho bicích hudebních nástrojů vydává právě zvuky s neurčitou výškou.\nPříklady zvuků s neurčitou výškou: praskání, syčení, šum, hřmění, dunění.\n\nElektrické stroje a spotřebiče používající střídavé napětí mohou vydávat charakteristický hluk na frekvencích střídavého napětí které používají. Tento hluk má ve spektru složky s násobky 50 nebo 60 Hz, v závislosti na místní frekvenci napětí. Pro evropské střídavé napětí ukazuje spektrální analýza maximum na 50 Hz, pro americké na 60 Hz. Vyšší harmonické složky leží na násobcích základní frekvence. Hluk střídavého napětí se označuje jako brum.\nBrum bývá někdy dobře slyšitelný přímo, např. brum transformátorů, častěji se brum z rozvodů síťového napětí indukuje jako rušivý signál do elektronických přístrojů pro zpracování a reprodukci zvuku.\n\n\n"}
{"id": "146116", "url": "https://cs.wikipedia.org/wiki?curid=146116", "title": "Silnice I/63", "text": "Silnice I/63\n\nSilnice I/63 je silnice I. třídy v Česku, která plní funkci přivaděče k dálnici D8 od Teplic. Její délka činí 7 km.\n\nDo 31. prosince 2015 byla celá komunikace zařazena mezi rychlostní silnice s označením R63, od 1. ledna 2016 se z ní stala na základě nového pojetí dálniční sítě silnice pro motorová vozidla.\n\n\n"}
{"id": "146119", "url": "https://cs.wikipedia.org/wiki?curid=146119", "title": "CDU", "text": "CDU\n\nZkratka CDU může značit:\n\n"}
{"id": "146120", "url": "https://cs.wikipedia.org/wiki?curid=146120", "title": "Ernst Theodor Wilhelm Hoffmann", "text": "Ernst Theodor Wilhelm Hoffmann\n\nErnst Theodor Wilhelm Hoffmann, známější jako E. T. A. Hoffmann (24. ledna 1776 Königsberg – 25. června 1822 Berlín), byl německý (pruský) spisovatel, hudební skladatel, právník, karikaturista, kritik, dirigent a malíř, představitel německého romantismu.\n\nHoffmann studoval na gymnáziu ve svém rodném městě Královci (Königsbergu) v tehdejším Východním Prusku. Vystudoval právo na tamější univerzitě. Poté pracoval v několika městech jako úředník, až se usadil v oblasti dnešního Polska, odkud byl roku 1805 vypovězen jako špión pruského krále. Po svém vypovězení se přestěhoval do Berlína, kde se věnoval umění. Pseudonym E. T. A. Hoffmann začal používat pravděpodobně roku 1813, přičemž tvrdil, že ono „A“ je od slova Amadeus a má být vyjádřením jeho obdivu k W. A. Mozartovi.\n\nHoffmann zemřel na následky tehdy neléčitelné syfilidy. Je pochován v Berlíně-Kreuzbergu.\n\nZasáhl do několika oblastí umění, za nejvýraznější lze považovat jeho vliv na literaturu a hudbu.\n\nPsal romány a novely. Za nejúspěšnější lze však označit jeho povídkovou tvorbu. Pro jeho prózu je typický hrůzostrašný děj a využívání satiry, také politické. Toto spojení z něj dělá jednoho z průkopníků fantasy literatury. Tímto literárním pojetím ovlivnil řadu významných spisovatelů jako byli Edgar Allan Poe, Charles Baudelaire nebo Franz Kafka.\n\nNěkterá jeho díla ilustroval Hugo Steiner-Prag.\n\n\n\nOvlivnil i hudbu, a to především prostřednictvím svých recenzí, které ovlivnily styl psaní hudebních recenzí na poměrně dlouhou dobu. Tyto recenze v r. 1963 souborně vydal Friedrich Schnapp pod názvem \"E.T.A. Hoffmann: Schriften zur Musik; Nachlese\".\n\n\n\n"}
{"id": "146121", "url": "https://cs.wikipedia.org/wiki?curid=146121", "title": "Johannes Mario Simmel", "text": "Johannes Mario Simmel\n\nJohannes Mario Simmel (7. dubna 1924, Vídeň – 1. ledna 2009, Lucern, Švýcarsko) byl rakouský spisovatel společenských románů.\n\nSimmelovi rodiče pocházeli z Hamburku. Jeho otec Walter Simmel byl chemik, jeho matka Lisa rozená Schneiderová byla lektorka. Otec uprchl kvůli židovskému původu do Londýna, jeho příbuzní byli zavražděni v koncentračních táborech.\n\nSimmel strávil dětství v Rakousku a v Anglii, maturitu složil z chemického inženýrství.\n\nPo druhé světové válce pracoval nejdříve jako novinář, překladatel a tlumočník americké vojenské správy v Rakousku. Při práci v deníku „Welt am Abend“ psal jako kulturní redaktor filmové kritiky a fejetony. Roku 1947 publikoval svoji první sbírku novel pod názvem \"Setkání v mlze\" (v originále \"Begegnung im Nebel\"). Poté se uplatnil jako redaktor novin ve Vídni a Mnichově.\n\nMezi lety 1950 a 1962 napsal sám nebo s různými autory celkem 22 filmových scénářů. Po jeho prvním velkém úspěchu \"Nemusí být vždycky kaviár\" (v originále \"Es muss nicht immer Kaviar sein\", 1960) se začal věnovat především psaní populárních románů, pokaždé s aktuálním společensko-politickým tématem jako je násilí, obchod s drogami nebo manipulace s geny.\n\nOd 50. let žil ve Starnbergu v Bavorsku, později ve Švýcarsku. Postupem času se stal značně populárním, jeho romány byly přeloženy do 25 jazyků, přes 10 jich bylo zfilmováno (mnohé z nich byly režírovány Alfredem Vohrerem a Rolandem Klickem).\n\nSimmelovy práce byly označovány kritikou dlouhou dobu jako „obyčejná literatura“. Teprve s románem \"A s klauny přišly slzy\" (v originále \"Doch mit den Clowns kamen die Tränen\", 1987) našel celkové uznání.\n\nSimmel měl kladný vztah k české kultuře, díky své chůvě také mluvil částečně česky.\n\n\n\nKrátké povídky, eseje, úvahy, zprávy.\n\n\n"}
{"id": "146124", "url": "https://cs.wikipedia.org/wiki?curid=146124", "title": "Olof Palme", "text": "Olof Palme\n\nSven Olof Joachim Palme (30. ledna 1927 Stockholm – 28. února 1986 Stockholm) byl švédský politik, v letech 1969–1986 předseda sociální demokracie a dvojnásobný předseda vlády Švédska mezi roky 1969–1976 a 1982–1986, jehož život byl ukončen atentátem při návratu z kina, v době kdy stále zastával úřad premiéra.\nNarodil se roku 1927 ve stockholmském Östermalmu do luteránské konzervativní rodiny z vyšší střední třídy. Otec Gunnar Palme (1886–1934) byl podnikatel s holandskými předky, v letech 1932–1934 generální ředitel firmy Lifförsäkrings AB Thule. Zemřel, když bylo synovi šest let. Matka Elisabeth von Knieriemová měla kořeny z rodiny německých obchodníků na Baltu. Její praděd byl v roce 1814 povýšen ruským carem. Do Švédska přicestovala roku 1915 jako uprchlice. Palmeho praděd Alexander von Knieriem (1837–1904) vykonával funkci generálního prokurátora v ruském Senátu, tehdejším legislativním, soudním i výkonném orgánu ruských carů. \n\nOlof Palme získával základní vzdělání od soukromých učitelů. V dětství se naučil anglicky a německy. Po dokončení střední školy Sigtunaskolan Humanistiska Läroverket, přešel v sedmnácti letech na Stockholmskou univerzitu. V lednu 1945 byl povolán do armády, kde další dva roky odsloužil povinnou službu u svealandského dělostřeleckého regimentu. V roce 1956 se stal kapitánem v záloze. V březnu 1947 nastoupil ke studiu univerzity.\n\nV letech 1947–1948 absolvoval stipendijní pobyt na ohijské Kenyon College, kde promoval s titulem bakalář umění (B.A.). Napsal také kritickou esej na Hayekovu \"Cestu do otroctví\". Následně autostopem procestoval Spojené státy a Mexiko. Později při opakovaných návštěvách Ameriky připomínal, že právě Spojené státy z něj učinily socialistu.\n\nPo návratu do Švédska se vrátil na Stockholmskou univerzitu ke studiu práva a v roce 1949 vstoupil do Sociální demokracie. Roku 1952 byl zvolen prezidentem Švédské národní unie studentstva. Zaměřoval se především na mezinárodní vztahy a poznával Evropu. \n\nPři poúnorové návštěve Prahy se Olaf Palme seznámil s Jelenou Rennerovou, jejíž otec byl právník Jan Renner, bývalý poradce expremiéra Kramáře a národní demokrat. Její děd Josef Seifert se stal prvorepublikovým senátorem. Pár spolu uzavřel účelové manželství, aby mohla Češka emigrovat do zahraničí. Švédský historik Henrik Bergren uvedl, že sňatek byl proveden korespondenčně, na dálku v prosinci 1948 během Palmeho londýnské cesty na studentský sněm. Ve Švédsku jí zajistil byt a formální manželský svazek rozvázali až v roce 1952, aby se vyhnuli podezření z účelovosti. Jana Palmeová se stala lékařkou a podruhé se vdala; přijala příjmení Zetterstromová. \n\nPodruhé se oženil 9. června 1956 s dětskou psycholožkou Lisbet Christinou Beckovou-Friisovou, která v letech 1990–1991 byla předsedkyní UNICEF. Do manželství se narodili tři synové Joakim, Mårten a Mattias Palmeovi.\n\nJeho politická kariéra začala v roce 1953, když ho Tage Erlander, tehdejší premiér, zaměstnal jako osobního asistenta. Již v té době Palme formoval myšlenky, které poznamenaly jeho politickou práci: odstranění kolonialismu, právo na národní sebeurčení, potřeba nového ekonomického světového řádu, boj proti rasismu, sen o rovných právech; demokratizace vzdělávání. Následoval přitom tradiční švédskou sociálnědemokratickou politiku. Věřil v silnou společnost, v níž jsou plná zaměstnanost a veřejný sektor dva nejdůležitější prostředky k větší rovnosti mezi různými sociálními skupinami i mezi pohlavími. Jedna z jeho základních myšlenek byla představa o politice všeobecného blahobytu: všichni, bez ohledu na jejich zdroje, by měli mít prospěch ze státu blahobytu. To vede k zachování vzájemné solidarity a ochotě platit daně, a také pomáhá předcházet tomu, aby bohatí hledali soukromá řešení mimo dosah chudých.\n\nBlízké přátelství a spolupráce s Tagem Elanderem pokračovaly i nadále, když se Olof Palme stal ministrem bez portfeje (1963), ministrem spojů (1965) a ministrem školství (1967). Bylo celkem logické, že po odstoupení Erlandera v roce 1969 byl zvolen předsedou švédské Sociálnědemokratické strany, čímž se stal také předsedou vlády.\n\nV zahraničí i doma budil velký zájem a stal se známým politikem. Jeho zájem o mezinárodní otázky a sociální cítění se probudily už v mládí, když jako student procestoval značnou část Spojených států a Dálného východu.\n\nByl velký řečník a agitátor. Jeho vášnivé odhodlání a plamenná rétorika budily ohlas doma i mimo Švédsko.\n\nOlof Palme s manželkou, jako obvykle bez ochranky, odcházeli domů z kina večer dne 28. února 1986, když ze tmy vystoupil muž a zastřelil ho. Vražda nebyla dosud objasněna.\n\nŠlo o muže silného přesvědčení. \"Mír byl jeho nejdůležitější úkol,\" řekl Ingvar Carlsson, jeho nástupce, na jeho pohřbu, \"protože viděl válku jako největší hrozbu pro lidstvo.\"\n\n"}
{"id": "146127", "url": "https://cs.wikipedia.org/wiki?curid=146127", "title": "Giro di Lombardia", "text": "Giro di Lombardia\n\nGiro di Lombardia je cyklistický jednorázový závod konající se od roku 1905 v Lombardii během měsíce října, proto je také často nazýván \"la classica delle foglie morte\" (\"Klasika padajícího listí\").\n\nTrať závodu se každoročně mění, i když její symbol, známé stoupání \"il Ghisallo \", které začíná v Bellagiu a končí u kostelíka Madonna del Ghisallo v městečku stejného jména, zůstává. Cílovými městy bývají Milán, Como a v posledních letech také Bergamo.\n\nJe to klasický závod, který uzavírá sezónu a patří k nejtěžším v celém seriálu. \n\nTéměř 70 let nesl označení podzimní mistrovství světa. Bylo to v období, kdy se mistrovství světa pravidelně konalo v jarních měsících, až v 90 letech bylo přesunuto na podzim a Giro di Lombardia tuto výsadu ztrácí.\n\nAž do roku 2004 Giro di Lombardia bylo součástí světového poháru. Od roku 2005 je posledním závodem kalendáře ProTour.\n\nV roce 2006 závod oslavil 100. výročí a vítězem se stal Paolo Bettini, jeden ze sedmi, který zvítězil v Giro di Lombardia poté, co ve stejný rok získal titul mistra světa. Další jsou: Alfredo Binda, Tom Simpson, Eddy Merckx, Felice Gimondi, Giuseppe Saronni, Oskar Camenzind.\n"}
{"id": "146128", "url": "https://cs.wikipedia.org/wiki?curid=146128", "title": "Nezofontovití", "text": "Nezofontovití\n\nNezofontovití (Nesophontidae) je vyhynulá čeleď hmyzožravců. Obsahuje jediný rod s osmi druhy. Byla to endemitská čeleď Velkých Antil, žili v dnešní Dominikánské republice, na Kubě, Haiti, Portoriku a na Kajmanských ostrovech.\n\nAčkoli to není přesně doložitelné, je možné, že nezofontovití přežili pleistocénní vymírání a vyhubil je až příchod krys s lodní dopravou ze Španělska na počátku 16. století. Někteří vědci si dokonce myslí, že některé druhy přežívaly až do začátku 20. století.\n\nNezofontové jsou známy pouze z fosilních záznamů a vývržků sov. Současné snahy objevit přežívající populaci jsou neúspěšné.\n\n\n"}
{"id": "146135", "url": "https://cs.wikipedia.org/wiki?curid=146135", "title": "Gregor Wolný", "text": "Gregor Wolný\n\nGregor Thomas Joseph Wolný OSB (česky Řehoř Tomáš Josef Volný) (20. prosince 1793 Příbor – 3. května 1871 Rajhrad ) byl benediktýn, historik, spisovatel a středoškolský učitel.\n\nNarodil se 20. prosince 1793 v Příboře v domě č. 107 coby syn soukeníka Josefa Wolného a Kateřiny, dcery obuvníka Martina Krause. Téhož dne byl pokřtěn jako Tomáš Josef.\n\nPo čtyřech letech strávených na piaristickém gymnáziu v Příboře přestoupil do Brna, kde roku 1811 dokončil humanitní středoškolská studia. Poté se na přání své matky přihlásil do kněžského semináře v Olomouci, odkud ale poměrně záhy přestupuje do Brna.\n\nDne 9. března 1817 se stal novicem rajhradského benediktinského opatství a přijal řeholní jméno Gregor (Řehoř). \n\nPo vysvěcení na kněze se ujal duchovní správy v Dolních Kounicích, ale už v roce 1819 byl ustanoven profesorem filologie a historie na lyceu v Brně. Mezi jeho studenty patřili např. historik a politik Christian d'Elvert, historik a sekretář nejvyššího soudu Jan Jakub Czikann, či moravský zemský historiograf P. Beda Fr. Dudík OSB. \n\nV letech 1826, 1827 a 1829 vydal „\"Taschenbuch für Geschichte Mährens und Schlesiens“\", roku 1829 „\"Geschichte des Benediktiner – Stiftes Raigern in Mähren“\" a v roce 1830 vyšla jako pomůcka k výuce „\"Lehrbuch der allgemeinen Welgeschichte“\". Ovšem již ve stejné době pracoval na svém celoživotním díle „\"Die Markgrafschaft Mähren, topographisch, statistisch und historisch geschildert“\", které vycházelo tiskem v letech 1835 až 1842. \n\nČasto si dopisoval s místními úřady po celé Moravě, aby zjistil údaje z kronik, a také se zajímal o stav místních památek. Velkou část Moravy poznal prostřednictvím pěších výletů osobně. Byl též mecenášem církevního umění (např. v roce 1843 nechal svým nákladem podle tehdejšího barokního hlavního oltáře brněnského dómu zhotovit hlavní oltář hostýnského poutního kostela, který sloužil svému účelu až do roku 1933).\n\nOd roku 1847 se v rajhradském opatství stal podpřevorem a na krátký čas rovněž novicmistrem.\n\nTřináct let po vydání posledního svazku „\"Die Markgrafschaft Mähren... “\" začalo vycházet poslední jeho dílo s názvem „\"Kirchliche Topografie von Mähren, meist nach Urkunden und Handschriften“\" (poslední svazek datován 1866). \n\nZemřel 3. května 1871 v Rajhradě. Pohřben byl v řádovém hrobě č. 31 na rajhradském hřbitově. \n\nZa své vědecké práce byl v odborném světě oceněn např. čestným doktorátem na Karlově univerzitě a byl členem v mnoha vědeckých spolcích (např. v Historickém spolku Štýrska, Korutan a Kraňska či v Nordické společnosti starožitností v Kodani).\n\n\n\n"}
{"id": "146153", "url": "https://cs.wikipedia.org/wiki?curid=146153", "title": "Roland Grapow", "text": "Roland Grapow\n\nRoland Grapow (* 30. srpna 1959 v Hamburgu v Západním Německu) je německý kytarista. \n\nPřed působením v Helloween byl Grapow členem skupiny Rampage, ke které nastoupil zhruba v roce 1979 a nahrál s nimi dvě studiová alba 'Victim Of Rock' z roku 1980 a 'Love Lights Up The Night' z roku 1982. Rok na to ze skupiny odešel, nebyl hudebně aktivní a živil se jako automechanik až dokud mu Michael Weikath v roce 1989 nezavolal, aby mu nabídl místo ve skupině Helloween.\n\nVe speed metalové skupině Helloween hrál dvanáct let a podílel se na deskách \"Pink Bubbles Go Ape\", \"Chameleon\", \"Master of the Rings\", \"The Time of the Oath\", \"High Live\", \"Better Than Raw\", \"Metal Jukebox\" a \"The Dark Ride\". V roce 2001 spolu s bubeníkem Uli Kuschem po uměleckých i lidských rozepřích s kytaristou Michaelem Weikathem odešel.\n\nJiž během působení ve skupině Helloween měl Grapow svůj sólový projekt, skupinu Masterplan, která se po odchodu z Helloween stala jeho hlavní kapelou. V roce 2017 se připojil k české metalové skupině Kreyson. V roce 2019 ohlásil ze skupiny odchod.\n\n"}
{"id": "146156", "url": "https://cs.wikipedia.org/wiki?curid=146156", "title": "Nová vlna", "text": "Nová vlna\n\nTermínem nová vlna je označováno několik hnutí v umění: \n\n\n\n\n\n"}
{"id": "146157", "url": "https://cs.wikipedia.org/wiki?curid=146157", "title": "Son (rozcestník)", "text": "Son (rozcestník)\n\nSon může znamenat:\n\n\n\n"}
{"id": "146158", "url": "https://cs.wikipedia.org/wiki?curid=146158", "title": "Són (přítok Gangy)", "text": "Són (přítok Gangy)\n\nSón ( , ) je řeka ve státech Čhattísgarh, Madhjapradéš, Uttarpradéš a Bihár v Indii. Je 780 km dlouhá. Povodí má rozlohu 71 900 km².\n\nPramení na planině Čhota-Nagpur a v délce 480 km protéká na východ úzkou dolinou u jižního úpatí pohoří Kajmur. Na dolním toku se koryto rozšiřuje na 3 až 5 km. Zprava přijímá přítok Rihand. Je to pravý přítok Gangy.\n\nVodnatost se značně zvyšuje v létě.\n\nNa dolním toku je splavná. Využívá se na zavlažování. Na řece leží město Dehri.\n"}
{"id": "146160", "url": "https://cs.wikipedia.org/wiki?curid=146160", "title": "Kaiserbund", "text": "Kaiserbund\n\nKaiserbund je francouzský projekt elektronické hudby, jenž se hlásí k hnutí Rock identitaire français (RIF). Projekt původně vznikl pro jediný účel, jímž bylo vytvoření elektronické skladby pro jednu z řady propagačních kompilací hudebních skupin RIF. Skladba však byla natolik úspěšná, že se dvoučlenný projekt rozhodl pokračovat i nadále a posléze vydal i vlastní CD.\n\nHudbu Kaiserbund lze označit jako techno, ačkoli sami muzikanti tento termín odmítají jako pro svou tvorbu příliš úzký. V tištěných materiálech, jako je například booklet jejich CD, se projevuje fascinace estetikou 30. let 20. století, především neoklasicismem. \n\n\n"}
{"id": "146161", "url": "https://cs.wikipedia.org/wiki?curid=146161", "title": "Marcel Grün", "text": "Marcel Grün\n\nMarcel Grün (* 20. listopadu 1946 Cheb) je český popularizátor kosmonautiky a astronomie a spisovatel. Přes 15 let působil jako ředitel Hvězdárny a planetária hlavního města Prahy.\n\nMarcel Grün se zajímal o astronomii a astronautiku již od dětství. V patnácti letech začal pracovat jako demonstrátor ve Štefánikově hvězdárně. Vystudoval Fakultu strojní ČVUT a postgraduálně i pedagogiku. V roce 1967 nastoupil do pražského planetária.\n\nV 60. letech byl členem neoficiálního klubu SPACE, který sdružoval aktivní znalce tehdy vznikajícího oboru astronautiky.\n\nV pražském Planetáriu se dlouhodobě zabýval především astronautikou. Přispěl k růstu aktivit v tomto oboru i k mezinárodním úspěchům, jako byl studentský projekt Perun, který v roce 1979 zvítězil v mezinárodní studentské soutěži nebo studie o sluneční plachetnici, která stejný úspěch zopakovala.\n\nV roce 2000 se stal ředitelem spojené organizace Hvězdárna a Planetárium hl.m. Prahy.\n\nPůsobil a dodnes působí v mnoha českých i mezinárodních organizacích, spojených s astronomií nebo kosmonautikou. Řadu let například aktivně působil v České astronomické společnosti. V současnosti je členem Rady pro kosmické aktivity, poradního odborného orgánu Ministerstva školství, mládeže a tělovýchovy České republiky. V roce 2003 stál u zrodu České kosmické kanceláře, je předsedou její dozorčí rady. Je také předsedou Sdružení hvězdáren a planetárií.\n\nV 70. a 80. letech minulého století úzce spolupracoval s československým fandomem.\n\n2.1.2018 slavnostně předal vedení organizace Hvězdárna a Planetárium svému nástupci, kterým se stal Jakub Rozehnal. Při této příležitosti mu primátorka Prahy Adriana Krnáčová předala čestné občanství. \n\nVěnuje se zejména výuce a popularizaci astronomie a kosmického výzkumu. Sám nebo ve spolupráci s dalšími autory sepsal řadu příruček, přehledů, encyklopedických hesel, scénářů k pořadům i diafilmům, učebnic, skript a pomocných textů pro učitele a pracovníky hvězdáren a planetárií. Mnohé práce jiných autorů, zejména zahraničních, opatřil obsáhlými doslovy. Pravidelně publikuje v novinách, časopisech a na internetu, spolupracuje s rozhlasem i televizí, přednáší pro veřejnost. Autorsky se také podílel na vytváření databáze internetového \"Velkého katalogu družic a kosmických sond Space 40\".\nJe autorem nebo spoluautorem těchto populárně vědeckých prací:\n\n\nPo Marcelu Grünovi je pojmenována planetka 10403 Marcelgrün.\n\n"}
{"id": "146162", "url": "https://cs.wikipedia.org/wiki?curid=146162", "title": "Olga Havlová", "text": "Olga Havlová\n\nOlga Havlová, rozená Šplíchalová (11. července 1933 Praha – 27. ledna 1996 Praha), byla první manželka československého a později českého prezidenta Václava Havla, první dáma Československa, resp. České republiky a zakladatelka Výboru dobré vůle.\n\nOlga Havlová se narodila v Praze na Žižkově a prožila dětství pro toto drsné prostředí typické. Když jí bylo šest let, rodiče se rozešli. Ve velké rodině, do které patřila i rodina Olžiny starší sestry Jaroslavy (matky samoživitelky pěti dětí), bylo zapotřebí každé ruky. Proto bylo samozřejmostí, že Olga své sestře od dětství s péčí o malé neteře a synovce pomáhala. Jako dítě ale také navštěvovala Milíčův dům, jehož zakladatelem byl Přemysl Pitter. Olga Šplíchalová tu trávila mnoho času v knihovně a zde také získala celoživotní silný vztah k literatuře. Ačkoliv byl život rodiny velice skromný, navštěvovala matka s dětmi často filmová a divadelní představení. Po absolvování měšťanské školy se Olga Havlová vyučila v Baťově továrně, kde rovněž později pracovala. Při práci na stroji přišla o čtyři prsty na levé ruce. Kolem svých dvaceti let byla nadšenou divadelnicí a navštěvovala herecké kurzy profesorky Lydie Wegenerové. S jejími ostatními žáky vystupovala v ochotnickém divadle v dnes již neexistujícím Divadle Na slupi. Během padesátých let vystřídala řadu různých zaměstnání. Pracovala také jako účetní, skladnice, prodavačka.\n\nS Václavem Havlem se seznámila v první polovině padesátých let minulého století, v roce 1964 se za něho provdala. V šedesátých letech se její manžel prosadil jako autor, uznávaný doma i v Evropě, a během druhé poloviny šedesátých let se jako spisovatel a přispěvatel do kulturních časopisů podílel na demokratizačním procesu, především v oblasti kultury. Zasazoval se o svobodu slova, nezávislost kultury, o návrat plnohodnotných občanských práv. V letech 1961–1967 pracovala Olga Havlová jako uvaděčka v Divadle Na zábradlí, v němž do roku 1968 Václav Havel působil. Václav Havel se netajil tím, že přes rozdílnost povah a rodinného prostředí a přes všechny obvyklé životní problémy a krize pro něj Olga mnoho znamenala. Oceňoval, jak rychle se tato zdánlivě obyčejná mladá žena zorientovala v pražském intelektuálním prostředí přelomu 50. a 60. let 20. století, že byla pozornou první čtenářkou a kritičkou jeho esejistických i dramatických děl, velmi platnou oporou a spolupracovnicí v těžkých letech Charty 77 a spolehlivou celoživotní přítelkyní.\n\nV roce 1967 Havlovi zakoupili venkovskou usedlost v Podkrkonoší na samotě zvané Hrádeček. V letech, kdy Václav Havel v Praze postupně ztrácel nejen jakoukoliv možnost pracovat, ale i některé kontakty a přátele, přesídlili manželé na svou chalupu a prakticky zde žili až do listopadu 1989. Olga Havlová, vášnivá houbařka a milovnice přírody, si – stejně jako její muž – Hrádeček zamilovala. Velmi ráda zahradničila a podnikala se svými psy dlouhé výpravy do lesa. Chvíle klidu a odloučení, které Václav Havel využíval k tvorbě, střídali s bohatým společenským životem, jehož byli většinou pohostinnými organizátory.\n\nPo okupaci Československa armádami Varšavské smlouvy v srpnu 1968 až do převratu v roce 1989 bylo Václavu Havlovi znemožněno publikovat, divadla nesměla uvádět jeho hry, byl postupně vytlačen ze všech veřejných kulturních aktivit a stal se jedním z nejvýznamnějších disidentů. Jako bojovník proti znovu se utužující totalitě byl Havel pronásledován Státní bezpečností, často zadržován, vyslýchán a nakonec i vězněn. Olga Havlová byla vždy svému muži významnou oporou, podporovala ho ve všech disidentských aktivitách a sama se zapojila do této činnosti. Po odsouzení Václava Havla ke čtyř a půlletému vězení převzala Olga Havlová spolu se svým švagrem Ivanem Havlem odpovědnost i povinnosti v samizdatové edici Expedice, kterou do té doby řídil její muž. V souvislosti se stíháním za převoz zakázaných tiskovin byla za to v případu „Karavan“ obviněna z podvracení republiky. Její trestní stíhání bylo zrušeno až po pádu totalitního režimu.\n\nOlga Havlová byla adresátkou myšlenkově hlubokých, filozoficky a existencionálně laděných dopisů, které posílal Václav Havel v letech 1979–1983 z vězení. Některé z nich byly určeny nejen jí, ale i okruhu filozoficky uvažujících přátel, se kterými prostřednictvím dopisů promýšlel různé věci, a oni se ho snažili intelektuálně aktivovat. „Dopisy Olze“, výbor z těchto listů, tvoří jednu z nejvýznamnějších knih Václava Havla, poprvé vydanou v roce 1983 v Edici Expedice. Olga dále organizovala schůzky, distribuovala rukopisy, podílela se na činnosti Charty 77, kterou roku 1982 podepsala.\n\nV nelehkých letech životní nejistoty, perzekuce a věznění manžela využívala Olga Havlová plně a s chutí možnosti uniknout od tíhy všedních dnů do recesistických podniků přátelského kroužku, který si říkal Hrobka, neboli Svépomocná lidová knihovna. Václav Havel tuto společnost výstižně charakterizoval: Počátkem osmdesátých let jsem byl – podobně jako více mých přátel – ve vězení, venku byly pro nás podmínky kruté, a tak jako určitý způsob sebeobrany vznikla ,Hrobka‘, veselé společenství manželek zavřených disidentů, těch, co zůstali na svobodě, a jejich přátel. Olga se brzy stala jednou z organizátorek pestré škály kulturních a společenských aktivit a vracela se tak mj. ke svým tvůrčím zájmům z let ochotnického divadla. Na životě společenství se podílela nejen jako pravidelná hostitelka kostýmovaných zahradních slavností, které v termínu svých narozenin pořádala na Hrádečku, ale především přinášela mnoho nápadů a inspirací.\n\nV roce 1987 spoluzaložila samizdatový zpravodajský videomagazín Originální Videojournal, který obrazově dokumentoval činnost disentu a otevřeně informoval o tehdejší politické a kulturní situaci v Československu. Aktivně v něm působila, věnovala se především ekologickým tématům. Koncem roku 1985 iniciovala vznik časopisu O divadle a jako členka redakce pomáhala především s hospodářskými a výrobními záležitostmi.\n\nJako manželka prvního demokratického československého prezidenta po únoru 1948 se Olga Havlová intenzivně věnovala charitativním aktivitám. V etapě nově se rozvíjející demokracie patřila ve své zemi k jejich průkopnicím. Počátkem roku 1990 založila s přáteli z Charty 77 Výbor dobré vůle, který patřil k prvním projektům tohoto druhu v Československu. V roce 1992 založila Nadaci Olgy Havlové a členové Výboru dobré vůle se stali členy její správní rady, jíž Olga předsedala. Hlavním cílem Výboru dobré vůle – Nadace Olgy Havlové (VDV) je pomáhat lidem se zdravotním postižením, lidem opuštěným a diskriminovaným v jejich začlenění do společnosti. Činnost nadace začala být brzy známá i v zahraničí. V některých zemích Evropy i v zámoří vznikly pobočky k podpoře hlavních cílů nadace.\n\nOlga Havlová navštěvovala nově vznikající centra pro děti s kombinovanými vadami a zjišťovala, co by jim mohlo ulehčit život. Často ji bylo vidět mezi seniory a postiženými dětmi. Zajímala ji transformace nemocnic na nestátní neziskové organizace a nabádala ministry k podpoře občanských sdružení působících v sociální oblasti. Získala si respekt světových politiků i kulturních osobností. Poznala se s vynikajícími osobnostmi Evropy i jiných kontinentů, s manželkou spolkového prezidenta paní Christiane Herzogovou začaly organizovat pomoc pro děti trpící cystickou fibrózou.\n\nK pátému výročí založení Výboru dobré vůle se Olga rozhodla, že Výbor dobré vůle – Nadace Olgy Havlové bude každoročně udělovat Cenu Olgy Havlové osobnosti se zdravotním postižením, která se velmi zasloužila o zlepšení podmínek života lidí s postižením. Tato prestižní cena se uděluje každoročně v květnu. Olga Havlová se však zúčastnila pouze prvního ročníku jejího udělování – v lednu roku 1996 zemřela. Cena, kterou je soška Olbrama Zoubka „Povzbuzení“, se tak stala i vzpomínkou na osobnost, která se vždy zastávala práv ohrožených občanů. Důležitou součástí projektu Ceny Olgy Havlové je propagace občanských sdružení, poskytujících služby v oblasti sociální a zdravotně-sociální lidsky důstojným způsobem a s použitím nových forem sociálních služeb. Pro nadaci je ceremoniál udělování Ceny Olgy Havlové současně příležitostí, kdy lze poděkovat významným sponzorům a spolupracovníkům.\n\nV roce 1991 udělila norská nadace Stiftelsen Arets Budeie Olze Havlové prestižní cenu Žena roku 1991. V roce 1995 byla oceněna medailí Přemysla Pittra a stala se Ženou roku 1995 České republiky.\nOlga Havlová se v posledních letech svého života neúnavně věnovala vytváření podmínek pro vznik občanské společnosti. V roce 1995 byla Olga Havlová podle průzkumu veřejného mínění pokládána za nejvýznamnější ženu republiky a byla autoritou i v cizině. I její zásluhou přestali být postižení „neslušným tématem“.\n\nZemřela 27. ledna 1996. Smrt Olgy Havlové zasáhla celý národ. Lidé stáli nekonečnou frontu, aby jí mohli vzdát čest, položit květiny v kapli jižního křídla Pražského hradu k jejím ostatkům a podepsat se do kondolenčních archů. Pohřbena je v rodinné hrobce Havlových na pražském Vinohradském hřbitově.\n\nV roce 1997 jí byl in memoriam propůjčen Řád Tomáše Garrigua Masaryka za vynikající zásluhy o demokracii a lidská práva. Od roku 1996 se souhlasem tehdejšího prezidenta republiky nese gymnázium v Ostravě-Porubě čestný název Gymnázium Olgy Havlové a také Mateřská škola Olgy Havlové v Kadani. V roce 2014 byla po Olze Havlové slavnostně pojmenována Obchodní akademie, odborná škola a praktická škola v Janských Lázních, kterou v roce 1994 otevírala. \n\nOlga Havlová po sobě nezanechala žádné spisy, nenapsala knihu vzpomínek. O jejím životě se můžeme dočíst z knih autorů Pavla Kosatíka, Heleny Markové, ve vzpomínkovém sborníku Síla věcnosti a v dalších textech.\nV roce 1993 o ní byl natočen dokument v rámci cyklu GEN – Galerie elity národa, v roce 2006 – k desátému výročí úmrtí – dokument Paní Olga z cyklu Příběhy slavných. V roce 2014 režisér Miroslav Janek natočil dokument OLGA, který byl oceněn na 22. ročníku filmových cen Český lev v kategorii nejlepší dokumentární film.\n\nV roce 2010 byla Olze Havlové v místě působiště Výboru dobré vůle v Praze 1 na Senovážném náměstí 2 odhalena pamětní deska, od roku 2012 nese jméno Olgy Havlové nová ulice v Praze 3 na Žižkově-Vackově. K nedožitým 85. narozeninám Olgy Havlové Výbor dobré vůle – Nadace Olgy Havlové ve spolupráci s městy a obcemi sází 85 Stromů Olgy Havlové po celé ČR.\n\n\"Náš záměr je jednoduchý – pomoc postiženým tak, aby si mohli pomoci sami. Nerozdáváme milosrdenství, ale pomoc, která lidi – často v přeneseném slova smyslu – postaví na nohy. Zatím pomáháme tam, kde je nejvíce potřeba.“ Olga Havlová, rozhovor pro noviny 1990.\n\n„Neuznávám, když se říká, tamti jsou normální, tito jsou nenormální. Chovám se podle toho, co si myslím. Člověk má dělat to, nač má sílu. Co umí dělat dobře.“ Olga Havlová v rozhovoru s Evou Kantůrkovou, 1979.\n\n„Člověk nesmí zabřednout do žádné sebelítosti, spíše by neměl zapomínat, že existují lidé, kteří jsou na tom hůř. Jestliže se řádové sestry starají o těžce mentálně a fyzicky postižené děti, mám za to, že nesou těžší úděl než člověk u výslechu. Pečovat o takto postižené děti znamená vynaložit více síly, obětavosti i pokory.“ Olga Havlová v rozhovoru pro Lidové noviny 1993/298, \"Tichost paní Olgy\".\n\n\n\n"}
{"id": "146163", "url": "https://cs.wikipedia.org/wiki?curid=146163", "title": "Rihand", "text": "Rihand\n\nRihand ( ) je řeka ve státech Čhattísgarh, Madhjapradéš a Uttarpradéš v centrální části Indie. Je to pravý přítok Sónu (povodí Gangy). Je 250 km dlouhá. Povodí má rozlohu 12 500 km².\n\nProtéká oblastmi Čhota-Nagpur a Baghélkhand.\n\nMaximální průtok má od července do září. Průměrný roční průtok vody je 200 m³/s.\n\nU města Pipri bylo v letech 1953-61 vybudováno komplexní hydrotechnické zařízení, které zahrnuje hráz (výška 90 m a délka 900 m), přehradní nádrž (rozloha 460 km²) a vodní elektrárna (240 MW). Voda se využívá na zavlažování území o rozloze 8 500 km².\n"}
{"id": "146169", "url": "https://cs.wikipedia.org/wiki?curid=146169", "title": "PMR446", "text": "PMR446\n\nPMR446 (\"Personal Mobile Radio\", 446 MHz), zkráceně PMR je souhrnný název pro občanské radiostanice (stanice; lidově \"vysílačky\") pracující v pásmu 446 MHz, které bylo v ČR uvolněno k provozu v roce 2001. Podmínky pro jejich používání jsou upraveny všeobecným oprávněním č. VO-R/3/6.2016-9 k využívání rádiových kmitočtů a k provozování zařízení PMR 446, které vstoupilo v platnost 1. 1. 2018, vydané ČTÚ dne 14. 6. 2016. Pro vysílání s analogovou i digitální modulací je určeno pásmo 446,0–446,2 MHz.\n\nStanice PMR umožňují za dobrých podmínek spojení (přímá rádiová viditelnost, tj. \"z kopce na kopec\") na vzdálenost i 300 km (větší vzdálenosti u nás brání zejména nedostatek vhodných kopců. Při dobrých podmínkách lze s legálními neupravenými radiostanicemi PMR dosáhnout vzdálenosti i přes 400km, dokonce zde existuje skupina fanoušků, kteří se pokouší dosáhnout těchto dlouhých spojení s neupravenými legálními stanicemi). Nový Československý PMR DX rekord padl 8.2.2020 a činí 466km - Přimda(CZ) - Lysec, Velká Fatra(SK). Praktický dosah je však výrazně nižší, vlnová délka je u PMR přibližně 68 cm a šíření signálu je tudíž značně ovlivněno terénními či umělými překážkami. V hustě obydlených oblastech a v budovách je typický dosah 20–1 000 m, na horách za dobrých podmínek 5–10 km. Většinou platí pravidlo: \"Kam dohlédnu, tam se dovolám\". Pro provoz stanic PMR je povoleno 16 kanálů (dříve pouze 8).\n\nStanice PMR lze používat v celé Evropské unii, nikoliv však v USA.\n\nParametry stanice PMR v ČR stanovuje zmíněné všeobecné oprávnění ČTÚ. Výrobce (resp. prodejce) je povinen k radiostanici přiložit tzv. prohlášení o shodě, kterým osvědčuje, že daná radiostanice je shodná s typem, jehož parametry byly změřeny, a splňuje stanovené požadavky. Takovou radiostanici pak lze prodávat a provozovat v ČR a většině zemí sdružených v organizaci CEPT bez dalších formalit, tj. není třeba ji evidovat nebo skládat zkoušky.\n\nPro vysílání s analogovou (frekvenční) modulací je určeno 16 kanálů s rozestupem 12,5 kHz, střed 1. kanálu je 446,00625 MHz. Pro vysílání s digitální modulací je stanoven rozestup buď 6,25 kHz, střed 1. kanálu je 446,003125 MHz, nebo 12,5 kHz a střed 1. kanálu 446,00625 MHz (platí od 1. 1. 2018).\n\nVyzářený výkon stanic PMR nesmí být vyšší než 500 mW EIRP a anténa musí být integrální, tj. pevně spojená se stanicí, bez možnosti odpojení uživatelem. Stanice mohou být vybaveny funkcí CTCSS, která umožňuje odlišit až 38 stanic na tomtéž kanálu, modely vyšší třídy pak i funkcí DCS. V jednom okamžiku však může na tomtéž kanálu vysílat vždy pouze jediná stanice, přičemž její vysílání přijímají jen stanice se stejně nastaveným kódem CTCSS. Při slabém signálu tato funkce nemusí být spolehlivá a může docházet ke (nevědomému) vzájemnému rušení.\n\nDigitální dPMR446 (\"Digital personal mobile radio\") používají 16 kanálů s datovým tokem 3.6 kbit/s a čtyřstavovou FSK modulací. Kanály mají v tomto případě rozestup 6.25 kHz.\n\n\n"}
{"id": "146172", "url": "https://cs.wikipedia.org/wiki?curid=146172", "title": "Turistický průvodce po Lancre", "text": "Turistický průvodce po Lancre\n\nTuristický průvodce po Lancre (anglicky \"A Tourist Guide to Lancre\") je čtvrtá ze série map Zeměplochy. Zachycuje malé horské království Lancre, kde žijí mj. hlavní hrdinky série knih o čarodějkách. Namalována byla Stephenem Briggsem a Paulem Kidbym za spolupráce Terryho Pratchetta, který také společně se Stevenem Briggsem napsal komentář. V angličtině vyšla v roce 1998, ale do češtiny ji kvůli neúspěchu prvního českého vydání Smrťovy říše přeložili až v roce 2006 Petr Čáp a Lenka Weingartová. Zajímavostí je, že mapa Lancre v angličtině vyšla už o rok dříve, než mapa Smrťovy říše.\n\n"}
{"id": "146186", "url": "https://cs.wikipedia.org/wiki?curid=146186", "title": "Vysoké nad Jizerou", "text": "Vysoké nad Jizerou\n\nVysoké nad Jizerou (německy \"Hochstadt an der Iser\") je město v Libereckém kraji, jedno z nejvýše položených horských měst České republiky. Žije zde obyvatel. Součástí města jsou i vesnice Helkovice, Horní Tříč, Sklenařice a Stará Ves.\n\nPoprvé je Vysoké zmiňováno v dochovaném písemném pramenu jako \"Wyssoka\" v roce 1352, jako \"Alta ciuitas\" (lze přeložiti s ženským rodem městského titulu použitým v latině přibližně jako Vysoká městská obec, jinak prostě město Vysoké) pak ve spolehlivém opise dalšího pramene pořízeném teprve v patnáctém století až k 4. srpnu 1354. První známí majitelé jsou páni z Waldsteina.\n\nPočátkem roku 2012 zde žilo 1302 obyvatel, přičemž o pět let dříve to bylo 1351.\n\n\n\n\n"}
{"id": "146187", "url": "https://cs.wikipedia.org/wiki?curid=146187", "title": "Václav Vačkář", "text": "Václav Vačkář\n\nVáclav Vačkář (12. srpna 1881 Dobřejovice – 4. února 1954 Praha) byl český hudební skladatel.\n\nVáclav Vačkář se narodil 12. srpna 1881 v Dobřejovicích ve středních Čechách. Od dětských let projevoval mimořádné hudební nadání, které začali rozvíjet místní učitelé hudby. Od třinácti let hrál na housle a křídlovku v místní kapele. Studiu na konzervatoři se však nemohl vzhledem k sociálnímu postavení své rodiny věnovat. Proto po ukončení školní docházky nastoupil jako elév k vojenské hudbě. Po tříleté usilovné práci a hudebního vzdělávání byl z vojenské služby propuštěn pro ušní chorobu. Poté působil jako sólista koncertního orchestru v carském Rusku. Od svých devatenácti let působil jako kapelník divadelní společnosti Josefa Faltyse. V roce 1903 nastoupil jako sólista a zástupce kapelníka u městské hudby v chorvatském Šibeniku. O rok později se stal kapelníkem na ostrově Korčula. V Dalmácii se Vačkářovi narodil syn Dalibor, který nejen že zdědil po otci hudební nadání, ale měl již možnost vystudovat konzervatoř (housle a kompozici). Kvalitní odborná průprava umožnila Daliboru Vačkáři významně se uplatnit jako skladatel filmové, symfonické a komorní hudby.\n\nV letech 1908 – 1912 byl Václav Vačkář městským kapelníkem v Boskovicích. Čtyřletý pobyt na Moravě působil velmi blahodárně na jeho hudební tvorbu. Důvěrně se seznámil s lidovou hudbou a písněmi jižní Moravy. Do tohoto šťastného období spadá vznik jeho nejúspěšnějších skladeb, které jsou na repertoáru souborů dodnes. Krátce ještě působil v divadle v Krakově a konečně v roce 1913 se trvale usídlil v Praze. Jako houslista a později jako sólista na trubku působil v České filharmonii. V roce 1919 na výzvu Otakara Ostrčila přešel do orchestru Vinohradského divadla, o dva roky později do Šakovy filharmonie. Po jejím rozpuštění přijal místo kapelníka v pražských biografech Alma a Minuta. Zde dokázal vytvořit vynikající hudební těleso, které ovládalo ten nejnáročnější repertoár. Proto mnozí Pražané chodili do kin převážně za Vačkářovou kapelou. V roce 1930 s nástupem zvukového filmu končí jeho hudební působení v kinech. Od té doby se Vačkář věnuje nadále jen činnosti skladatelské a organizační.\n\nJako skladatel byl nejprve samouk. Teprve ve dvacátých letech začal soustavně studovat skladbu u Vojtěcha Říhovského a Jaroslava Křičky. V té době již jméno Václava Vačkáře bylo mezi lidovými hudebníky pojmem. Nebylo snad jediné dechové nebo smyčcové kapely, která by jeho skladby neměla ve svém repertoáru. Ty vynikaly nejen svěží, nápaditou melodikou, ale vkusnou a výraznou harmonií a bohatou barevnou instrumentací. Jeho tvorba se stala ryzím projevem českého muzikantství. Stala se lidovou v nejlepším smyslu tohoto slova. Jeho skladby dobou nejen nezestárly, ale naopak na hudebníky a posluchače pro svou čistotu a upřímnost působí dodnes svou podmanivou krásou. Za svého života napsal 332 skladeb, z nichž převážná většina vyšla tiskem v patnácti nakladatelstvích.\n\nVačkářova činnost je pozoruhodná i na poli organizačním. Jako dlouholetý předseda Svazu lidových hudebníků (byl jim od roku 1928) si získal pro své bohaté životní zkušeností zásadovost, obětavost a smysl pro spravedlnost neobyčejnou vážnost a oblibu u početné obce lidových hudebníků v celé republice. Byl činný též v Ochranné svazu autorském (OSA), jehož byl spoluzakladatelem. Pracoval v Jednotě hudebních stavů, v Hudební unii a v Kruhu autorů populární hudby. Působil i jako hudební kritik. Napsal řadu článků do odborných hudebních časopisů. S velkým zájmem hudebníků se setkala jeho \"Lidová nauka o harmonii\" (vyšla ve čtyřech vydáních). Společně se synem Daliborem napsal knihu \"Instrumentace symfonického orchestru a dechové hudby\". Za svou bohatou a mnohotvárnou činnost byl Václav Vačkář jmenován čestným členem Svazu československých skladatelů a v roce 1952 poctěn cenou hlavního města Prahy. Zemřel 4. února 1954. Je pochován v rodinném hrobě na pražském Vinohradském hřbitově.\n\nVáclav Vačkář zkomponoval kromě legendární \"Vzpomínky na Zbiroh\" celkem 331 skladeb. Z nich nejznámější:\n\n\n\n\nKomponoval však také klasickou komorní a symfonickou hudbu:\n\n\n"}
{"id": "146191", "url": "https://cs.wikipedia.org/wiki?curid=146191", "title": "Ramganga", "text": "Ramganga\n\nRamganga ( ) je řeka ve státě Uttarpradéš v Indii. Je 600 km dlouhá.\n\nPramení na jižních svazích Himálají a protéká Sivalickými horami. Pod městem Kalagarh protéká Indoganžskou rovinou. Je to levý přítok Gangy.\n\nZdrojem vody jsou sněhové a dešťové srážky. V létě dochází k povodním, při kterých může průtok dosahovat velikosti až 2800 m³/s, kdy už nabývají katastrofických rozměrů.\n\nV povodí \"Ramgangy\" bylo vybudováno mnoho zavlažovacích systémů a na řece leží město Muradabad.\n"}
{"id": "146196", "url": "https://cs.wikipedia.org/wiki?curid=146196", "title": "Salvatore Accardo", "text": "Salvatore Accardo\n\nSalvatore Accardo (* 26. září 1941 Turín, Itálie) je italský houslista.\n\nNarodil se v Turíně; jeho otec byl řezbář kamejí a milovník klasické hudby. Accardo vyrůstal ve městě Torre del Greco. Na housle začal hrát doma ve věku tří let za pomoci sestry Anny a svého bratrance. V osmi letech začal navštěvovat hudební školu v Neapoli, kde jej učil Luigi D'Ambrosio; o dva roky později vstoupil na konzervatoř San Pietro v Maielle. Jeho talent dokládá mimo jiné i to, že v roce 1954 již hrál Paganiniho \"Capriccia\". Na konzervatoři se učil až do roku 1956 kdy složil závěrečné zkoušky, a poté byl přijat na hudební akademii \"Accademia Chigiana\" v Sieně.\n\n\nVlastní dvoje housle Stradivari z roků 1718 a 1727.\n\n\n"}
{"id": "146205", "url": "https://cs.wikipedia.org/wiki?curid=146205", "title": "Církevní mateřská škola České Budějovice", "text": "Církevní mateřská škola České Budějovice\n\nCírkevní mateřská škola České Budějovice je katolická mateřská škola sídlící v Českých Budějovicích v Lipenské ulici, vedle kostela Božského srdce Páně. Má kapacitu 75 dětí a jejím zřizovatelem je Kongregace sester Nejsvětější Svátosti.\n\nDěti jsou rozděleny do tří skupin: nejmladší jsou \"píšťalky\", pak následují \"berušky\" a \"hvězdičky\". Ve třídách jsou společně děti od nejmladších až po předškoláky, včetně dětí se specifickými potřebami. Škola vychází z programu \"Křesťanská mateřská škola\", děti jsou vedeny a vychovávány v křesťanském duchu. Škola umožňuje pravidelnou logopedickou péči a poskytuje rozšířenou hudební a výtvarnou výchovu. Děti se mimo jiné učí i pěstovat rostliny.\n\nKongregace sester Nejsvětější Svátosti založila v Českých Budějovicích mateřskou školu v roce 1903. Její činnost byla zastavena v roce 1948 po nástupu komunistického režimu, obnovena byla v roce 1992. V roce 1997 byla školní budova důkladně renovována.\n"}
{"id": "146211", "url": "https://cs.wikipedia.org/wiki?curid=146211", "title": "Burhi Gandak", "text": "Burhi Gandak\n\nBurhi Gandak ( , ) je řeka ve státě Bihár v Indii a v Nepálu. Je 500 km dlouhá. Na horním toku je známá pod jménem Sikrahana.\n\nPramení na hřbetu Mahábhárat v Himálaji. Poté, co opustí hory, teče v širokém říčním údolí Ganžskou nížinou. Má členité a rozvětvené koryto. Řeka teče ve starém korytě řeky Gandak rovnoběžně východně s ní, což se odráží i v jejím jméně (burhi znamená stará). Je levým přítokem Gangy.\nJejí nejvodnější přítok je řeka Baghmati.\n\nŘeka má vysokou vodnost v období letních monzunových dešťů.\n\nVyužívá se na zavlažování.\n"}
{"id": "146218", "url": "https://cs.wikipedia.org/wiki?curid=146218", "title": "Církevní mateřská škola U sv. Josefa", "text": "Církevní mateřská škola U sv. Josefa\n\nCírkevní mateřská škola U svatého Josefa je katolická mateřská škola sídlící v Českých Budějovicích v ulici Na Sadech v klášteře Kongregace Školských sester Notre Dame, které ji provozují. Má kapacitu 51 dětí a jejím mottem je „Radostná odvaha žít“.\n\nŠkolka se snaží podporovat harmonický rozvoj osobnosti svěřených dětí a vychovávat je v křesťanském duchu. Proto též zařazuje prvky Celistvé na smysl zaměřené pedagogiky Franze Ketta. Pedagogové rozvíjejí vztahy mezi dětmi a předcházejí sociálně-patologickým jevům. Chtějí, aby si děti z MŠ odnesly „radostnou odvahu žít“.\n\nDěti jsou rozděleny do dvou věkově různorodých tříd. Školka nabízí výuku hry na zobcovou flétnu a dramatický a výtvarný kroužek, mimo to děti absolvují předplavecký kurz a kurz bruslení. Často se pořádají výlety do přírody, kde je malým i velkým velmi dobře.\n\n\"Dětská opatrovna U sv. Josefa\" byla založena v roce 1886. V roce 1925 byla přejmenována na mateřskou školu. V roce 1940 byla vystěhována a na dva roky našla útočiště v ústavu hluchoněmých. V roce 1942 byla protektorátními úřady zrušena, v roce 1945 pak obnovena ve svém původním působišti. Po únorovém převratu v roce 1948 byla škola z nařízení státních orgánů přeměněna na dětský útulek a v roce 1949 ji násilně převzal stát a sestry byly vyhnány. Jelikož většina rodičů odmítla do útulku své děti dál posílat, byl zrušen a na jeho místo se přestěhovala veřejná městská mateřská škola a posléze ji nahradila okresní vojenská správa. Činnost řádové mateřské školy byla obnovena v září 1993.\n\n"}
{"id": "146219", "url": "https://cs.wikipedia.org/wiki?curid=146219", "title": "Antiopa", "text": "Antiopa\n\nAntiopa (řecky Αντιόπη, latinsky \"Antiope\") je v řecké mytologii jméno několika ženských postav.\n\nByla dcerou thébského krále Nyktea.Proti otcově vůli se s ní oženil sikyónský král Epopeus. Nykteus s ním proto neúspěšně válčil a na smrtelné posteli žádal svého bratra Lyka, aby ho pomstil. Lykos uspořádal výpravu na Peloponnés, zbořil město Sikyón a krále Epopea zabil.\n\nAntiopa byla tak krásná, že upoutala nejvyššího boha Dia a tohoto mileneckého vztahu se narodili bratři Amfíón a Zéthos. Ze strachu před svým manželem pohodila dvojčata v lese (podle jiných pramenů je však v lese nechal Antiopin strýc Lykos na nátlak své manželky Dirké). Našel je pastýř, vzal je k sobě a dal jim vychování i vzdělání. Vyrostli v urostlé mládence, byli ale každý jiný: Amfíón byl jemný a mírný, miloval hudbu, zatímco Zéthos byl silák, miloval lov a\nzápas. Přesto žili spokojeně spolu a nic netušili o svém původu.\n\nPo smrti krále Nyktea nastoupil na thébský trůn jeho bratr Lykos. Jeho manželka Dirké Antiopu nenáviděla a tak jí připravovala nejhorší ústrky a utrpení a nakonec ji uvrhla do vězení. Po dlouhé době jí Zeus dopomohl k útěku do hor.\n\nMožná náhodou, možná z božské vůle, dostala se právě k pastýři a svým synům. Než si mohli všechno vysvětlit, objevila se Dirké, v které vzplála stará nenávist a prohlásila, že ta žena je uprchlá\notrokyně. Poručila bratrům, aby ji chytili, přivázali k rohům býka a nechali ji usmýkat. Bratři nechtěli, ale nakonec museli královnin rozkaz poslechnout. V poslední chvíli promluvil pastýř, řekl, že je to jejich matka. Bratři v hněvu nad připravovaným zločinem Dirké krutě potrestali stejným způsobem, jaký ona připravovala pro Antiopu – divoký býk ji usmýkal k smrti.\n\nAntiopa a její synové se vrátili do Théb. Na domluvu od boha Herma upustili od potrestání krále Lyka, darovali mu život, ale z města ho vyhnali. (Také je možné, že ho zbavili vlády a zabili ho, jak to líčí jiná verze příběhu.) Ujali se vlády a dali se do zvelebování města a do stavby bytelných hradeb.\n\nNejznámější nositelkou tohoto jména byla vůdkyně Amazonek. Zajal ji hrdina Héraklés, když plnil úkol pro mykénského krále Eurysthea a vypravil se k Amazonkám, aby získal pás královny Hippolyty pro Eurystheovu dceru.\n\nIntrikami bohyně Héry tam došlo k ozbrojenému střetu, v němž Amazonky utrpěly porážku. Jejich vůdkyně Antiopa byla zajata a Héraklés ji daroval svému příteli Théseovi, ten si ji odvedl do Athén a údajně se s ní oženil. Když Amazonky táhly do Athén, aby svou družku osvobodily, Antiopa – zamilovaná do Thésea – se postavila po boku svého muže proti nim a nakonec v\nboji zahynula.\n\nDalší nositelkou tohoto jména byla manželka makedonského krále Piera, který svým dcerám dal jména devíti Múz. Domýšlivé dívky vyzvaly Múzy k soutěži, kterou samozřejmě prohrály a byly poté proměněny ve straky.\n\n\n"}
{"id": "146221", "url": "https://cs.wikipedia.org/wiki?curid=146221", "title": "Meghna", "text": "Meghna\n\nMeghna ( , ) je řeka v Bangladéši. Je to východní rameno obrovské delty Gangy a Brahmaputry. Je 240 km dlouhá.\n\nVzniká spojením řeky Surma s jedním z východních ramen \"Brahmaputry\". Po soutoku s hlavním ramenem delty (Padma) vytváří estuár široký až 60 km.\n\nMá mnoho vody po celý rok, i z toho důvodu, že povodí leží částečně v pohoří Šillong, které je jedním z nejvlhčejších míst na světě. Údolí řeky je vystaveno častým povodním, které jsou způsobeny přílivy.\n\nVodní doprava je možná po celé délce. Na březích pod městem Čandpur se rozkládají mangrovníkové lesy.\n"}
{"id": "146229", "url": "https://cs.wikipedia.org/wiki?curid=146229", "title": "Amfíón", "text": "Amfíón\n\nAmfíón (řecky Αμφίονας, latinsky \"Amphion\") je v řecké mytologii jedním ze synů nejvyššího boha Dia a jeho milenky Antiopy, dcery thébského krále Nyktea.\n\nAntiopa byla tak krásná, že upoutala nejvyššího boha Dia a z tohoto mileneckého vztahu se narodili bratři Amfíón a Zéthos. Ze strachu před svým manželem pohodila dvojčata v lese (podle jiných pramenů je však v lese nechal Antiopin strýc Lykos na nátlak své manželky Dirké). Našel je pastýř, vzal je k sobě a dal jim vychování i vzdělání. Vyrostli v urostlé mládence, byli ale každý jiný: Amfíón byl jemný a mírný, miloval hudbu, zatímco Zéthos byl silák, miloval lov a zápas. Přesto žili spokojeně spolu a nic netušili o svém původu.\n\nPo smrti krále Nyktea nastoupil na thébský trůn jeho bratr Lykos. Jeho manželka Dirké Antiopu nenáviděla a tak jí připravovala nejhorší ústrky a utrpení a nakonec ji uvrhla do vězení. Po dlouhé době jí Zeus dopomohl k útěku do hor.\n\nMožná náhodou, možná z božské vůle, dostala se právě k pastýři a svým synům. Než si mohli všechno vysvětlit, objevila se Dirké, v které vzplála stará nenávist a prohlásila, že ta žena je uprchlá\notrokyně. Poručila bratrům, aby ji chytili, přivázali k rohům býka a nechali ji usmýkat. Bratři nechtěli, ale nakonec museli královnin rozkaz poslechnout. V poslední chvíli promluvil pastýř, řekl, že je to jejich matka. Bratři v hněvu nad připravovaným zločinem Dirké krutě potrestali stejným způsobem, jaký ona připravovala pro Antiopu — divoký býk ji usmýkal k smrti.\n\nAntiopa a její synové se vrátili do Théb. Na domluvu od boha Herma upustili od potrestání krále Lyka, darovali mu život, ale z města ho vyhnali. (Také je možné, že ho zbavili vlády a zabili ho, jak to líčí jiná verze příběhu.)\n\nSpolečně se ujali vlády a dali se do zvelebování města a do stavby bytelných hradeb. Oba bratři se příkladně zapojili do práce, každý podle svých schopností. Silák Zéthos nosil těžké balvany, kterými (prý) nepohnuli ani Titáni, a z nich budoval vskutku nedobytné hradby. Naopak Amfíón, který neoplýval fyzickou silou, vložil své umění. Tak nádherně hrál na svou zlatou lyru, dar boha Apollóna, že kameny poslušně vstávaly a ukládaly se na svá místa do hradeb.\n\nSláva a oblíbenost obou bratří se rozšířila daleko za hranice města, ba až za Egejské moře. Tam našel Amfíón svou manželku Niobé, dceru sipylského krále Tantala. Měli spolu sedm synů a sedm dcer, ale všechny jim je zahubili bůh Apollón a bohyně Artemis za to, že jejich matka se rouhala a vyvyšovala nad samotnou bohyni. Niobé zkameněla v sochu, jejíž oči stále roní slzy.\n\nKrál Amfíón spolu se svým bratrem Zéthem napadli Apollónovu svatyni v Delfách, ale Apollón jejich útok odrazil a oba proklál svými šípy. (Opět je zde jiná verze, podle níž se po smrti svých dětí i manželky se sám proklál mečem.)\n\n"}
{"id": "146230", "url": "https://cs.wikipedia.org/wiki?curid=146230", "title": "Labradorský retrívr", "text": "Labradorský retrívr\n\nLabradorský retrívr je plemeno psů původem z Newfoundlandu . Angličtí lovci ho přivezli do Velké Británie a zde labradory také vyšlechtili. Patří do skupiny retrívrů.\n\nPředkem labradorských retrívrů je pravděpodobně novofundlandský pes (St. John´s Newfoundland) a Lesser labrador. Název \"retrívr\" však vznikl mnohem dříve, než existovalo plemeno retrívr. Byli to všichni lovečtí psi, kteří aportovali ulovenou zvěř. Na Newfoundlandu žily dva typy psů, velcí a silní novofundlandští psi s dlouhou srstí a malí novofundlandští psi, nazývaní též labradorští psi. Tito menší psi měli krátkou srst a byli používáni rybáři k donášení ryb a postřelených mořských ptáků z vody. Jejich vynikající schopnost aportování zaujala anglické lovce. Proto začaly oba typy těchto psů přicházet do Anglie od roku 1800. Několik těchto psů si přivezl jistý Angličan Hawker, který je následně pojmenoval jako St. John´s Breed of New Foundland. V roce 1885 dovoz psů téměř ustal, neboť na New Foundlandu byl vydán zákon, který prakticky zakazoval chov psů. V roce 1895 byl v Anglii vydán zákon o karanténě, a od té doby již nebyl možný žádný dovoz chovných psů z New Foundlandu do Anglie. Výsledkem bylo, že angličtí chovatelé byli nuceni začít se šlechtěním plemen \"(wavy coated retrívra, pravděpodobně i pointera a foxhounda)\" a začaly se tvořit různé variety retrívrů. Název labradorský retrívr je používán od roku 1839. Ve druhé polovině 19. století lze hovořit o čistokrevném chovu, chovatelé si vedli přesné záznamy o svých chovech a zachovávali přísně čisté chovné linie. Ačkoliv se ve vrzích objevovala i žlutá a hnědá štěňata, byli stále upřednostňováni černí psi. To se změnilo až po první světové válce, kdy byli vystavováni i žlutí psi, a později i psi hnědí.\n\nLabradoři mají většinou mohutnou stavbu těla – silný a hluboký hrudník a širokou lebku. Je u nich jasně patrný pohlavní dimorfismus ve stavbě těla. Feny bývají menší i méně mohutné, někdy dokonce štíhlé. S přibývajícím věkem tloustnou.\n\nLabradorský retrívr má velmi milou a přátelskou povahu, je bystrý a oddaný svému pánovi. Velice dobře se cvičí, rád pracuje a plní povely s velkou radostí. Jeho další předností je výborný čich a skvělé plavecké schopnosti. Je to vyloženě vodní pes, milovník všech kaluží, rybníků a potůčků. Má blány mezi prsty. Je to také vynikající aportér. Tato rasa byla původně vyšlechtěna k přinášení zastřelených kachen či zajíců při lovu. V současnosti se využívá spíše jako pes společenský, canisterapeutický či slepecký. Je to právě díky snadnosti jeho výcviku.\n\nSlepcům slouží labradorští retrívři jako velmi dobří asistenti (pomáhají přecházet ulici, dokážou cokoliv podat, atd.). Postiženým lidem jsou schopni pomáhat sundat jednotlivé kusy oblečení, otvírat dveře a jiné věci, které by tito lidé sami nedokázali. Labradoři jsou vhodní i k dětem, protože ve většině případů postrádají agresivitu a jsou velmi milí. Naopak se labradoři příliš nehodí na ostrahu a hlídání objektů. Potřebují lidskou pozornost a laskavou péči, nejsou rádi sami.\n\nSrst labradorů je krátká, hustá a přilehlá. Podsada je jemná a hustá, na rozdíl od tvrdé a voděvzdorné vrchní vrstvě. Protože má hodně hustou podsadu, může se stát, že srst nepříjemně páchne, protože potřebuje dlouhou dobu, než uschne. Díky této, pro ně charakteristické, srsti je labrador dokonale přizpůsoben k plavání a na zimu. Vrchní vrstva má totiž na sobě jakoby mastný film, který téměř nepropouští vodu. Není neobvyklé vidět labradora plavajícího v ledové vodě v půli ledna, nedoporučuje se to však kvůli nebezpečí prochladnutí. Péče o srst není náročná, stačí jen jednou týdně vzít kartáč a vyčesat odumřelou srst. V období línání je to nutné provádět častěji. Občas je možné psa vykoupat speciálním psím šampónem.\n\nDle barvy srsti se dělí na žluté (nejsvětlejší, žluto-béžový odstín), zlaté (tmavší, spíše k hnědé než k béžové), čokoládové (čokoládově hnědá) a černé.\n\nLabrador je velice přizpůsobivý pes, ale stejně jako většina ostatních potřebuje hodně pohybu. Je možné ho chovat v bytě, zvykne si rychle a bez problémů, je třeba s ním však chodit často ven. Miluje volnost, nejraději má běhání po lese. Labrador je neuvěřitelně veselý a chápavý pes. Rychle se učí a rád plní úkoly, které mu dáváte. Rád si hraje a aportuje téměř vše, co se mu hodí.\n\nJelikož má labradorský retrívr mohutnou stavbu těla, trpí často nemocemi kloubů (např. dysplazie kyčelního kloubu). Proto by neměl příliš často klouby namáhat, např. scházením a vycházením schodů. Labradoři snědí, na co přijdou, proto mají silný sklon k nadváze. To je hlavní problém městských labradorů, nemají dostatek pohybu, jsou rozmazlováni a překrmováni.\n\nDíky výborným schopnostem aportovat a učit se novým věcem jsou pro labradory vhodné agility nebo aportování. Mezi jeho sporty samozřejmě musí být i plavání. Může se účastnit i různých výstav.\n\nPodle Veterinární služby izraelského ministerstva zemědělství byl na základě výzkumu z roku 2008 labradorský retrívr nejoblíbenějším a zároveň nejpočetněji zastoupeným psím plemenem v Izraeli.\n\n"}
{"id": "146232", "url": "https://cs.wikipedia.org/wiki?curid=146232", "title": "Signmaking", "text": "Signmaking\n\nSignmaking je anglická složenina nemající přesný český ekvivalent a často používaná v obecném oboru reklama. \n\nČeská definice slova signmaking je: Výroba značení a nosičů reklamního sdělení.\n\nPrvní část složeniny je \"sign\" což dle anglicko-českého slovníku znamená \"podpis, znak, odznak, firma, ale v tomto případě spíše cedule.\" Druhá část je tvořena slovesným podstatným jménem \"making,\" tedy \"dělání, tvoření, výroba.\" Výraz firma se dříve používal spíše pro označení podniku tedy firemní či vývěsní štít než podnik „an sich“ a odtud se dá tedy dovodit i význam slova \"signmaking\" jako \"výroba vývěsních štítů a poutačů\". \n\nToto do češtiny převzaté slovo se pak používá pro celé reklamní odvětví zahrnující fyzickou výrobní činnost jejíž produktem je nějaký reklamní prvek: vývěsní štít, reklamní tabule, světelná reklama, nápis či grafika na výkladci obchodu nebo na autě.\n\nV signmakingových firmách (tj. vytvářejících rozličné typy popisků, nápisů, symbolů, či ornamentů) nachází uplatnění gravírování.\n\nZákladní členění může být na prvky světelné reklamy a nesvětelné reklamy. Obecně ale má signmaking mnohem širší záběr, protože zahrnuje oblast technické a projektové přípravy, vlastní produkce a instalace.\n\n\n\n\n\n"}
{"id": "146233", "url": "https://cs.wikipedia.org/wiki?curid=146233", "title": "Johana z Rožmitálu", "text": "Johana z Rožmitálu\n\nJohana z Rožmitálu (* kolem 1430 – 12. listopad 1475, Mělník) byla česká královna a manželka Jiřího z Poděbrad. Stejně jako její manžel i Johana byla jedinou českou královnou pocházející ze stavu domácí šlechty.\n\nJohana se za Jiřího z Poděbrad vdala roku 1450, rok po smrti jeho první manželky Kunhuty (iniciátorem tohoto sňatku byl pravděpodobně Johanin bratr Jaroslav Lev z Rožmitálu, protože otec jí zemřel už v jejím dětství). Manželství katoličky s husitským magnátem bylo příkladem náboženské snášenlivosti, snad i to byl jeden z důvodů sňatku. Mladá Johana se tak stala druhou manželkou vdovce se šesti dětmi.\n\nNedlouho po sňatku, v roce 1452, se obratný Jiří stal českým zemským správcem krále Ladislava Pohrobka. Když Ladislav Pohrobek zemřel v roce 1457 na leukémii, vyvstala otázka, kdo bude po bezdětném Ladislavovi králem. V Čechách a Uhersku se jeho nástupci stali představitelé domácí šlechty - Matyáš Korvín v Uhersku a Jiří z Poděbrad v Českém království. Po boku Jiřího se tak Johana stala v roce 1458 korunovanou královnou.\n\nJohanna byla velkou Jiřího oporou také v politice, kdy mu byla nejen rádcem, ale sama se na ní aktivně podílela – účastnila se jeho politických jednání. Získala si ovšem uznání i jako manželka a matka. Ke svým vlastním i nevlastním dětem do králova sídla na Starém Městě v Praze přijala i mladičkého Matyáše Korvína a saskou princeznu.\n\nJohana svému bratrovi Lvovi propůjčila svůj průvodní list na cestu po západní Evropě v letech 1465-7 a prosadila svého synovce Zdeňka Lva za člena zemské rady. Pro manžela dala zhotovit tzv. Modlitební knihu krále Jiřího s krásnými ilustracemi. Když roku 1464 papež Pavel II. prohlásil Jiřího za kacíře a uvrhl Čechy do klatby, vztahovalo se to i na jeho ženu a děti.\n\nV srpnu 1470 svolala královna zemskou hotovost a v jejím čele se vydala proti vojsku Matyáše Korvína. Jako královně-vdově (Jiří zemřel v roce 1471) se jí podařilo prosadit Jiřího záměr, aby se českým králem stal Vladislav Jagellonský. Nový král si byl dobře vědom významu osobnosti královny-vdovy a Johana mu byla velkým pomocníkem.\n\nRoku 1473 Johana zahájila zemský sněm v Benešově, kde stavům připomněla politický odkaz svého manžela a jeho snahu o kompromis mezi katolicismem a utrakvismem. Asi od roku 1473 Johana přesídlila do sídla českých královských vdov, věnného města Mělníka. Zdejší královské kolegiátní kapitule sv. Petra a Pavla odkázala šest tisíc hřiven stříbrných.\n\nKrálovna Johana zemřela 12. listopadu 1475. Podle své poslední vůle měla spočinout v mělnickém kostele, jiné prameny však uvádějí, že byla pohřbena v chrámu sv. Víta vedle Jiřího z Poděbrad a pohřbu se zúčastnil i Vladislav Jagellonský.\n\nZřejmě nejvýznamnější z jejích pěti potomků je Hynek z Poděbrad, představitel literární renesance v českých zemích.\n\n\n"}
{"id": "146236", "url": "https://cs.wikipedia.org/wiki?curid=146236", "title": "Citizen Band", "text": "Citizen Band\n\nCitizen Band, zkráceně CB (česky \"občanské pásmo\" či slangově \"„síbíčko“\") je skupina radiofonních frekvencí, které při dodržování pravidel může použít každý občan k hovoru se svou rodinou, známými, ale i neznámými lidmi. V Česku jsou pravidla jeho používání uvedena ve „Všeobecném oprávnění č. VO-R/7/11.2016-12 vydaném Českým telekomunikačním úřadem. Radiostanice, která využívá těchto frekvencí, se nazývá CB stanice.\n\n\n\nNejčastěji se „síbíčka“ používají pro spojení mezi členy rodiny, např. mezi chatou, autem a domácností a mezi přáteli. Pro mnohé se CB stává celoživotním koníčkem. Tito lidé poté pořádají expedice, ve kterých se snaží navázat spojení na co největší vzdálenost. Expedice se pořádají na vyvýšená místa. Specifikem CB je používání v provozu kamionů. Na mnoha místech fungují na kanále 10 tzv. „infa“, která poradí ohledně situace na silnici, případně navedou na správné místo. CB může sloužit také pro dorozumívání v přírodních katastrofách, jelikož je závislé pouze na elektrickém napájení, které může obstarat akumulátor z automobilu.\n\nV České republice je dovoleno používat 80 kanálů frekvenční modulací a maximálním výkonem 4 Watty, 40 kanálů amplitudovou modulací a maximálním výkonem 4 Watty, a 40 kanálů SSB modulací a maximálním výkonem 12 Wattů. Je povolena pouze vertikální polarizace.\n\nRadiostanice, která byla v ČR oblíbená zejména po listopadové revoluci, protože pro její provozování nebylo potřeba koncesní listiny a která využívala CB frekvence (kolem 27 MHz), se nazývá \"CB stanice\" (citizen band občanská radiostanice). Jedná se o vysílačku, která funguje na principu zmáčkni a mluv (\"push to talk\"). Vždy mohla mluvit pouze jedna strana a ostatní přijímali poslechem zprávu.\n\nDřívější radiostanice byly 40kanálové, po změně povolovacích podmínek ČTU došlo k navýšení o dalších 40 kanálů a celkem je tedy pro CB pásmo vymezeno 80 kanálů. Je doporučeno využívat 1. kanál jako svolávací, 9. pro nouzová volání (využívá se pouze pro informace zvláštní důležitosti v Evropě), 10. kanál pro dopravu, 19. pro mezinárodní dopravu, 18. a 23. kanál je vyčleněn pro opakovače, 24. a 25. kanál pouze provoz digitálních dat (třída vysílání F2D, F3D – tvz. Packet Radio). Další kanály jsou určeny převážně pro občany. \n\n\n\nZnačení kanálů\n\nFrekvence je uvedena v MHz.\n\n"}
{"id": "146237", "url": "https://cs.wikipedia.org/wiki?curid=146237", "title": "Kunhuta ze Šternberka", "text": "Kunhuta ze Šternberka\n\nKunhuta ze Šternberka (18. listopadu 1425 – 19. listopadu 1449) byla první manželkou Jiřího z Poděbrad, pozdějšího českého krále. Zemřela ovšem několik let předtím, než si šlechta zvolila Jiřího za krále.\n\nKunhutin otec \"Smil Holický ze Šternberka\" (* kolem 1432) byl příznivcem husitů a i Kunhuta byla podle soudobých pramenů víry podobojí, proto tedy nic nestálo v cestě sňatku Kunhuty a tehdy již mocného 21letého vůdce východočeského landfrýdu Jiřího z Poděbrad v roce 1441.\n\nV Poděbradech Kunhuta založila špitál, který byl z její nadace vydržován. Kromě toho tehdy Kunhuta založila v Poděbradech nadaci na vychovávání mládeže, na stavbu školy, na vychování vězňů a na právního posla.\n\nZa osm let se manželům narodilo nejspíš sedm dětí, dospělého věku se ale dožilo jen pět, z toho synové Boček, Viktorin a Jindřich. Porod dvojčat Kateřiny a Zdenky (Sidonie) byl pravděpodobnou příčinou Kunhutiny smrti. Tyto dvě dcery se pak obě vdaly za mocné šlechtice – Kateřina za uherského krále Matyáše Korvína a Sidonie za saského vévodu Albrechta III.\n\nPo své smrti byla Kunhuta pochována v kapli sv. Anny poděbradského kostela Povýšení Svatého Kříže. Její náhrobek se však později ztratil.\n\n"}
{"id": "146239", "url": "https://cs.wikipedia.org/wiki?curid=146239", "title": "Zéthos", "text": "Zéthos\n\nZéthos (latinsky \"Zethus\") je v řecké mytologii jedním ze synů nejvyššího boha Dia a jeho milenky Antiopy, dcery thébského krále Nyktea.\n\nAntiopa byla tak krásná, že upoutala nejvyššího boha Dia a tohoto mileneckého vztahu se narodili bratři Amfíón a Zéthos. Ze strachu před svým manželem pohodila dvojčata v lese (podle jiných pramenů je však v lese nechal Antiopin strýc Lykos na nátlak své manželky Dirké). Našel je pastýř, vzal je k sobě a dal jim vychování i vzdělání. Vyrostli v urostlé mládence, byli ale každý jiný: Amfíón byl jemný a mírný, miloval hudbu, zatímco Zéthos byl silák, miloval lov a zápas. Přesto žili spokojeně spolu a nic netušili o svém původu. \n\nPo smrti krále Nyktea nastoupil na thébský trůn jeho bratr Lykos. Jeho manželka Dirké Antiopu nenáviděla a tak jí připravovala nejhorší ústrky a utrpení a nakonec ji uvrhla do vězení. Po dlouhé době jí Zeus dopomohl k útěku do hor. \n\nMožná náhodou, možná z božské vůle, dostala se právě k pastýři a svým synům. Než si mohli všechno vysvětlit, objevila se Dirké, v které vzplála stará nenávist a prohlásila, že ta žena je uprchlá otrokyně. Poručila bratrům, aby ji chytili, přivázali k rohům býka a nechali ji usmýkat. Bratři nechtěli, ale nakonec museli královnin rozkaz poslechnout. V poslední chvíli promluvil pastýř, řekl, že je to jejich matka. Bratři v hněvu nad připravovaným zločinem Dirké krutě potrestali stejným způsobem, jaký ona připravovala pro Antiopu – divoký býk ji usmýkal k smrti. \n\nAntiopa a její synové se vrátili do Théb. Na domluvu od boha Herma upustili od potrestání krále Lyka, darovali mu život, ale z města ho vyhnali. (Také je možné, že ho zbavili vlády a zabili ho, jak to líčí jiná verze příběhu.) \n\nSpolečně se ujali vlády a dali se do zvelebování města a do stavby bytelných hradeb. Oba bratři se příkladně zapojili do práce, každý podle svých schopností. Silák Zéthos nosil těžké balvany, kterými (prý) nepohnuli ani Titáni, a z nich budoval vskutku nedobytné hradby. Naopak Amfíón, který neoplýval fyzickou silou, vložil své umění. Tak nádherně hrál na svou zlatou lyru, dar boha Apollóna, že kameny poslušně vstávaly a ukládaly se na svá místa do hradeb. Sláva a oblíbenost obou bratří se rozšířila daleko za hranice města. \n\nOba bratři také měli podobný osud v tom, že jejich manželky stihlo velké neštěstí. \n\nZéthovou manželkou byla \"Aédón\", jejíž nezkrotná závist ji v šílené zaslepenosti přivedla až k zabití synáčka \"Ityla\". Když potom srdceryvně naříkala, Zeus ji proměnil ve slavíka a ona svého syna oplakává a každé jaro ho žalostně volá. \n\nAmfíón si vzal za manželku Niobé, dceru sipylského krále Tantala. Měli spolu sedm synů a sedm dcer, ale všechny jim je zahubili bůh Apollón a bohyně Artemis za to, že jejich matka se rouhala a vyvyšovala nad samotnou bohyni. Samotná Niobé zkameněla v sochu, jejíž oči stále roní slzy. \n\nKrál Amfíón spolu se svým bratrem Zéthem napadli Apollónovu svatyni v Delfách, ale Apollón jejich útok odrazil a oba proklál svými šípy. (Opět je zde jiná verze, podle níž se po smrti svých dětí i manželky Amfíón sám proklál mečem.)\n\n"}
{"id": "146242", "url": "https://cs.wikipedia.org/wiki?curid=146242", "title": "Jamuna", "text": "Jamuna\n\nJamuna ( , , ) je řeka ve státech Uttarákhand a Uttarpradéš v Indii. Je to nejdelší a nejvodnější přítok Gangy. Je 1 384 km dlouhá. Povodí má rozlohu 351 000 km².\n\nPramení na jižních svazích hřbetu Zaskar (Centrální Himálaje). Na horním toku teče převážně v hluboké soutěsce. Na středním a dolním toku protéká Indoganžskou rovinou, kde se rozděluje na ramena a průtoky.\n\nCharakteristické jsou velké letní vzestupy úrovně hladiny způsobené monzunovými dešti, které vyvolávají časté povodně a přiměřeně nevysoký vodní stav po zbývající část roku.\n\nSplavná je pod Dillí. Široce se využívá na zavlažování. Leží na ní města Dillí, Ágra, Ilahabad.\n"}
{"id": "146243", "url": "https://cs.wikipedia.org/wiki?curid=146243", "title": "Hospic", "text": "Hospic\n\nHospic je zdravotnicko-sociální zařízení, které slouží k péči o nevyléčitelně a těžce nemocné osoby, tedy k tzv. paliativní péči. Současná zdravotnická zařízení hospicového typu dostala své jméno podle instituce hospiců – míst pro odpočinek poutníků, která vznikla ve 4. století.\n\nHlavním účelem hospiců je maximálně zlepšit kvalitu života v jeho závěrečné fázi a umožnit důstojné umírání. Děje se tak především snižováním nebo odstraňováním bolesti a jiných nepříjemných fyzických projevů nemoci. Hospic umožňuje vyřešit nebo alespoň zmírnit různé psychologické a duchovní problémy spojené s umíráním. Umožňuje intenzivní a nerušený kontakt s partnerem nebo rodinou.\n\nDomácí hospic poskytuje péči pacientům v jejich bydlišti, tj. v jejich domácím prostředí.\n\nLůžkový hospic je zařízení, v němž je pacientům poskytováno jak ubytování, tak vlastní péče.\n\nV denním stacionáři je hospicová péče poskytována jen během dne (od rána do večera), přes noc zůstává pacient doma. Denní stacionáře se zpravidla zřizují při lůžkových hospicích.\n\nSlovo hospic pochází z latinského \"hospitium\" („útulek“). Již za časů starého Říma a ve středověku existovaly přístřešky či útulky při cestách, kde si mohli poutníci odpočinout, těhotné ženy porodit a choří buď se uzdravit a pokračovat v cestě, nebo v klidu zemřít. Vyskytují se dokonce názory, že první hospic byl vlastně popsán již v biblickém podobenství o milosrdném Samaritánovi.\n\nHospicové hnutí vzniklo v Anglii. Za předchůdce současných hospiců bývají považovány domy pro umírající, které v Irsku a Londýně zřizovaly křesťanské řády od 19. století. Moderní zařízení hospicového typu bylo ale poprvé založeno až roku 1967. Založila jej dr. Cecilie Saundersová v Londýně pod jménem Hospic sv. Kryštofa (St Christopher's Hospice). Od té doby začaly vznikat hospice po celém světě.\n\nPo převratu v roce 1989 se začaly objevovat první pokusy o zřízení hospicu i v České republice. Mezi prvními s touto myšlenkou přišla MUDr. Marie Opatrná. Ta připravovala zřízení hospice v budově bývalé gynekologie v Rooseveltově ulici v Praze, protože se však o světovém hospicovém hnutí ještě moc nevědělo, setkával se projekt s nepochopením na všech frontách a nakonec musel být zrušen.\n\nPo roce 1990 začala hospicové hnutí propagovat MUDr. Marie Svatošová. Nejprve začala se zdravotní péčí v domácnostech pacientů, v roce 1995 se jí podařilo otevřít první český lůžkový hospic v Červeném Kostelci. Další pak vznikaly v Praze, Brně, Plzni, Ostravě, Olomouci, Rajhradu u Brna, Litoměřicích, Zlíně, Valašském Meziříčí, Mostě, Prachaticích, Chrudimi, Havlíčkově Brodu, Čerčanech a Tachově.\n\n\n\n"}
{"id": "146246", "url": "https://cs.wikipedia.org/wiki?curid=146246", "title": "Teologická fakulta Jihočeské univerzity", "text": "Teologická fakulta Jihočeské univerzity\n\nTeologická fakulta (TF) Jihočeské univerzity (JU) byla založena 8. listopadu 1991 (ve spolupráci s biskupstvím českobudějovickým ji zřídil Akademický senát Jihočeské univerzity, která byla zřízena krátce předtím). Navazuje na tradici biskupského semináře, který v Českých Budějovicích existoval v letech 1803 až 1950.\n\nDnešní teologická fakulta se nachází ve stejné budově jako dřívější seminář (tj. bývalém kapucínském klášteře v centru Českých Budějovic). Fakulta úzce spolupracuje s biskupstvím českobudějovickým a dle svého statutu je při výuce a vědeckém bádání vázána věroukou katolické církve. Českobudějovickému biskupovi přísluší dozorovat Teologickou fakultu jako její moderátor.\n\nTeologická fakulta v Českých Budějovicích je ve srovnání s ostatními teologickými fakultami v České republice považována za moderní laickou fakultu, která nepovažuje výchovu nových kněží za jedinou hlavní náplň výuky.\n\n- Fakulta se věnuje vzdělávání pomáhajících profesí, zejména sociálních pracovníků a pedagogů. Významně působí také v oblasti filosofie.\n\n- V teologii je orientována vedle přípravy a dalšího vzdělávání kněží a jáhnů zejména na vzdělávání křesťanských laiků. Za důležitou součást své badatelské a pedagogické práce na poli teologie považuje ekumenickou otevřenost.\n\nTeologické fakulta Jihočeské univerzity proto nabízí vzdělání v čtyřech základních oblastech:\n\nTeologie: bakalářský obor Teologie; navazující magisterské obory Teologie, Teologie služby; magisterský obor Teologie; doktorský obor Teologie.\n\nSociální práce: bakalářský obor Sociální a charitativní práce; navazující magisterský obor Etika v sociální práci; doktorský obor Charitativní práce.\n\nFilosofie a religionistika: bakalářský obor Filosofie, bakalářský obor Religionistika; navazující magisterský obor Filosofie; doktorský obor Filosofie.\n\nUčitelství a vychovatelství: bakalářský obor Pedagogika volného času; navazující magisterské obory Pedagogika volného času, Učitelství náboženství a etiky.\n\nFakulta dále významně působí v oblasti celoživotního vzdělávání, včetně tzv. univerzity třetího věku.\n\n\n\n"}
{"id": "146247", "url": "https://cs.wikipedia.org/wiki?curid=146247", "title": "European Rail Traffic Management System", "text": "European Rail Traffic Management System\n\nERTMS (\"European Rail Traffic Management System\") je evropský systém řízení železniční dopravy.\n\nŽelezniční sítě, způsoby , návěštění a zabezpečení jízdy vlaku měly až do nedávné doby ryze národní charakter. To bylo dáno jednak historickým vývojem, kdy teprve postupem času docházelo k propojování původně samostatných železničních sítí do sítě celoevropské, jednak strategickými důvody, kdy nebyla žádoucí snadná možnost pohybu cizích vozidel po národní železniční síti. Teprve ohromný nárůst automobilové dopravy v 80. a zejména 90. letech 20. století vedl evropské země ke změně pohledu na železniční dopravu. V současné době existuje v Evropě zjevná snaha o umožnění jízdy vlaků bez omezení po celé evropské železniční síti. V roce 1990 iniciovala Mezinárodní železniční unie (UIC) vytvoření pracovních skupin, jejichž cílem byl vývoj jednotného evropského systému zabezpečení jízdy vlaků – ETCS. Existence cca 20 typů vlakového zabezpečovacího zařízení na evropských železnicích je v současnosti největší překážkou volného pohybu hnacích vozidel. V roce 1995 definovala Evropská komise směr dalšího vývoje ERTMS. V roce 2000 pak byly podepsány konečné specifikace a bylo možno zahájit uskutečňování komerčních projektů.\n\nNa projekt ETCS navazuje od roku 1992 z iniciativy UIC projekt EIRENE (European Integrated Railway Radio Enhanced Network), který má vytvořit jednotné evropské železniční prostředí pro radiovou komunikaci, především s cílem poskytnutí komunikačního prostředí pro ETCS.\n\nV minulosti tvořily součásti systému ERTMS též tyto subsystémy:\n\n"}
{"id": "146248", "url": "https://cs.wikipedia.org/wiki?curid=146248", "title": "Skotská whisky", "text": "Skotská whisky\n\nSkotská whisky, nebo také jen „skotská“, je whisky, která je destilována výhradně ve Skotsku, a to za jasně určených podmínek a zákonů týkajících se výroby tohoto druhu alkoholického nápoje.\n\n\"Skotská\" je světoznámý druh whisky, který se vyváží do celého světa a je odborníky uznávaná jako jedna z nejlepších druhů. Dlouhá historie výroby (pálení) spolu se skotskou kulturou, kam whisky neodmyslitelně patří, zajišťuje dlouhodobý kvalitativní standard. V současnosti jsou nejznámější dvě verze skotské whisky - čistá sladová (\"single malt\") a míchaná (\"blended\").\n\nAby mohla být whisky nazývána skotskou, musí podle skotského, potažmo britského zákona o Skotské whisky (anglicky: ) splňovat následující podmínky:\n\n\nŽádný jiný druh whisky nesmí být na území Skotska vyráběn.\n\nPálení whisky má ve Skotsku dlouhou tradici a o prvopočátcích výroby není mnoho dochovaných informací. První dostupné údaje o várce jsou z konce 15. století, přesněji z roku 1494, kdy je v královských účetních knihách uveden prodej ječmene klášteru za účelem výroby aqua vitae. Míní se, že vaření dorazilo do Skotska z Irska někdy v 6. století. Přesný rok však není znám, ale ví se, že spolu s pálením se vybíraly i poměrně vysoké daně z této činnosti. Kvůli daním se také rozšiřovala výroba whisky načerno a proti tomuto „trendu“ zasahovali speciální výběrčí daní a hledači „černých“ palíren. S výběrem daní se započalo v 17. století. Daně byly také hlavním důvodem, proč se palírny vyskytovaly hlavně na odlehlých místech. V 19. století napomohl technickému rozvoji palíren pokrok dopravy a infrastruktury, základní způsoby varu však zůstaly stejné.\n\nToto slovo je odvozeno z gaelštiny, z výrazu \"„uisge beatha“\" (\"lat. \"), což v překladu znamená „voda života“, nebo také „živá voda“. Časem se tento název zkrátil a začal se vyslovovat \"usky\", což už je kousek k odvozenině whisky.\n\nExistuje dvojí způsob psaní názvu tohoto destilátu, přičemž obecně platí, že výraz whiskey se používá pro produkty vyrobené v Irsku (irská whiskey) a ve Spojených státech amerických (), naproti tomu ve Skotsku, Kanadě a většině ostatních zemí se píše whisky. V angličtině se používá výraz „Scotch“ nebo „Scotch whisky“ (nikoli ), ale ve Skotsku pouze „whisky“.\n\nVoda: Nejdůležitější součástí procesu vaření a výroby skotské whisky je voda. Voda by měla být skotská, přímo z vřesoviště. Měla by protékat březovými kořeny a rašelinou. Jenom taková voda dává při pálení a filtrování whisky tu předepsanou barvu, vůni a chuť. Pro palírnu je voda prvořadou záležitostí a není nijak neobvyklé, že palírny vykoupí všechny pozemky v okolí vlastního vodního zdroje. Tím se snaží zabránit jakékoli kontaminaci půdy, respektive vody. Skotské palírny většinou používají měkkou vodu s malým procentem minerálů. Nepsaným pravidlem je délka doby strávené v podzemí, čím déle, tím lépe.\n\nObiloviny:\n\nSkotská sladová whisky se vyrábí zásadně z ječmene. Od 60. let 20. století se používala odrůda , která vytváří ořechovou, tělnatou příchuť a která je odborníky vnímána jako nejkvalitnější, a tudíž nejvhodnější pro výrobu whisky. Přesto jako odrůda je velmi málo výnosná, což vedlo k tomu, že ve většině palíren ji nahradily výnosnější odrůdy ječmene. Ten se namočí ve vodě a poté se rozprostře na podlaze sladovny a nechá se naklíčit. Ječmen se pravidelně obrací, aby se předešlo zapaření. Dříve se používaly dřevěné lopaty, kterými se ječmen vyhazoval do vzduchu. Tento proces se odehrával ve sladovně poblíž pecí. Během klíčení se v zrnech ječmene aktivují enzymy, které štěpí škroby na zkvasitelné cukry. Po šesti až sedmi dnech klíčení se ječmen, kterému se nyní říká \"zelený slad\", usuší v peci, aby se zabránilo dalšímu klíčení. Teplota pece se udržuje na 70 °C, neboť při větší teplotě by se enzymy zničily. Ve Skotsku se k vytápění pece často používá rašeliny, která pak dodává whisky charakteristickou kouřovou chuť. Je třeba také upozornit, že v současné době si mnohé palírny již slad samy nepřipravují, ale kupují jej od specializovaných výrobců, stejně jako ne veškerý ječmen se suší nad ohněm z rašeliny.\n\nVysušený slad se pomele na hrubou mouku () a smíchá se v ocelové kádi s horkou vodou (67 °C – 68 °C). Kvalita čisté skotské vody je nesmírně důležitá, neboť výsledná chuť whisky je ovlivněna i tímto faktorem. Charakter vody totiž ovlivňuje nejen hornina, v níž pramení, ale i krajina, kterou protéká, než se dostane do palírny (protéká-li například horninou bohatou na minerály, výsledná chuť whisky je poté ostřejší; protéká-li lučinami, vřesovišti, kapradinou či rákosím, výsledná chuť může mít bylinnou, trávovou či květinovou příchuť). Směs sladu a vody se bez přestání míchá, čímž se umožní přeměna škrobu v cukr. Produktem tohoto procesu je cukernatá kapalina (). Po odčerpání první várky se přidá voda vyšší teploty a proces se opakuje. Zbytky mouky usazené na dně kádě () se následně zpracovávají na krmivo pro dobytek. Tato „odpadová“ výroba přináší firmám druhotné zisky.\n\nCukernatá kapalina (, rmut, nebo též sladina) se nechá ochladit na 20 °C, přečerpá se do velikých dřevěných kádí (), kde probíhá fermentace, a přidají se fermety – kvasinky (zjednodušeně – kvasinky jsou organismy, které se živí cukrem a produkují alkohol). Vedlejším produktem je malé množství sloučenin (zvaných ), které dávají whisky ojedinělou chuť. Každá fermentační hala má své vlastní kvasinky, které tvoří charakteristické, zejména ovocné a kořeněné chuti a vůně. Výslednou chuť a vůni ovlivňuje i materiál, z něhož je kvasná nádoba vyrobena. Ve dřevě, z něhož jsou většinou kvasné nádoby vyrobeny, se uchovává vlastní mikroflóra, která je vedle mikroklimatu palírny a jejího okolí pro každou jednotlivou palírnu naprosto jedinečná.\n\nBěhem kvašení se též uvolňuje oxid uhličitý, což má za následek, že obsah kádě velmi výrazně pění. Případnému přetečení zabraňují otáčivé štíty, které rozrušují vznikající pěnu. Zhruba po dvou dnech je kvašení u konce a polotovar () nyní obsahuje 6–8 % alkoholu.\n\nPro destilaci skotské sladové whisky se používá tzv. \"periodicky pracující destilační přístroj\" (pro výrobu obilné whisky, která se používá pro přípravu , se používá průmyslového nepřetržitě pracujícího kolonového destilačního přístroje). Tvar destilačního přístroje se liší oblast od oblasti. Jeho tvar nicméně nejspíše jistým způsobem ovlivňuje vlastnosti a výslednou charakteristiku whisky, a tak se každá palírna stará o to, aby se tvar kotle nezměnil (traduje se dokonce, že pokud již musí dojít k výměně přístroje, jsou u nového vyklepávána, případně záplatována stejná místa jako u přístroje předchozího). Během destilace se kotle zahřejí těsně pod bod varu vody. Alkohol a jiné sloučeniny se začnou vypařovat a stékat hrdlem destilačního kotle buď do kondenzátoru, nebo do měděné spirály ponořené do tekoucí studené vody. Při tomto procesu se páry srazí zpět do tekutého stavu.\n\nWash se destiluje dvakrát (u některých skotských palíren však i třikrát), nejprve ve větším kotli, kde se oddělí alkohol od vody, kvasinek a jiných odpadů (ani tento odpad nepřijde vniveč – opět se zpracuje jako krmivo pro dobytek, který je potom vzhledem k nízkému obsahu alkoholu i veselejší…). Vzniklému destilátu se nyní říká lehké víno, kde se obsah alkoholu pohybuje okolo 20 %. Tímto je výsledná tekutina připravena ke druhé destilaci. Během této fáze se nejprve vypaří těkavější alkoholy (foreshots), které stejně jako závěrečné, olejnaté alkoholy, musí být odčerpány zpět do kádě s lehkými víny další várky, kde jsou promíchány a připraveny k nové destilaci. Pouze ten nejčistší destilát () se shromáždí v bezpečně uzamčené nádrži. Tato část destilátu má okolo 68–70 % alkoholu.\n\nVšechen destilát musí projít bezpečně uzamčenou nádrží. Klíče od této nádrže má pouze jmenovaný zaměstnanec celní správy či výběrčí daní. Lihovarník se musí při rozhodnutí, kdy začít stáčet nejkvalitnější část destilátu () do sudu, spoléhat pouze na svou léta střádanou zkušenost.\n\nPo této destilaci se někdy nehotová whisky mísí s vodou. Voda a její vlastnosti jsou také nesmírně důležité pro konečnou chuť.\n\nWhisky dozrává pouze v sudech, nikoliv v láhvi (koupíte-li si láhev dvanáctileté whisky a necháte-li si ji doma dvacet let, máte stále láhev dvanáctileté whisky, nikoliv dvaatřicetileté whisky). Ke zrání skotské whisky se používají zásadně již použité sudy (nejčastěji po bourbonu, sherry, skotské whisky, občas i po portském, rumu či dokonce například po vínu cabernet sauvignon).\n\nPodle zákona musí všechna skotská whisky zrát minimálně tři roky, nicméně většinou se nechává zrát nejméně osm, zpravidla však deset, dvanáct, patnáct, jednadvacet, ale třeba i více let. Opět záleží na výrobci. Obecně platí, že čím starší, tím je whisky kvalitnější a dražší. Při zrání se průměrně ročně odpaří 2 procenta objemu (jedná se o tzv. \"andělský podíl\"), takže množství vyrobené whisky se počítá až při stáčení do lahví, kdy také samotné zrání končí. Daň z whisky se platí až z konečného množství v lahvích.\n\nDnešní výrobu whisky v průměrné palírně stačí obsloužit tři pracovníci za směnu, neboť i zde proběhla modernizace výrobních postupů.\n\nV roce 2005 vydala Asociace skotské whisky () nová pravidla pro pojmenování druhů skotské, jež mezi odbornou veřejností způsobily spíše rozpaky. Nicméně 17. listopadu 2009 byl přijat nový zákon, který přesně definuje, co je whisky, včetně povoleného názvosloví.\n\nZákladní druhy jsou „obyčejná – jednodruhová“ () a „vícedruhová“ (). Single pochází pouze z jedné destilerie, kdežto blended je smíchána ze dvou i více druhů skotské whisky.\n\n\"Základní dělení je na\":\n\nTímto zákonem je navíc výslovně zakázáno používat výrazy, jako je např. vatted whisky apod.\n\n\"Pevnina:\"\n\n\n\"Ostrovy\":\n\nSkotská má u zákazníků veliký ohlas, jež přivedla spolu s kvalitou tento druh whisky na vrchol mezi spotřebiteli. Po celé Zemi lze zakoupit skotskou whisky jak v supermarketech, tak ve specializovaných prodejnách, kde se lze často dozvědět informace jak o historii, tak o výrobě a skladování nebo o správném konzumování.\n\nMnoho palíren umožňuje prohlídky přímo výrobních prostorů ve Skotsku, kde lze kromě ochutnávky nakoupit i mnoho věcí spojených s whisky, které jsou jinde často těžko k dostání.\n\nPodle skotské whisky obdržel svoji neformální přezdívku (\"Scotty\") také dosud největší známý exemplář dravého dinosaura druhu \"Tyrannosaurus rex\", objevený na území kanadské provincie Saskatchewan 16. srpna roku 1991. Když vědci a jejich spolupracovníci večer slavili svůj objev, měli k dispozici právě lahev skotské whisky, podle které tohoto obřího jedince o délce 13 metrů a hmotnosti necelých 9 tun pojmenovali.\n\n\n\n"}
{"id": "146249", "url": "https://cs.wikipedia.org/wiki?curid=146249", "title": "Borat: Nakoukání do amerycké kultůry na obědnávku slavnoj kazašskoj národu", "text": "Borat: Nakoukání do amerycké kultůry na obědnávku slavnoj kazašskoj národu\n\nBorat: Nakoukání do amerycké kultůry na obědnávku slavnoj kazašskoj národu (v originále podobně špatnou angličtinou \"Borat: Cultural Learnings of America for Make Benefit Glorious Nation of Kazakhstan\") je americká filmová komedie, fiktivní dokument, v němž britský komik Sacha Baron Cohen cestuje v roli kazašského reportéra Borata po USA.\n\nAmerická premiéra proběhla 3. listopadu 2006, česká 24. listopadu. Film, který měl již předem kultovní status díky popularitě dřívějších Cohenových televizních pořadů, měl velký divácký úspěch a řada recenzí ho označila za nejlepší komedii roku a přelomové dílo. Film se nevyhýbá sexuálním ani rasovým narážkám silného ražení, proto se stal trnem v oku nejen nejvíce „postižených“ Kazachů a Američanů, ale i Židů, Romů, feministek či homosexuálů.\n\nBorat Sagdijev, populární 34letý reportér, se vydává spolu se svým přítelem Azamatem Bagatovem (Ken Davitan) do \"nejskvělejší zemi na světě\" na příkaz fiktivního ministra informatiky Kazachstánu, aby natočil dokumentární film. Opouští svou matku, svoji ženu Oksanu a ostatní lidi z vesnice. K Boratovi se přidal nejen jeho kamarád a producent Azamat, ale také jeho mazlíček, kuře, Bů-Ká.\n\nV Americe pak Borat vedl rozhovory s místními obyvateli, kteří věří že je cizinec. Když dorazí do New Yorku, uvidí epizodu Pobřežní hlídky a okamžitě se zamiluje do Pamely Anderson. Když později mluví s feministkami (a potichu se směje jejich cílům), naučí se Pamelino jméno a zjistí, že žije v Kalifornii. Boratovi v ten moment dorazí telegram, že jeho žena byla znásilněná a zabita medvědem. Rozhodne se, že pojede do Kalifornie a Pamela se stane jeho ženou. Borat pak skeptickému Azamatovi výlet do Kalifornie ospravedlní tím, že mu namluví, že je Pearl Harbor právě v Kalifornii. Protože má ale Azamat obavy z opakování útoků z 11. září a věří, že je zavinili Židé, nechce letět. Borat se tedy přihlásí do řidičského kurzu a koupí na cestu napříč státy rozpadající se zmrzlinářské auto.\nKdyž Borat zazpívá Kazažskou státní hymnu (falešnou) na melodii americké hymny, lidi tím rozzuří, neboť v té písni vychválí Kazachstán a pomluví ostatní asijské země.\nBěhem cesty získá knížku o Pobřežní hlídce a pokračuje v natáčení dokumentu pro domovský Kazachstán, kdy potkává politiky a další osobnosti. Borat s Azamatem přespí u rodiny, pronajímající pokoje hostům, ale jsou ohromeni skutečností, že jejich hostiteli jsou Židé. Obávají se, že by je tito Židé mohli zabít, tak utečou raději pryč. Azamat radí vrátit se do New Yorku, kde žádní podle jeho názoru nejsou, ale Borat se místo toho pokouší koupit zbraň na ochranu před Židy. Neuspěje, protože není americkým občanem. Borat na to odpověděl, že když si nemůže koupit zbraň, sežene si na ochranu medvěda, kterého pojmenuje po své zesnulé ženě.\n\nPozději navštíví soukromý jídelní klub na jihu USA, na kterém (neúmyslně) uráží nebo jinak poškodí hosty, odkud ho nakonec vyhodí, protože tam ukazoval Luenell, černošskou prostitutku, na stole a předem se nezeptal, jestli si ji smí pozvat na večeři. Borat se s ní spřátelil a ta se ho zeptala, má-li už nějaký vztah a zdali by ji chtěl. Ten ji laskavě odmítnul, že už je do někoho zamilován. Borat pak navštívil starožitnictví, kde, ač neúmyslně rozbil plno památek, skla a nádob, než ho provozovatel obchodu vyhodil. Rozbité zboží stálo 425 dolarů a to bylo skoro všechno co Borat měl.\n\nCesta byla přerušena, když Borat vyšel z koupelny a přistihl Azamata při masturbaci nad obrázkem Pamely Anderson v knížce \"Pobřežní hlídka\". To Borata rozzuřilo a ze vzteku odhalil svému příteli skutečný motiv jízdy do Kalifornie. Azamat se také rozzuřil, že mu Borat o Kalifornii lhal a situace vyvrcholila nahou rvačkou s homosexuálním podtextem. Nakonec skončili rvoucí se v sále, kde oba od sebe odtrhla přivolaná stráž. V důsledku toho konfliktu opustil Azamat Borata a sebral i jeho pas, všechny peníze a jejich medvěda. Medvědova hlava je později vidět na ledničce v pokoji motelu Azamata.\n\nBorat pokračoval v cestě do Kalifornie sám a potkal členy opilého bratrství: Anthonyho, Justina a Davida z University of South Carolina. Když Borat odpověděl, proč jede do Kalifornie, pustili mu pornografické video s Pamelou. Borat byl otřesen a poté, co opustil studenty, spálil knihu Pobřežní hlídky a omylem spálil i svou zpáteční letenku do Kazachstánu. Jak se teď dostane domů? Dorazil na mši jedné místní křesťanské komunity, kde znovu získal svoji víru, odpustil Azamatovi i Pamele, a vydal se svého přítele hledat. Nakonec ho našel v obleku ve stylu Olivera Hardyho (ale Borat si myslel, že je oblečen jako Adolf Hitler) a usmířili se. Azamat pak Boratovi prozradil, že zjistil, kde Pamela bude.\n\nBorat tedy přišel čelit Pamele Anderson tváří tvář na autogramiádě na Virgin Megastore, kde se ji pokusí požádat o ruku. Pamela se nenechala vyvést z míry \"domnělým fanouškem\" a odbyla ho, že by to bylo \"další potentované manželství\". Borat se ji tedy rozhodl po autogramiádě sledovat a unést ji dle \"domácí tradice\" v pytli, ale nakonec ho zadržela ochranka.\n\nBorat si tedy místo Pamely vzal za ženu Luenell a vrátil se s ní zpět do Kazachstánu, do své rodné vesnice. Film končí pravou kazašskou vlajkou a falešnou hymnou Kazachstánu, ale ne té verze, kterou zpíval Borat v Americe, na melodii její hymny.\n\n\n\n\n\n\n"}
{"id": "146250", "url": "https://cs.wikipedia.org/wiki?curid=146250", "title": "Ernst von Salomon", "text": "Ernst von Salomon\n\nErnst von Salomon (Ernst Friedrich Karl von Salomon; 25. září 1902 Kiel – 9. srpna 1972), byl německý spisovatel a jeden z pachatelů atentátu na ministra zahraničí Walthera Rathenaua.\n\nNarodil se v Kielu v rodině policejního úředníka. Od roku 1913 byl kadetem v Karlsruhe a Berlíně-Lichterfelde; od roku 1919 sloužil v oddílech Freikorps v Pobaltí a Horním Slezsku.\n\nV roce 1922 byl odsouzen k pětiletému vězení za účast na spiknutí vedoucímu k zavraždění Walthera Rathenaua. V květnu roku 1927 dostal další pětiletý trest pro pokus fémové vraždy, ale už v prosinci téhož roku byl propuštěn.\n\nV letech 1933 až 1945 Salomon odmítl Hitlerův režim, zůstal striktně apolitický a věnoval se především psaní pro film. Byl scenáristou velkofilmu \"Carl Peters\" z roku 1941, s Hansem Albersem v hlavní roli. Od roku 1945 do roku 1946 byl internován Američany. V padesátých letech napsal další scénáře, k filmové trilogii \"08/15\" (1954/55) a k filmu \"Liane, das Mädchen aus dem Urwald\" (1956).\n\nSalomon zemřel v Stöcktu poblíž Winsenu.\n\n\n\n"}
{"id": "146257", "url": "https://cs.wikipedia.org/wiki?curid=146257", "title": "Živce", "text": "Živce\n\nŽivce jsou skupinou horninotvorných minerálů z oddělení tektosilikátů. Tvoří až 60 % zemské kůry. Živce se dělí podle chemického složení na:\n\nNa minerály uvedených řad se nahlíží jako na tuhé roztoky draselného živce (K-živce, KAlSiO), albitu (Na-živce, NaAlSiO) a anortitu (Ca-živce, CaAlSiO). Tuhé roztoky draselného živce a albitu jsou nazývány sodno-draselnými živci (čili alkalickými živci), roztoky mezi albitem a anortitem jsou nazývány sodno-vápenatými živci (čili plagioklasy). Draselný živec se s anortitem mísí jen omezeně, mezera mísitelnosti je v celém rozmezí teplot obvyklých v prostředí zemské kůry. Minerály z řady draselno-barnatých živců se v přírodě vyskytují poměrně vzácně.\n\nAutorem českého a slovenského názvu živce je Jan Svatopluk Presl.\n\nŽivce krystalizují z magmatu a jsou součástí jak intruzivních tak extruzivních hornin, jsou přítomny v mnoha metamorfovaných horninách. Vyskytují se jako kompaktní minerály či jako nerostné žíly. Živce jsou alumosilikáty (hlinitokřemičitany), jejich strukturu tvoří tetraedry SiO a AlO. Jsou dokonale štěpné ve dvou rovinách, které jsou na sebe kolmé nebo téměř kolmé. Rozpadají se na fylosilikáty.\n\nV případě, že se v době vzniku v tavenině nachází málo SiO, tak dochází ke vzniku foidů.\n\nSlovo živec zavedl do češtiny a potažmo slovenštiny Presl – veden nejspíše skutečností, že živce při svém rozpadu uvolňují do půdy živiny. Anglický a ruský název (anglicky \"feldspar\", rusky \"polevoj špat\") je odvozen z německého \"Feld + Spat\" (polní + hlušina).\n\nDraselný živec vykazuje polymorfii, takže se vyskytuje ve třech krystalických modifikacích, a to jako monoklinický sanidin, triklinický ortoklas a rozdílně triklinický mikroklin. Sanidin je stabilní při nejvyšších teplotách a mikroklin při teplotách nejnižších.\n\nPerthit je typickou texturou sodno-draselných živců. Textura je způsobena odmíšením – rozpadem původní hmoty na dvě fáze odlišného složení – při ochlazování. Perthitové textury v alkalickém živcích mnoha žul jsou natolik hrubé, že jsou viditelné pouhým okem. Podle velikosti odmíšenin se rozlišuje makroperthit, mikroperthit a kryptoperthit.\n\nChemické složení plagioklasů (= směsných pevných roztoků albit-anortit) je základem pro jejich třídění na: \n\nU prostředních (nekrajních) složení plagioklasů může dojít k odmíšení na dva živce odlišného složení při ochlazování, avšak difúze v plagioklasech je mnohem pomalejší než v sodno-draselném živci a odmíšená zrna jsou příliš jemná na to, aby se dala rozlišit optickým mikroskopem. Mezery mísitelnosti v plagioklasových tuhých roztocích jsou ve srovnání s mezerou mísitelnosti u sodno-draselných živců komplikovanější.\n\nHra barev u některých živců se složením labradoritu je způsobena velmi jemnozrnným lamelárním odmíšením.\n\nŽivce jsou surovinou při výrobě keramiky a při výrobě glazur, užívají se pro termoluminiscenční a optické datování v geologii a archeologii. Významnou úlohu hrají v klasifikaci magmatických i metamorfovaných hornin.\n\n"}
{"id": "146261", "url": "https://cs.wikipedia.org/wiki?curid=146261", "title": "Zdvihový objem", "text": "Zdvihový objem\n\nZdvihový objem je část pracovního prostoru všech válců v pístovém motoru s přímočarým vratným pohybem pístu, vymezený horní a dolní úvratí. Zdvihový objem neznamená celkový objem pístového motoru, protože i v horní úvrati pístu zůstává část pracovního prostoru s nenulovým objemem. Tento prostor nazýváme kompresní prostor. Proto se dá zdvihový objem definovat i jako rozdíl objemů pracovního prostoru mezi dolní a horní úvratí.\n\nZdvihový objem se označuje V a závisí od vzdálenosti mezi úvratěmi tzv. zdvihu (odtud název) a průmětu plochy pístu do roviny kolmé na osu jeho pohybu. Udává se v jednotkách objemu, prakticky nejčastější v litrech nebo krychlových centimetrech. \n\nJestliže předpokládáme kruhový průřez pístu, použitý u většiny pístových strojů, potom platí:\n\n\nZdvihový objem se používá na porovnávání velikosti pístových strojů, protože je to veličina, na které přímo závisí výkonové parametry stroje.\n\nKdyž se vybrané parametry pístového stroje vydělí zdvihovým objemem, získáme tak porovnávací parametry, pomocí kterých můžeme porovnat navzájem i stroje různých velikostí. Příkladem takového parametru je litrový výkon – podíl výkonu a zdvihového objemu, vyjádřeného v litrech.\n"}
{"id": "146262", "url": "https://cs.wikipedia.org/wiki?curid=146262", "title": "Léda", "text": "Léda\n\nLéda (starořecky \"Ληδα\" \"Léda\", latinsky \"Leda\") je řecké mytologii manželka spartského krále Tyndarea, milenka Dia a matka Kastóra a Polydeuka - Dioskúrů, Heleny a Klytaimnéstry. Život této královny je kladen do doby nejvýznamnějších řeckých mýtů – její manžel získal svůj trůn díky Héraklovi, Dioskúrové pluli spolu s Argonauty a obě její dcery byly manželkami hrdinů Trojské války.\n\nZa Lédina otce je všeobecně označována za dceru aitólského krále Thestia, který poskytl útočiště Tyndareovi, který byl vyhnán svým bratrem ze Sparty. Za její matku a Thestiovu manželku bývá označována Eurythemis nebo Laofonté, za sestru Althaia. Eumélos z Korintu však označuje za její rodiče Sysifa a Panteiduii, Alkmán zmiňuje pouze otce a to Glauka, není však jasné který nositel tohoto jména je myšlen.\n\nAčkoliv se její slavné děti objevují již v Iliadě a Odysseii, pravděpodobně nejstarším dochovaném díle řecké literatury, samotná Léda v Homérově díle jmenovitě zmiňována není. Její jméno se objevuje až v o něco mladších Homérských hymnech a v díle Terpandera kde je označena za za matka Dioskúrů, jako matka Klytaimnéstry je zmiňována až Aischylem a jako matka Heleny Dionýsiem I. Syrákúským, u kterého se poprvé objevuje motiv že Léda vyseděla Helenu z vejce. V dalších zdrojích se objevují i jiné Lédini děti: dcery Timandra, Foibé a Fylonoé.\n\nS Lédou se v podobě labutě spojil Zeus, ale v otázce které děti zplodila s ním a které se svým manželem se prameny liší. V Homérově díle a mnoha dalších zdrojích jsou Kastór, Polydeukés i Helena označováni za Diovy děti, zatímco Klytaimnéstra je vždy označována za dceru Tyndareovu. Zároveň však jsou oba Dioskúrové, často v téže zdrojích označováni, jako \"Tyndaridai\" „Tyndareovci, Tyndareovi synové“ a v jiných zdrojích, například Pseudo-Apollódorově Bibliothéce nebo Hyginových \"Fabulae\", má každý z Dioskúrů jiného otce, Polydeukés Dia a Kastór Tyndarea. U Pseudo-Apollódora se také objevuje podání že bohyně Nemesis utíkající z Diovy náruče se proměnila v husu, přičemž Zeus se proměnil v labuť a z následného spojení Nemesis počala vejce. Vejce poté nalezl mezi stromy pastýř a svěřil královně Lédě, které jej vyseděla a když se z něj Helena vylíhla přijala ji za vlastní. Toto podání o Helenině početí se objevuje i v eposu \"Kýpria\", u Lykofróna, Pausania a v Pseudo-Hyginově \"Astronomice\".\n\nLédino objetí s labutí bylo v antickém umění oblíbeným motivem a je známo z mnoha vázových maleb i reliéfů. Mezi další zpodobnění patří:\n\n\n"}
{"id": "146264", "url": "https://cs.wikipedia.org/wiki?curid=146264", "title": "Geometrický útvar", "text": "Geometrický útvar\n\nGeometrický útvar je souhrn geometrických objektů, nejčastěji bodů, přímek či rovin. Někdy se geometrický útvar definuje přímo jako množina bodů Euklidova prostoru. Často se slovní spojení \"geometrický útvar\" používá také pro určitý tvar či pro typ geometrického objektu, který je pojmenován (například bod, přímka, prostor, trojúhelník nebo čtverec).\n\nDalší příklady geometrických útvarů jsou křivka, prostorový úhel, mezikruží či fraktál. Uzavřenou oblast v rovině nazýváme obrazcem, v prostoru tělesem.\n\nJednoduché geometrické útvary byly známy již v paleolitu a podrobněji zkoumány ve všech antických civilizacích. Na vědecké úrovni se jim poprvé věnovali staří Řekové jako Eukleidés a další. V raném novověku René Descartes vynalezl souřadnice, což umožnilo vznik analytické geometrie a zkoumání útvarů algebraickými prostředky. 19. století postavilo matematiku na nové formální základy, z hlediska geometrie byl významný například vznik neeukleidovské geometrie a teorie množin.\n\nÚtvary ve třírozměrném prostoru se dělí na rovinné (rovinné křivky a obrazce) a prostorové (prostorové křivky, plochy v prostoru a tělesa). V analytické geometrii se vydělují lineární a kvadratické geometrické útvary podle stupně polynomu, který je popisuje. K základním vlastnostem útvarů patří jejich míra (délka, obsah, objem, povrch či obvod), dimenze, symetrie, souvislost nebo konvexnost. Geometrie zkoumá také vztahy mezi útvary, jako jsou shodnost, podobnost a další geometrická zobrazení.\n\nGeometrické útvary patří vedle čísel k nejstarším zkoumaným předmětům matematiky, jednoduchou představu o některých z nich měli lidé zřejmě již v paleolitu, starší době kamenné. V neolitu se pak různé útvary staly základem geometrické ornamentiky na více místech světa. Další rozvoj přišel s nástupem prvních států v Mezopotámii a Egyptě, kde se poznatky o útvarech využívaly v zeměměřičství a stavebnictví; Babylóňané již znali zvláštní případy Pythagorovy věty a egyptští geometři uměli počítat obsah trojúhelníka i kruhu, přičemž jejich odhad čísla pí byl asi 3,1605. K řadě poznatků se dospělo také ve starověké Indii a Číně.\n\nNa vědeckou úroveň povznesli matematiku staří Řekové, především Eukleidés, autor první axiomatické teorie. Geometrických útvarů se týká řada jejich poznatků a úvah. Jmenovat lze například platónská tělesa (Platón je popsal a uvažoval o jejich hlubším smyslu, zatímco Eukleidés dokázal, že žádná další takto pravidelná tělesa již neexistují), Zénónovy paradoxy o nekonečném dělení úsečky nebo Archimédovy myšlenky o výpočtu objemu těles, předjímající pozdější integrální počet. Útvarů se týkají také tři slavné problémy, které starověká matematika zanechala nevyřešené: trisekce úhlu, zdvojení krychle a kvadratura kruhu.\n\nVe středověku rozvíjeli geometrii především Arabové; vznikly trigonometrické tabulky a díky arabskému astronomovi al-Battánímu se objevily první poznatky sférické trigonometrie. V raném novověku rozvoj mechaniky podnítil zájem např. o výpočet těžiště. Přelomový byl Descartův objev souřadnic, který umožnil vznik analytické geometrie a řešení geometrických problémů algebraickou a analytickou cestou. K poznání geometrických útvarů tak bylo možno použít i diferenciální a integrální počet, který vznikl díky Newtonovi a Leibnizovi. Nové pohledy na geometrii umožnili v 19. století matematici jako Évariste Galois a Niels Henrik Abel (teorie grup, umožňující mj. analyzovat symetrie) či Nikolaj Ivanovič Lobačevskij a János Bolyai (neeukleidovská geometrie).\nTeorie množin, již založil Georg Cantor, umožnila jednotný pohled na mnoho oblastí matematiky i řešení řady problémů spojených s otázkami nekonečna.\n\nJako prostor, v němž geometrie pracovala, se po dvě tisíciletí bral výhradně prostor popsaný Euklidem v jeho \"Základech\", jehož teorii na konci 19. století axiomatizoval David Hilbert. V 19. a 20. století se postupně objevily alternativy, jmenovitě neeukleidovské geometrie, umožňující vystihnout mj. geometrii zakřivených ploch, a vícerozměrné prostory, vhodné např. pro popis časoprostoru.\n\n\nRovinné útvary jsou takové útvary, jež celé leží v jedné rovině. Mimo jiné jde o:\n\nProstorové útvary jsou útvary, které nelze vnořit do žádné roviny. Jsou to například:\n\nDále lze uvažovat i vícerozměrný prostor a v něm vícerozměrné útvary. Příkladem mohou být čtyřrozměrná platónská tělesa.\n\nAnalytická geometrie dělí útvary a své subdisciplíny podle stupně polynomů, popisujících útvar:\n\nKromě základních definičních vlastností, jako jsou tvar, rozměry a poloha útvaru v prostoru, lze zkoumat i další vlastnosti geometrických útvarů. Například to jsou:\n\nKromě obecných logických vztahů (existence, rovnost) používá Hilbertovská axiomatizace geometrie tři různé vztahy mezi geometrickými objekty:\n\nVedle shodnosti existují další geometrická zobrazení, zejména podobnost, afinní zobrazení a topologická zobrazení. Jelikož útvary jsou množiny, je možno o nich také hovořit množinovým jazykem a zkoumat například jejich průnik a sjednocení.\n\nNejčastěji geometrický útvar definuje přímo jako množina bodů Euklidova prostoru. Podle této definice je tedy například čtverec společný název pro nekonečně mnoho \"různých\" geometrických útvarů.\n\nJiné zdroje popisují geometrický útvar jako to, co je charakterizováno tvarem dané množiny, který se nemění u otočení a posunutí.\n\nV Ottově slovníků naučném je geometrický útvar popsán jako matematický objekt, který zachycuje tvar, velikost a polohu tělesa, nehledíce ale k jeho hmotě.\n\nExistují různá matematická zobecnění pojmu geometrický útvar. Topologie se zabývá vlastnostmi množin, které se nemění při spojitých transformacích a topologický prostor je zobecněním pojmu tvar. Vlastnosti geometrických objektů, které se nemění při difeomorfizmech studuje diferenciální topologie a vlastnosti, které se nemění při homotopiích, studuje algebraická topologie. Vlastnosti útvarů, které se zachovávají při různých transformacích, se nazývají \"invarianty\". V algebraické topologii jsou to například \"díry\" různých dimenzí (například kruh bez bodu má \"díru\", plný kruh nikoliv). Invarianty, které formalizují a popisují typy a počty děr, jsou \"homotopické grupy\" a \"homologické grupy\".\n\n"}
{"id": "146267", "url": "https://cs.wikipedia.org/wiki?curid=146267", "title": "Josef Dolista", "text": "Josef Dolista\n\nProf. Dr. Josef Dolista SDB, Th.D., Ph.D., LL.M., Doctor honoris causa, (* 20. března 1954) je katolický kněz a český teolog a filosof. Studoval také v Německu a v Itálii, kde obdržel titul doktor teologie. Je člen salesiánské kongregace. Jako teolog spolupracuje s Univerzitou Adama Mickiewicze v Poznani a zde také pravidelně přednášel do roku 2013. A jako filosof spolupracuje s Husitskou teologickou fakultou Karlovy univerzity a Filozofickou fakultou Trnavské univerzity v Trnavě.\n\nV letech 1999–2002 vykonával funkci děkana Teologické fakulty Jihočeské univerzity, v letech 2002–2010 učil etiku na Zdravotně sociální fakultě, několik let byl také vedoucí edičního oddělení. Od roku 2004 do roku 2008 byl souběžně rektorem Vysoké školy evropských a regionálních studií a předsedou redakční rady časopisu \"Auspicia\". Byl zakladatelem tohoto časopisu a je také autorem jeho názvu. V letech 2009 a 2010 působil jako vedoucí pobočky Vysoké školy zdravotně sociální sv. Alžběty – Bratislava. A dále v letech 2010 až 2013 byl vedoucím katedry filozofie a sociologie na Vysoké škole CEVRO.\n\nOd roku 2012 je vyučujícím na katedře filozofie na Filozofické fakultě ZČU v Plzni (vyučuje předmět duchovní dějiny Evropy) a přednáší na 1. lékařské fakultě v Praze. Založil v roce 2009 Nadaci Evropského vzdělávací centra na podporu studentů vysokých škol. Profesně se věnuje systematické filosofii a teologii, bioetice a tématům politicko-náboženským. Založil předmět \"bioetika\" na Zdravotně sociální fakultě Jihočeské univerzity.\n\nOd r. 2014 vykonává funkci profesora v Ústavě humanitních studií v lékařství na 1. lékařské fakultě UK v Praze.\n\nV letech 1987–1989 byl šéfredaktorem samizdatového salesiánského časopisu pro mládež \"Čtení do krosny\", předchůdce časopisu Anno Domini. V rámci této činnosti se stavěl proti prezentování církevní názorové plurality a diskuse a držel linii jednoznačného představování oficiální církevní nauky k povzbuzení a poučení mládeže.. V posledních 5 letech je členem mnoha redakčních rad. Např. Evangelická fakulta UK Praha, casopis \"Teologická reflexe\", v redakční radě časopisu ČAS - vydává Masarykovo demokratické hnutí, v redakční radě casopisu Homiletisch - Liturgisches Korrespondentzblatt - Neue Folge, v redakční radě Humanum, mezinárodní studia společenských věd, Waršava, v redakční radě Historická sociologie, Praha., v redakční a vědecké radě European Journal of Transformation Studies, Tbilisi, Georgia.\n\nOd roku 2010 je zvoleným členem předsednictva Masarykova demokratického hnutí (6.3.2010).\n\nKrajským soudem v Českých Budějovicích byl jmenován znalcem v oborech znalecké činnosti sociální vědy, školství a kultura, specializace religionistika, dále v oboru politologie, specializace náboženský extremismus, rasismus a fundamentalismus. Kromě monografií vydal velké množství dílčích odborných a vědeckých článků. V r. 2015 odměněn medailí Husitské teologické fakulty UK v Praze za rozvoj fakulty a medailí Masarykova demokratického hnutí za publikační činnost. Dne 14.12.2015 byl jmenován rektorem Univerzity Karlovy prof. MUDr. Tomášem Zímou, DrSc. do Vědecké rady Univerzity Karlovy v Praze s účinností od 1. ledna 2016. S účinností od 30.9.2016 jmenován předsedou Grantové agentury Univerzity Karlovy zpravodajem oborové rady Karlovy Univerzity. Dne 22.12.2016 ocenění děkanem 1. lékařské fakulty UK  prof. MUDr. Alexi Šedem, DrSc. za hodnocení studenty za jednoho z nejlepších pedagogů fakulty v ak. roce 2015/2016.\n\nPověřen členem oborové rady doktorského studijního programu v oboru bioetiky na 1. lékařské fakultě UK na návrh děkana 1. lékařské fakulty Univerzity Karlovy dne  10.5.2017.\n\nOd r. 2018 jmenován členem Bioetické komise Rady vlády České republiky pro vědu a výzkum.\n\nDne 12.8. 2019 obdržel Osvědčení Ministerstva obrany České republiky, že byl účastníkem odboje a odporu proti komunismu. \n\n\n\n"}
{"id": "146269", "url": "https://cs.wikipedia.org/wiki?curid=146269", "title": "Thestios", "text": "Thestios\n\nThestios (latinsky \"Thestius\") je v řecké mytologii aitolský král, syn krále Agénora nebo boha války Area.\nV mýtech nejsou uvedeny žádné hrdinské činy ani zásluhy, pyšní se však svými potomky: \n\nKrál Thestios poskytl útočiště Tyndareovi ze Sparty, když byl vyhnán svým bratrem. Tyndareós se posléze stal manželém Lédy a také nástupcem na královském trůnu ve Spartě. \n\n"}
{"id": "146275", "url": "https://cs.wikipedia.org/wiki?curid=146275", "title": "Californien", "text": "Californien\n\nCalifornien, slangově \"Kaliforňan\", je mobilní kolejový přejezd neboli kolejová spojka pro tramvajovou dopravu. Umožňuje vytvořit téměř kdekoliv na klasické tramvajové trati s uzavřeným kolejovým svrškem provizorní obratiště pro obousměrné vozy nebo dočasný svod obou směrů do jedné koleje a je tak možno provádět opravu mezizastávkových úseků na jedné z kolejí za provozu, toto řešení zároveň bývá doplněno mobilním světelným signalizačním zařízením pro řízení střídavého provozu na jednokolejném úseku. \n\nPřejezd sestává ze dvou výhybek, dvou přímých kolejových úseků a spojovací koleje. Pokládá a upevňuje se na povrch stávající tratě v přímém úseku bez sklonu. V místech návaznosti na její kolej tvoří jeho kolejnice nájezdové a sjezdové klíny. Rychlost jízdy tramvají přes Californien je omezena na 10 km/h, silniční vozidla přes toto místo přejíždět nemohou.\n\nTato výhybka je používána jak v Praze, tak i v Brně a Plzni. Jejím výrobcem je společnost KIHN S.A. z Lucemburska. V Česku se používají tyto kolejové spojky od roku 1995.\n\n\n"}
{"id": "146280", "url": "https://cs.wikipedia.org/wiki?curid=146280", "title": "Vysílač Liblice A", "text": "Vysílač Liblice A\n\nDvojice samonosných stožárů pro středovlnné vysílání vysílače Liblice A vysokých 150 m byla postavena v letech 1929 až 1931 poblíž Liblic, části města Český Brod.\n\nOd dubna 1958 odtud bylo šířeno časové vysílání (vysílač přesného času a kmitočtu) vysílačem OMA. 11. srpna 2004 byly věže odstřeleny a středisko zlikvidováno.\n\n\n"}
{"id": "146282", "url": "https://cs.wikipedia.org/wiki?curid=146282", "title": "Les Verts", "text": "Les Verts\n\nZačátky zelených ve Francii provázeli regionální odlišnosti a roztříštěnost, později soupeření jednotlivých skupin a stran. První kandidatura \"zelených\" v legislativních volbách proběhla v roce 1973: místní alsaská kandidátka nazvaná \"Ekologie a přežití\" obdržela 3,7% hlasů v obvodu. O rok později obdržel environmentalistický prezidentský kandidát René Dumont přes 300 tisíc hlasů (1,32 %). Pro posílení vlivu se roku 1977 některé ekologické skupiny spojily. Kandidát Brice Lalonde, vystupující jako kandidát \"Ekologie dnes\", získal v prezidentských volbách v roce 1981 přes 1,1 milionu voličských hlasů (3,85 %), ve druhém kole podpořil socialistu Mitterranda. V následujících parlamentních volbách nebyl žádný kandidát zelených zvolen (1,07% hlasů v prvním kole).\n\nV roce 1981 vznikla politická strana \"Zelení - Ekologická konfederace\", o rok později pak \"Zelení - Ekologická strana\" (jednalo se o dvě rozdílné strany). Ke vzniku jednotné strany došlo 25. ledna 1984, členská základna čítala okolo 1 100 lidí. Mimo \"Zelené\" ovšem existovaly i další konkurenční strany obdobné orientace, především \"Ekologická radikální dohoda\" (fr. \"Entente radicale écologiste\"; angažoval se v ní mj. i Lalonde). Negativní důsledky roztříštěnosti environmentalistů se projevily ve volbách do Evropského parlamentu, kdy Zelení získali 3,4 % hlasů a ERE 3,3 % hlasů. Ve volbách do Národního shromáždění 1986 nebyli ekologisté příliš úspěšní, zisk hlasů se pohyboval pouze těsně nad 1 %. V roce 1988 se o prezidentský post jako kandidát LV pokoušel Antoine Waechter, který v prvním kole získal 1,14 milionu hlasů (3,8 %). Mimořádné volby do Národního shromáždění ve stejném roce strana bojkotovala. Významného úspěchu dosáhli zelení v roce 1989: s 10,59 % hlasů vyslali 9 svých zástupců do Evropského parlamentu.\n\nI přes značný úspěch však stále nebylo environmentalistické hnutí ve Francii jednotné: v roce 1990 založil Brice Lalonde konkurenční stranu \"Ekologická generace\" (Génération écologie; původně napojenou na Socialistickou stranu, později inklinující k pravici), navíc ve straně samotné probíhal boj o budoucí směřování na politickém spektru (viz níže). Dočasná spolupráce nastala v roce 1993, kdy LV a GE podepsali pro parlamentní volby dohodu (1 volební obvod = 1 ekologický kandidát). Pro neúspěch (žádný mandát) se strana rozhodla pro přimknutí se k levici. V roce 1994 ztratili zelení své zástupce na evropské úrovni, kandidátka \"Ekologická unie pro Evropu\" obdržela jen 2,9 % hlasů.\n\nV prezidentských volbách 1995 kandidovala Dominique Voynetová s podporou rozličných levicových skupin, získala těsně nad 1 milion hlasů (3,32 %). V roce 1997 vstoupili zelení na půdu Národního shromáždění. Díky podpoře socialistů ve 2. kole získali 6 poslaneckých mandátů (6,8 % hlasů v prvním kole, tj. až 2/3 \"ekohlasů\"). Zelení se také poprvé stali součástí vlády: v levicové Jospinově vládě zastávala Voynetová post ministryně životního prostředí (některé její kroky vyvolaly vlny nevole mezi lovci a myslivci). V roce 1999 vedl zelenou kandidátku do voleb do Evropského parlamentu Daniel Cohn-Bendit, někdejší studentský vůdce z května 1968. Zelení získali 9,7 % a 9 mandátů. Na začátku třetího tisíciletí se aktivisté strany zapojili do antiglobalizačního hnutí na demonstracích v Praze a v Nice.\n\nV roce 2002 strana neuspěla ani v parlamentních volbách (3 mandáty, odchod do opozice), ani v prezidentských volbách (Noël Mamère obdržel 5,25 % hlasů). V roce 2004 pak víceméně obhájila své pozice na evropské úrovni: 7,4 % hlasů znamenalo 6 zelených europoslanců.\n\nV prezidentských volbách 2007 se kandidátkou zelených stala opět Dominique Voynetová, získala ale pouze půl milionu hlasů (1,5 %). V následující legislativních volbách obdrželi zelení 800 tisíc hlasů v prvním kole, celkově získali 4 poslance. Ti se zapojili do parlamentního klubu \"Demokratické a republikánské levice\" (Gauche démocrate et républicaine; tvořený dále komunisty a jinými zástupci radikální levice).\n\nVelkého úspěchu dosáhli Zelení ve volbách do Evropského parlamentu 2009: koalice Evropa Ekologie, utvořená se zástupci regionalistů i nezávislými osobnostmi, obdržela 2 802 950 hlasů (16,28 %) a 14 mandátů ze 72 přidělených Francii.\n\nZelení jsou součástí levicového bloku okolo Socialistické strany. Vedle nich ještě existují další strany environemntalistické orientace, které se od LV odlišují buď radikálnějšími ekologickými postoji nebo nesouhlasem s příklonem k levici. Jedná se především o Lalondovu pravicovou \"Ekologickou generaci\" (Génération écologie, GE), hlubinně ekologické \"Nezávislé ekologické hnutí\" (Mouvement écologiste indépendant, MEI) založené bývalým vysokým funkcionářem zelených Waechterem, nebo stranu \"Alternativy\" (Les Alternatifs), sdružující stoupence \"samosprávného socialismu\" a spolupracující s mládežnickou sekcí LV.\n\nPři založení měla strana okolo 1 100 členů, roku 1989 čítala členská základna okolo 4 300 členů (z toho jedna třetina byla mladší 30 let a věk 47 % členů se pohyboval mezi 31 a 45 lety). Do roku 1997 vzrostl počet členů na 6 500, roku 2001 pak na 9 500.\n\nKe konci 80. let zdůrazňovali tři priority: autonomie, solidarita a ekologie. Zelení kritizovali \"růstovou ekonomii\", vývoz zbraní a rozvoj nukleárních elektráren. Stavěli se proti nacionalismu, v němž spatřovali důvod válek, prosazovali přechod k postmateriální společnosti a \"ekomanagmentu\". Otázka vlastnictví nebyla považována za důležitou.\n\nVoliči LV pracovali většinou v resortu vzdělávání nebo vědy (v roce 1990: 35 % učitelé, 12 % zdravotní a sociální pracovníci, pouze 3 % dělníci). Z politických proudů se 37 % členů hlásilo k různým proudům levice, 19 % sympatizovalo s regionalisty, 17 % si přálo spolupráci s PSU (strana prosazující \"samosprávný socialismus\"), 21 % se nehlásilo k žádnému proudu a jen 3 % k pravici. Zelení také značně přitahovali dřívější nevoliče.\n\nNa začátku 90. let vyvrcholil spor o směřování strany: ortodoxně ekologickou frakci reprezentoval Antoine Waechter, levici reprezentoval Yves Cochet. Voynetová (a její platforma \"Zelení a pluralita\") reprezentovala střed. Po příklonu k Socialistické straně v roce 1993 Waechter stranu opustil.\n\nV programu pro prezidentskou kandidaturu v roce 1995 zdůrazňovala Voynetová potřebu poměrného volebního systému, referenda, volební právo pro přistěhovalce, dekriminalizace lehkých drog atd. Po vstupu do vlády zelení prosazovali zkrácení pracovního týdne nebo garanci rovnosti mužů a žen v ústavě. V roce 2001 schvalovalo 80 % členů účast ve vládě, 69 % se hlásilo k levici nebo k radikální levici, 8 % odmítalo dělení na levici a pravici.\n\nMládežnická odnož strany, organizace \"Mladí zelení\" (Jeunes Verts), je aktivní především ve velkých městech.\n\n\n\n\n"}
{"id": "146283", "url": "https://cs.wikipedia.org/wiki?curid=146283", "title": "Gerda", "text": "Gerda\n\nGerda je křestní norské jméno staroislandského původu. Vykládá se buď jako \"zahrada\" nebo \"ochránkyně, ochranitelka\". Podle slovenského kalendáře má svátek 19. května.\n\nGerdr, Gerdý, Gerdinka, Gerduška, Gery\n\n\n\n"}
{"id": "146288", "url": "https://cs.wikipedia.org/wiki?curid=146288", "title": "Metron", "text": "Metron\n\nMetron je bezpatkové písmo, který byl vytvořen v Československu roku 1973 pro systém pražského metra (dopravní podnik si písmo pro podzemní dráhu objednal již roku 1970). V této době byl použit pro celý orientační systém právě dokončovaného metra. \n\nPísmo se ve své první verzi vyznačovalo například nelomenými háčky, či hlubšími zářezy v místech, kde se setkávají šikmé linie se svislými či šikmými, nebo s křivkami. Kolmé ukončení tahů pak urychlovalo čtení.\n\nMetron se užíval až do roku 1985 na většině informačních prvků v metru, počínaje otevřením linky B se používá již jen pro vyznačení názvů stanic litým kovovým písmem zpravidla umístěným na stěnách za nástupištěm - jedinou výjimku tvoří stanice Depo Hostivař, ve které je zcela nepochopitelně užit jiný typ písma ve výrazně menší velikosti. Pro ostatní prvky informačního a orientačního systému se od 80. let používá modifikované písmo Helvetica, pro listové staniční hodiny bylo použito sesterské písmo Digita.\n\nTypograf Jakub Krč pro Lidové noviny písmo ocenil, podle něj bylo v době zavedení v navigačním systému metra na světové úrovni a úspěšná byla i pozdější úprava pro tisk. Krč jej označuje za jedno z nejkrásnějších bezpatkových písem a uvedl, že koncem 90. let jím byla v rámci módní vlny sázena řada časopisů zaměřených na mladé, progresivní lidi.\n\nPísmo Metron v cyrilici je použito ve stanici Pražskaja moskevského metra, její výstavby se zúčastnili čeští inženýři a architekti. Stanice vznikla v rámci Československo-sovětského přátelství, zatímco sovětští pracovníci budovali v Praze stanici Moskevská (dnes Anděl). Obě stanice měly představit styl stanic v „družebním“ městě.\n\nV roce 2014 Metron zdigitalizovali František Štorm a Marek Pistora.\n\nPodle názoru objednatele vytvořil písmo v letech 1971–1972 grafik a designér Jiří Rathouský, v roce 2010 však žalobu o přiznání autorství podal designér Petr Tučný. Tvrdí, že podklady pro písmo vytvořil v letech 1967–1968 a že Rathouský vytvořil pouze úzkou verzi písma jeho prostým stlačením. \n\nPetr Tučný v roce 2010 podal v zastoupení advokátem Antonínem Janákem k Městskému soudu v Praze žalobu, podle níž Dopravní podnik hlavního města Prahy užívá písmo neoprávněně a neautorským komolením jej dehonestuje. Původně Tučný hodlal po Dopravním podniku požadovat 5 milionů Kč, ale kvůli výši soudních poplatků žalobu omezil na stanici Kačerov a na 0,5 milionu Kč (jako tzv. pilotní žalobu) a s dalšími požadavky přijde až v případě úspěchu. Dědička Rathouského i právník DP se pozastavili nad tím, že Tučný přišel se svými nároky až po smrti Rathouského. V dubnu 2012 Petr Tučný zemřel. V květnu 2014 oznámil František Štorm, že se v soudním sporu fakticky nepodařilo vyvrátit autorství Jiřího Rathouského a že žalující strana ve sporu nepokračuje. Soudní spor o autorství písma skončil zpětvzetím žaloby dědici Tučného. Ze znaleckého posudku vypracovaného VŠUP vyplývá jednoznačný závěr, že autorem písma Metron je Jiří Rathouský. \n\n"}
{"id": "146290", "url": "https://cs.wikipedia.org/wiki?curid=146290", "title": "Vysoká škola evropských a regionálních studií", "text": "Vysoká škola evropských a regionálních studií\n\nVysoká škola evropských a regionálních studií, z.ú., je první soukromá vysoká škola v Jihočeském kraji sídlící v Českých Budějovicích. Působí od roku 2003 a poskytuje bakalářské vzdělání v oblasti problematiky regionů, managementu a marketingu, státní a veřejné správy a právní problematiky s tímto související.\n\nŠkola sídlí na Žižkově třídě v prostorách náležejících petrínům u růženeckého kostela, pobočku má i v Příbrami. Na škole studuje (prezenčně i dálkově) asi 600 studentů. Vysoká škola nabízí 3 bakalářské studijní obory. Bakalářský studijní obor Bezpečnostně právní činnost ve veřejné správě, Management a marketing služeb a Regionální studia. Všechny obory je možné studovat v prezenční i kombinované formě v Českých Budějovicích i v Příbrami.\n\nPůvodně se právně jednalo o obecně prospěšnou společnost.\n\n\n"}
{"id": "146292", "url": "https://cs.wikipedia.org/wiki?curid=146292", "title": "Dužnina (houby)", "text": "Dužnina (houby)\n\nDužnina je označení vnitřní části třeně i klobouku nebo celých plodnic hub. Podle jejího vzhledu, vůně, popřípadě konzistence, barvy a jejích změn v čase se některé druhy hub dají také rozeznávat. To má praktický význam nejen při houbaření.\n"}
{"id": "146293", "url": "https://cs.wikipedia.org/wiki?curid=146293", "title": "R1", "text": "R1\n\nSpojení písmene R a číslice 1 může mít různé významy:\n\n"}
{"id": "146294", "url": "https://cs.wikipedia.org/wiki?curid=146294", "title": "Dužina (rostliny)", "text": "Dužina (rostliny)\n\nDužina (též dužnina) je měkká vnitřní část plodu rostlin, skrytá pod slupkou. Úkolem dužiny je vytvořit vhodné prostředí pro semena. Dužina společně se semeny často tvoří plody – ovoce.\n\nDužina bývá často jedlá a chutná. Zvířata, která se dužinou živí, pomáhají roznášet semena rostliny na velké vzdálenosti (zoochorie).\n\n"}
{"id": "146295", "url": "https://cs.wikipedia.org/wiki?curid=146295", "title": "Polytetrafluorethylen", "text": "Polytetrafluorethylen\n\nPolytetrafluorethylen (zkráceně PTFE, také polytetrafluorethen) je fluorovaný polymer ze skupiny perfluorovaných sloučenin.\n\nJako první ho připravil chemik Roy J. Plunkett ve společnosti DuPont. Polytetrafluorethylen je známější pod svým obchodním názvem teflon. Dalšími používanými obchodními názvy polytetrafluorethylenu jsou Dyneon™ PTFE (v minulosti Hostaflon™) a Gore-Tex™ (PTFE membrány).\n\nPTFE patří do skupiny polyhalogenolefínů, kam patří např. i PCTFE — polytrifluormonochlorethylen. Patří k termoplastům, ačkoliv má některé vlastnosti, které jsou typické spíše pro reaktoplasty. Při pokojové teplotě je to bílá pevná látka s hustotou přibližně 2200 kg/m, což je u plastů jedna z nejvyšších hodnot. Teplota tání PTFE je přibližně 327 °C, ale jeho vlastnosti se mění již při teplotě 260 °C, nad teplotou 350 °C nastává rozklad, hoří při 500-560 °C.\n\nJe to polymer s vysokým kyslíkovým číslem (OI 95-98, jako samozhášivé polymery označujeme ty s kyslíkovým číslem větším než 21), což jej v zásadě řadí mezi nehořlavé polymery s velkým uplatněním na trhu.\n\nTeflon se na kovový povrch aplikuje ve formě prášku nebo kapaliny, která je následně vystavena teplotě až 400 °C po určitý čas a tím dojde k jeho vytvrzení a přilnutí k povrchu.\nTeflon lze aplikovat i na textilní vlákno. Textilie se pak stává vodoodpudivá, čehož se využívá například při výrobě teflonových ubrusů. Kapalina zůstává na povrchu takové textilie ve formě kuliček, které je možno jednoduše vysát.\n\nNejznámějším příkladem využití PTFE je v oblasti kuchyňského nádobí. Jedná se především o nepřilnavé pánve. V průmyslovém pekárenství se jedná o profesionální pečicí plechy. Pro své kluzné a antikorozní vlastnosti se PTFE používá i v automobilovém průmyslu a těžbě ropy pro nejrůznější závitové spoje či jiné povrchy které je nutné chránit.\n\nV textilním průmyslu jsou aplikovány PTFE rukávce na válcích, které zajišťují kluznost a nepřilnavost textilního materiálu k válcům. Nepřilnavá vrstva PTFE je také využívána v gumárenství pro různé formy. Typicky se jedná o formy na pneumatiky. Výrobky z PTFE se používají například jako těsnění.\n\nPyrolýza PTFE je detekovatelná již při 200 °C. Při ní vzniká několik fluorovaných plynů, které sublimují do prostředí. Studie na zvířatech ukazují nepravděpodobnost vzniku nějakého významnějšího zdravotního rizika těchto produktů při teplotách pod 250 °C (výjimkou jsou ptáci viz níže).\n\nVýpary, které se uvolňují při značném přehřátí PTFE (mimo běžnou oblast použití), mohou způsobovat symptomy \"horečky z polymerového kouře\" - chřipce podobné symptomy, které u člověka relativně rychle odeznívají (ale můžou být fatální pro velmi citlivý respirační systém ptáků - viz níže). Jedlé tuky a oleje používané v kuchyni začnou kouřit při přibližně 200 °C. Vznikající kouř dráždí oči, sliznice a případně může způsobit dýchací obtíže. Pokud není PTFE povlak na pánvi přehřívaný \"na sucho\" tak samotné přepalování smažících tuků včas indikuje nebezpečí přehřátí nádoby z PTFE. DuPont uvádí poměrně vysokou teplotu degradace svých nepřilnavých povlaků (260 °C) .\n\nPři výrobě PTFE se používá kyselina perfluoroktanová (PFOA), která byla v roce 2019 zařazena na seznam látek regulovaných (zakázaných) Stockholmskou úmluvou.\n\nEWP dlouhodobě brojí proti používání PTFE . Firma DuPont podle organizace Environmental Working Group už v roce 1981 zjistila v krvi sedmi zaměstnankyň podílejících se na výrobě teflonu výskyt amonné soli kyseliny perfluoroktanové (C8), která způsobuje potraty u krys. Několik dětí zaměstnankyň se pak narodilo s defekty očí. Samotná EWP ovšem přetiskuje také vyjádření firmy DuPont, že v prodávaných produktech se C8 nevyskytuje, protože je odstraněna v procesu výroby EWP, založená roku 1993, je silně kritizována pro svou zaujatost. Její kritika se ovšem opírá především o články Hanka Campbella a na stránkách American Council on Science and Health podporovaného společností Monsanto.\n\nPři mírné expozici výparům z PTFE se u ptáků vyskytuje dyspnoe, ataxie a deprese (dýchavičnost, poruchy koordinace a útlum). Při vyšších expozicích dochází k náhlým úmrtím. Pitevním nálezem jsou překrvené plíce . Největší výrobce PTFE uvádí na svých stránkách odpověď na otázku: \"Jsou výpary z přehřátí nepřilnavého nádobí nebezpečné pro ptáky?\"\n\n"}
{"id": "146296", "url": "https://cs.wikipedia.org/wiki?curid=146296", "title": "Štěpná jaderná reakce", "text": "Štěpná jaderná reakce\n\nŠtěpná jaderná reakce je jaderná reakce, při níž dochází k rozbití jádra nestabilního atomu vniknutím cizí částice (většinou neutronu) za uvolnění energie.\n\nKe štěpné jaderné reakci dochází u těžkých atomových jader (např. U) při jejich ostřelování neutrony.\n\nNeutron pronikne do jádra uranu, je absorbován a tím se předá tomuto jádru tolik energie, že se rozkmitá a rozdělí se většinou na dva odštěpky, které se od sebe velkou rychlostí vzdalují. Jsou však velmi brzy brzděny nárazy o okolní atomová jádra a jejich pohybová energie se mění na energii tepelnou.\n\nPři rozštěpení jádra uranu se rovněž uvolní dva až tři rychlé neutrony. Aby se zvýšila pravděpodobnost štěpení dalšího jádra, musíme tyto neutrony zpomalit (moderovat) pomocí srážek s moderátorem (často se používá voda, která slouží současně jako chladivo).\n\nPokud bychom však neutrony pouze zpomalovali a neregulovali jejich počet, došlo by k exponenciálnímu růstu počtu štěpení a k neřízené řetězové reakci – výbuchu. Pro záchyt přebytečných neutronů mohou sloužit například jádra atomů boru, který se ve formě kyseliny borité přidává do chladiva primárního okruhu. Štěpná reakce se také řídí pomocí tyčí absorbujících neutrony, které se buď zasouvají, nebo vytahují z aktivní zóny reaktoru.\n\nŠtěpení uranu 235 (případně uranu 238, plutonia a výhledově thoria) je využíváno zejména v jaderné energetice (jaderných elektrárnách), ve vojenství v principu jaderných zbraní a k jadernému pohonu.\n\nNuklidy podléhající při záchytu neutronu (libovolné energie) štěpné reakci (i když s nízkou pravděpodobností) se nazývají štěpitelné (angl. \"fissionable\").\nÚčinný průřez štěpné reakce je velmi závislý na druhu jádra i na energii neutronu. U mnoha nuklidů převažuje záchyt neutronu bez štěpení. Štěpitelnost neutrony vysoké energie je navíc nepravděpodobná, štěpné reakci výrazně konkuruje pružný a nepružný (s emisí fotonu) rozptyl neutronu na jádře. Důležitou skupinu proto tvoří nuklidy štěpitelné tepelnými neutrony (angl. \"fissile\"), u kterých neutron prakticky nevnáší do jádra žádnou energii kromě klidové (jeho kinetická energie je přibližně 0,025 eV) a pouhý záchyt neutronu tak stačí vyvolat takovou deformaci jádra, která vede ke štěpení. Až na několik výjimek do této skupiny patří nuklidy, pro jejichž protonové číslo \"Z\" platí\na neutronové číslo \"N\" navíc splňuje empirickou rovnici\nPouze 13 takových nuklidů (včetně dlouhožijících metastabilních izomerů) má poločas rozpadu aspoň 1 rok a je tak vhodných pro praktické využití: Th, U, U, Np, Pu, Pu, Am, Cm, Cm, Cm, Cf, Cf a Es. V přírodě se vyskytuje pouze U, dva další — U a Pu — lze množivou reakcí (záchytem neutronu) vyrábět z nuklidů s přírodním výskytem (Th a U). Dalšími záchyty neutronů se lze dopracovat ještě k Pu (z Pu přes Pu).\n\nŠtěpná schopnost paliva do jaderných reaktorů tak může být prakticky založena jen na nuklidech U, U, Pu a případně Pu.\n\nPoprvé bylo štěpení pozorováno roku 1938 německými chemiky Otto Hahnem a Fritzem Strassmannem (za nedoceněného přispění Lise Meitnerové) u izotopu uranu 235. V roce 1944 byla za tento objev udělena Nobelova cena za chemii.\n\nDlouho se spekulovalo, zda štěpná jaderná reakce mohla probíhat i jako přirozená reakce na Zemi v tzv. přírodních štěpných reaktorech, ve kterých se geologickými procesy nahromadilo dostatečné množství štěpného materiálu. V r. 1972 byl přírodní jaderný reaktor s již vyhaslou reakcí objeven v oblasti Oklo v Gabonu.\n\n\n"}
{"id": "146297", "url": "https://cs.wikipedia.org/wiki?curid=146297", "title": "Dálnice D0", "text": "Dálnice D0\n\nDálnice D0 (do roku 2015 \"rychlostní silnice R1\"), pojmenovaná vnější Pražský okruh, stavebním sdružením v minulosti označovaná jako SOKP (\"Silniční okruh kolem Prahy\"), je dálnice, která by v případě dobudování měla vytvořit vnější obchvat Prahy. Vychází z něj paprsčitě většina českých dálnic. První úseky byly otevřeny v roce 1984, pod názvem R1, s dobudováním celého Pražského okruhu se tehdy počítalo nejdříve v roce 2015. \n\nNa rozdíl od vnitřního Městského okruhu, jehož dílčí úseky dostaly různé oficiální uliční názvy, označení Pražský okruh je ve všech částech vedoucích územím Prahy zároveň i oficiálním názvem ulice. Označení Pražský okruh se používá na dopravním značení též pro označení stávajícího vedení II. městského okruhu v úsecích, kde ještě nebyl převeden na komunikaci dálničního typu. \n\nV roce 1998 se předpokládala cena stavby 31 miliard korun, v únoru 2005 se cena zvedla na 47 miliard korun a v roce 2009 Ministerstvo dopravy zveřejnilo, že na dokončení je třeba ještě 71 miliard korun. Mezitím byla část okruhu postavena. S dokončením se nyní počítá nejdříve k roku 2029.\n\nKilometr 0 se nachází jižně od Jesenice, přibližně v místě, kudy vedla stará silnice II/105. Stavba je rozdělena do jedenácti číslovaných úseků, plánované úseky jsou podbarveny červenou barvou.\n\nVýhledově se očekává, že nejzatíženější (přes 50 tisíc vozidel denně v jednom směru) zůstanou úseky 510, 516 a 517, v ostatních úsecích se odhaduje zátěž kolem 30 tisíc (28 až 36 tisíc) vozidel denně.\n\nV roce 1984 byly otevřeny první úseky: Satalice – Počernice (510/I) a Slivenec – Třebonice (515). Roku 1993 byl úsek 510 prodloužen až do Běchovic. V roce 2000 v Třebonicích navázal úsek 516 do Řep a v roce 2001 byl prodloužen úsekem 517 do Ruzyně. Od roku 2001 až do 20. září 2010 tak byly v provozu dvě oddělené části:\n\nDne 20. září 2010 dopoledne byl slavnostně otevřen a 21. září 2010 uveden do běžného provozu Jihozápadní segment (stavby 514, 513 a 512), který propojil stávající západní část okruhu z MÚK s ulicí K Barrandovu s dálnicí D4, Vesteckou spojkou, plánovanou D3 a brněnskou D1. Součástí je i Lochkovský most, Slavičí most, Lochkovský tunel o délce 1659 metrů a Radotínský most, jehož část přes údolí Berounky, o délce 2045 m, je považována za nejdelší mostní objekt v České republice. V části, ve které Radotínský most překonává Vltavu, je umístěna zavěšená Lahovická cyklolávka. Stavba 514 zahrnuje dvě křižovatky, MÚK Lochkov a MÚK Zbraslav se silnicí I/4. Na sousední stavbě 513 se nachází most přes Vltavu o délce 236 m (druhá část Radotínského mostu), tunel Šabatka (ekodukt) a Komořanský tunel o délce 1936 m. Mimoúrovňové křižovatky jsou tu čtyři: neveřejný sjezd MÚK Točná, MÚK Břežany (exit 4 či 5, nověji označovaný jako MÚK Písnice), MÚK Písnice (exit 3, nověji označovaný jako MÚK Vestec) a MÚK Jesenice. Současně byla zprovozněna první část tzv. Vestecké spojky, která spojuje Pražský okruh v MÚK Písnice s oblastí Vestce a bude jí možno prodloužit kolem vesnic Drazdy a Rozkoš až k D1. Odlehčí tak v budoucnu obcím mezi PO a Jižní spojkou od dopravy proudící do centra z plánované D3. Stavba 512 spojuje budoucí D3 a D1.\n\nÚsek Pražského okruhu a jeho nejvýznamnější mosty a tunely pojmenovala Rada hlavního města Prahy usnesením na svém jednání dne 12. října 2010.\n\nDobudováním tohoto segmentu je vytvořena alternativa k přetížené ulici K Barrandovu, Jižní spojce a Chodovské radiále, kam je dnes odváděna veškerá tranzitní doprava mezi Brnem a směry Chomutov, Karlovy Vary, Plzeň. Jihozápadní segment v masivní míře využívá k řízení dopravy telematické systémy.\n\nNa konci června 2010 schválilo ŘSD harmonogram, podle nějž byl nový úsek o délce 23 km ze Slivence do Jesenice zprovozněn 20. září 2010. V sobotu 18. září se měl u lahovické estakády konat den otevřených dveří, avšak kvůli nedokončenosti stavby a odstraňování závad byl program zredukován na úsek mezi cholupickým tunelem a Hodkovicemi.\n\nChybějící úsek 511 způsobuje od září 2010 spory a komplikace. Město Praha prosazuje od 21. září 2010 úplný zákaz vjezdu těžkých nákladních automobilů na Barrandovský most a přilehlou část Jižní spojky až k dálnici D1. To bude mít za následek, že tranzitní doprava od západu Čech (zejména z dálnice D5) směrem k hradecké dálnici D11 se bude od Modletic po D1 vracet směrem k centru města a Spořilovskou spojkou bude přejíždět na Jižní spojku a Městský okruh. Odpůrci zákazu vyjadřují obavy z přetížení nájezdů a sjezdů a nespokojenost s průtahem takové frekvence středem Spořilova. Do doby zprovoznění úseku 511 také zůstane uzavřena mimoúrovňová křižovatka u Dolních Břežan, aby se radiální pražská komunikace vedoucí zástavbou nestala dálničním přivaděčem.\n\nMimoúrovňová křižovatka byla zamýšlena také u křížení s Komořanskou ulicí. V polovině 90. let bylo plánováno napojení okruhu na stávající Komořanskou ulici. Kvůli její nedostatečné kapacitě Praha 12 prosadila vybudování nové komunikace KOMOKO, která má sloužit jako obchvat Komořan a měla vést přes přírodní lokalitu Modřanské laguny, proti čemuž protestovali ochránci přírody; místní obyvatelé se zase obávali hluku z estakády. Přes Pražský okruh byl za 110 milionů Kč vybudován most směřující na zamýšlenou novou komunikaci. Na most sice magistrát hl. m. Prahy vydal stavební povolení, avšak dosud nebylo řádně dokončeno územní řízení a odbor výstavby Prahy 12 podal v září 2010 magistrátu podnět k zahájení řízení o odstranění stavby. V těsném sousedství tohoto mostu a nedaleko portálu Komořanského tunelu je vybudován též ekodukt s názvem tunel Šabatka.\n\nDo září 2010 proběhla také rekonstrukce stavby 515 (mezi D5 a ulicí K Barrandovu), kde postupně v jednom a pak druhém jízdním pásu byl vyměněn povrch vozovky, zavedeno nové dopravní značení a další drobné úpravy. Dokončení rekonstrukce je plánováno spolu s dokončením Jihozápadního segmentu.\n\nS komunikací v části původně plánované krátké trasy JVK se však v různých podobách a pod různými názvy počítalo i nadále. Později se tato komunikace začala označovat jako Vestecká spojka. Její součástí má být křižovatka s Vídeňskou ulicí u Vestce a s dálnicí D1 u Újezdu. Občanská sdružení proti této komunikaci protestovala, neboť podle nich zvýšilo dopravní zatížení na D1 mezi Jižním Městem a Újezdem, což by „zvýšilo zatížení této oblasti exhalacemi a hlukem, což je neakceptovatelné z hlediska stávajícího obyvatelstva i budoucích obyvatel této oblasti.“ Chtějí, aby doprava v této části Prahy byla řešena jen sítí místních komunikací, která je ale dnes již na hranici své kapacity. Naopak většina obyvatel v dotčené oblasti stavbu Vestecké spojky podporuje, jelikož má odvést část dopravy z přilehlých městských částí a obcí a zlepšit dopravní situaci v tomto regionu.\n\nZ Vestecké spojky byl v roce 2010 (současně s otevřením úseku Pražského okruhu mezi dálnicí D1 a Slivencem) zprovozněn úsek dlouhý 1,6 km mezi Pražským okruhem (křižovatka Písnice) a kruhovou křižovatkou s Vídeňskou ulicí severně od Vestce. Další část spojky od Vídeňské ulice k dálnici D1 se v současnosti (rok 2015) nestaví.\n\nZahájení stavby úseku 511 (Běchovice – D1) je plánováno nejdříve na rok 2020 a dokončení na rok 2024. V jihovýchodní části Prahy proběhl a stále probíhá spor o trasování Pražského okruhu. Již od 70. let, kdy se začalo hovořit o potřebě okružní komunikace kolem Prahy, byla schválena trasa kolem Jižního Města a Petrovic. Po roce 1989 však už nebylo průchodné vést dálnici sídlištěm, začala vznikat občanská sdružení (např. Optim-eko), která se výstavbě dálnice přes hustě obydlené čtvrtě bránila. Tato tzv. krátká trasa (známá pod označením A, později JVK) by navíc vedla cenným přírodním územím Milíčovského lesa a Botiče.\n\nPosouzení vlivu na životní prostředí (EIA) bylo vydáno v listopadu 2002 a investiční záměr v roce 2010. Již bylo vydáno územní rozhodnutí, které bylo později zrušeno. Proti trasování D0 v oblasti zejména Běchovic je značná část obyvatel. U Běchovic se momentálně provizorně napojuje Štěrboholská radiála na D0, ale v budoucnu zde má vyrůst křižovatka šestiproudové D0 a čtyřproudové přeložky silnice I/12, což by omezilo další rozvoj Běchovic.\n\nŘeditelství silnic a dálnic již udělalo mnoho ústupků – přidalo protihlukové stěny, silnice bude v minimálně šestimetrovém zářezu – pokud ne, tak bude nasypán val a další.\n\nV březnu 2015 proběhlo veřejné projednání územního rozhodnutí na stavbu 511 a ŘSD předpokládalo, že zhruba do měsíce bude územní rozhodnutí vydáno. V dubnu 2015 však vešla v platnost novela zákona o EIA, která má za účel větší účast veřejnosti v řízeních přípravy a realizace stavby. ŘSD proto požádalo ministerstvo životního prostředí o potvrzení stanoviska, ale to nebylo vydáno. Předtím ŘSD předpokládalo zahájení výstavby v roce 2020 s termínem dokončení 2024. V listopadu 2015 však jeho mluvčí sdělila, že pokud Ministerstvo životního prostředí nepotvrdí platnost dokumentace EIA, ŘSD bude muset požádat o novou EIA a pak je předpokládaný termín přibližně někdy v letech 2025 až 2030.\n\nSeverozápadní část obchvatu v úseku Ruzyně – Březiněves byly vypracována v mnoha variantách, dokumentace EIA doporučila k realizaci variantu Ss (severní, řežská) nebo variantu J (jižní, suchdolská). Ministerstvo životního prostředí akceptovalo obě varianty; z hlediska vlivů na životní prostředí doporučilo variantu Ss a variantu J označilo jako krajní řešení, jehož realizaci lze připustit v případě, že projednání konceptu územního plánu velkého územního celku Pražského regionu vyloučí možnost realizace varianty Ss. Současný územní plán hlavního města Prahy a územní plán velkého územního celku Pražského regionu obsahují pouze variantu J.\n\nVarianta J, tedy stavby 518 a 519, Ruzyně – Suchdol a Suchdol – Březiněves (včetně monumentálního suchdolského mostu přes Vltavu, vyvolává ostré protesty občanů obcí a městských částí Prahy, přes které má přecházet. Odpůrci pražským magistrátem prosazované jižní varianty argumentují tím, že toto vedení okruhu bylo navrženo v 30. letech 20. století, tj. v době, kdy v oblasti Čimic, Bohnic a Ďáblic bylo jen řídké osídlení a množství aut bylo s dnešním stavem nesrovnatelné. Druhým argumentem je komplikovaný terén v místech přemostění vltavského údolí, vysoké náklady na stavbu, její dlouhá doba realizace a provozní nebezpečnost soustavy tunelů a patrových mostů na trase. Dále tvrdí, že jako nepřijatelná se zdá jedna z deklarovaných výhod varianty J – spojení tranzitní kamionové dopravy s vnitroměstskou dopravou. Tento souběh je údajně proti současným evropským normám. Oponenti prosazují variantu Ss, která má Vltavu překonat o 3,5 km severněji v prostoru mezi Libčicemi nad Vltavou a Řeží.\n\nS variantou Ss, která by měla překonávat Vltavu severně od Řeže, nesouhlasí občané obcí, okolo kterých má obchvat procházet. Mezi její odpůrce patří i vedení městských částí Praha 6, 7, 8 a 13. Odpůrci variantě vytýkají, že vede příliš daleko od města a je příliš dlouhá i pro tranzitní dopravu. Také namítají že tato varianta není projektově ani stavebně připravena, a proto by její výstavba trvala delší dobu.\n\nNa téma porovnání obou variant vzniklo již několik studií. Studie společnosti Sudop Praha doporučila k realizaci variantu J, studie společnosti Mott MacDonald variantu Ss. Zatím poslední studie společnosti City Plan doporučuje variantu J.\nVládní Strana zelených přes odpor vedení Ministerstva dopravy prosadila 19. září 2007 zřízení expertní komise, která má mj. posoudit varianty severozápadní části Pražského okruhu (usnesení 1064). Do února 2008 komise nezahájila svou činnost. \n\nPo úspěchu ČSSD v krajských volbách v říjnu 2008 prohlásil kandidát na středočeského hejtmana David Rath, že preferuje variantu Ss. Začátek realizace jižní varianty okruhu je také ohrožen rozhodnutím Nejvyššího správního soudu, který v říjnu 2008 zrušil platnost změny pražského územního plánu, která mj. jinak vymezila některé stavby varianty J.\n\nMinistr dopravy Vít Bárta zaměstnal jako jednoho se svých poradců Miroslava Patrika z ekologického sdružení Děti země, který na podzim 2010 prohlásil, že se bude snažit vrátit do hry variantu Ss. Vedení ministerstva zareagovalo tvrzením, že bude preferovat levnější variantu.\n\nKrajský soud v Praze v srpnu 2013 zrušil dokument Zásady územního rozvoje Středočeského kraje v části týkající se vymezení silničního koridoru, protože kraj v územně plánovací dokumentaci dostatečně nevyhodnotil kumulativní a synergické vlivy, tedy dopad na životní prostředí a veřejné zdraví. Kraj namítal, že se tyto vlivy mají vyhodnocovat jen v případě, že je navrhováno více variant řešení, zatímco koridor silničního okruhu kolem Prahy je podle něj v dané trase už dlouhodobě ustálen. Kraj podal kasační stížnost, ale tu Nejvyšší správní soud v dubnu 2014 zamítl a potvrdil rozhodnutí krajského soudu, čímž zastavil projekt stavby v části Ruzyně – Březiněves – Satalice.\n\nNa začátku února 2015 Magistrát hlavního města Prahy zastavil dosud formálně přerušená územní řízení od stavbách 518 a 519, zahájená roku 2007, s odůvoděním, že Ředitelství silnic a dálnic nepředložilo ve stanovených termínech všechny požadované dokumenty. Ředitelství silnic a dálnic potvrdilo, že šlo o záměrný krok, který byl dojednaný mezi ministerstvem dopravy a ŘSD, protože prý kvůli procesní správnosti nebylo možné úřední proces pro tyto stavby uzavřít. Uvedlo však, že ministerstvo spolu s ŘSD připravuje další kroky pro možnost pokračování přípravy těchto staveb. Podle starosty Prahy-Suchdola Petra Hejla v současnosti nemůže ŘSD znovu podat žádost o stavební řízení, protože okruh není zahrnut v platných zásadách územního rozvoje Středočeského kraje. Pražské zastupitelstvo sice před krajskými volbami 2014 začlenilo severní část okruhu do pražských zásad územního rozvoje, ale územní plán počítá se čtyřproudovou silnicí, zatímco projekt se šesti pruhy. Městská část Praha-Suchdol už několikrát uspěla se žalobami u Nejvyššího správního soudu a starosta uvedl, že je připravena se k soudu obrátit znovu. V roce 2014 se také spolu s dalšími subjekty obrátila se stížností k Evropské komisi do Bruselu kvůli narušení evropsky chráněné lokality Kaňon Vltavy u Sedlce, kde rostou vzácné rostliny. Ředitel ŘSD Jan Kroupa označil za prioritu jihovýchodní úsek 511.\n\nStavba 520 je považována za nejméně důležitou stavbu Pražského okruhu a její realizace zatím není stanoveno datum zahájení stavby. Tato část je zatím zastupitelná Vysočanskou radiálou propojující východní část Pražského okruhu a dálnici D10 s ulicí Kbelskou, která dopravu přivádí k dálnici D8.\n\nAni ministru Antonínu Prachařovi se nepodařilo překonat odpor některých dotčených pražských městských částí vůči ministerstvem prosazované trase okruhu. S tou nepočítá ani územní plán Středočeského kraje.\n\nNadace Radima Jančury zastupující autodopravce přednesla v červenci 2014 ministru dopravy Antonínu Prachařovi návrh na přeložení okruhu na severní i východní straně za hranici Prahy, čímž by se uvnitř okruhu ocitly i Úvaly, Zeleneč, Klecany, Roztoky, Velké Přílepy i Tuchoměřice a již hotový úsek 510 by přestal být součástí okruhu. Navržená trasa využívá koridor, který pro stavbu silnice schválil v územním plánu Středočeský kraj.\n\nVýstavba úseků z Ruzyně k dálnicí D8 a od Brandýsa nad Labem k dálnici D1 by podle návrhu mohla být zahájena v roce 2017, přičemž pokud by se v první etapě postavily v čtyřpruhovém provedení, stály by 13 miliard korun a mohly by být dokončeny v září 2020. Úsek mezi dálnicemi D10 a D8 by podle návrhu bylo možné odložit na dobu po roce 2020, do té doby by dočasná trasa vedla přes Vysočanskou radiálu. V Jančurově variantě by okruh byl o 23 kilometrů delší než podle dosavadních ministerských návrhů a vybudování nové části by stálo 30 miliard korun, což by měla být poloviční cena oproti dosavadním plánům.\n\nJančurova nadace nechala vypracovat dokumentaci, která podrobně navrhuje novou trasu okruhu, postup stavby a její cenu. Ministra dopravy hodlala přesvědčit, aby zaplatil dopravní, technickou a ekologickou studii. Mluvčí ministra Prachaře Ivan Rašťák uvedl, že v tuto chvíli nemůže vyloučit, že v budoucnu rozhodnutí o zadání studie padne.\n\nJízda po Pražském okruhu byla do 31. prosince 2006 pro všechna vozidla bez poplatku. Od 1. ledna 2007 bylo zavedeno výkonové zpoplatnění formou elektronického mýtného pro vozidla nad 12 tun. Po dokončení Jihozápadního segmentu byly zpoplatněny povinností použití dálniční známky i pro ostatní vozidla úseky, které jsou paralelní s dokončenými částmi Městského okruhu, tj. stavby 512, 513, 514, 515 a 516. Bez poplatku pro vozidla do 6 tun zatím zůstaly stavby 510 a 517.\n\n14. května 2012 oznámil Nejvyšší kontrolní úřad, že při stavbě okruhu Prahy byly zbytečně utraceny miliardy korun kvůli změnám při staveb, tzv. vícepracem nebo výkupu pozemků pro křížení s dálnicí D1. Podle zjištění Nejvyššího kontrolního úřadu porušilo Ředitelství silnic a dálnic rozpočtovou kázeň u 9 veřejných zakázek a použilo v rozporu se zákonem o veřejných zakázkách jen mezi rokem 2005 až 2011 asi 5,7 miliardy korun Státního fondu dopravní infrastruktury. NKÚ tyto skutečnosti oznámení Finančnímu úřadu pro Prahu 1 a podal trestní oznámení pro podezření ze spáchání trestného činu porušení povinnosti při správě cizího majetku, podvodu a zneužití pravomoci úřední osoby.\n\n1. ledna 2016 byl podle zákona č. 268/2015 Sb. Pražský okruh spolu s dalšími rychlostními silnicemi převeden do dálniční sítě v rámci projektu Nové pojetí dálniční sítě. Pražský okruh je z většiny postaven jako víceproudá silnice a pouze z menšiny jako rychlostní silnice, ale jeho uspořádání (výškové i směrové) a celkové parametry splňují nároky dálnice podle nového zákona č. 268/2015 Sb., kterým se mění zákon č. 13/1997 Sb., o pozemních komunikacích, ve znění pozdějších předpisů, zákon č. 361/2000 Sb., o provozu na pozemních komunikacích a o změnách některých zákonů (zákon o silničním provozu), ve znění pozdějších předpisů, a další související zákony. Ostatním rychlostním silnicím, které byly 1. ledna 2016 převedeny do dálniční sítě (4, 6, 7, 10, 35, 46, 48, 49, 52, 55 a 56), zůstalo původní číslo, avšak vzhledem k tomu, že číslo 1 bylo obsazeno duplicitně (jednou pro dálnici D1 a jednou pro Pražský okruh jako rychlostní silnice R1), byl Pražský okruh přečíslován na dálnici D0. Ve starším návrhu se objevovalo označení PO, ve schváleném zákoně je označen jako dálnice s číslem 0. To je obdobné jako číslování dálničního okruhu M0 v Budapešti, dálniční okruh Mnichova má naopak číslo A99.\n\n\n"}
{"id": "146302", "url": "https://cs.wikipedia.org/wiki?curid=146302", "title": "Válečná loď", "text": "Válečná loď\n\nVálečná loď je speciální loď, která je určena k provádění bojových operací. Může být určena pro přímé provádění bojových operací na moři, pro pobřeží ochranu z moře, pro provádění útočných operací z moře, pro ochranu a zásobování jiných válečných lodí nebo pro transporty nebo jako nosiče zbraní.\n\nKaždá válečná loď má svého velitele s hodností podle seznamu hodností válečného námořnictva, má svou vlajku a znak velení. Velikost lodi nebo její typ záleží na účelu válečné lodi. Souboj válečných lodí protivníků se nazývá námořní bitva.\n\nVálečné lodě jsou obvykle budované zcela jinak než obchodní lodě. Mimo toho, že jsou vybaveny zbraněmi, jsou konstruovány tak, aby vydržely i významné poškození. Jsou také rychlejší a lépe manévrují než obchodní lodě. Válečné lodě přepravují pouze zbraně, munici a bojovou posádku. Jsou součástí válečného námořnictva.\n\nBěhem války se rozdíly mezi válečnými a obchodními loděmi obvykle stíraly. Obchodní lodě jsou vybaveny zbraněmi a podléhají velení vojenského námořnictva. Slouží jako pomocné nebo podpůrné křižníky. Až do 17. století bylo obvyklé, že obchodní lodě byly nuceny k službě u vojenského námořnictva. Až do 19. století kvůli nebezpečí pirátských přepadů bylo zcela obvyklé, že větší obchodní lodě byly vyzbrojeny děly.\n\n\n\n\n\n\n"}
{"id": "146305", "url": "https://cs.wikipedia.org/wiki?curid=146305", "title": "Rychlostní komunikace", "text": "Rychlostní komunikace\n\nRychlostní komunikace jsou speciální pozemní komunikace budované pro motorová vozidla. Zpravidla jsou projektovány jako vícepruhové, směrově oddělené a s ostatními komunikacemi se kříží mimoúrovňově. Dělí se obvykle na dálnice a ostatní rychlostní silnice. Označování, parametry (šířka, maximální stoupání apod.) a rychlostní limity se v různých zemích liší.\n\nV Česku jsou pod pojmem zahrnuty dálnice, ke kterým patří i dřívější rychlostní silnice, a rychlostní místní komunikace.\n"}
{"id": "146307", "url": "https://cs.wikipedia.org/wiki?curid=146307", "title": "1. asociační liga 1932/33", "text": "1. asociační liga 1932/33\n\n1. asociační liga 1932/33 byla 9. oficiálním ročníkem československé fotbalové ligy. Soutěž vyhrál tým SK Slavia Praha, a zajistil si tak 6. mistrovský titul. Do tohoto ročníku postoupily týmy SK Plzeň a SK Libeň, které však na konci ročníku sestoupily zpět do druhé ligy. Nejlepším střelcem se v této sezóně stal Gejza Kocsis, který za Teplice a Bohemians vstřelil dohromady 23 branek.\n\nFrantišek Plánička (-/0/-) –\nVojtěch Bradáč (2/4),\nŠtefan Čambal (-/1),\nFrantišek Černický (6/0),\nAdolf Fiala (-/0),\nKarel Hejma (-/0),\nBedřich Jezbera (-/0),\nBohumil Joska (-/4),\nFrantišek Junek (-/9),\nVlastimil Kopecký (-/20),\nAntonín Novák (-/...),\nBedřich Pech (-/0),\nAntonín Puč (-/9),\nEmil Seifert (-/0),\nJiří Sobotka (-/7),\nFrantišek Svoboda (-/5),\nAdolf Šimperský (-/0),\nAntonín Vodička (/0),\nLadislav Ženíšek (-/0) –\ntrenéři Josef Sloup-Štaplík\n\nAntonín Ledvina (-/0/-),\nJosef Němec (-/0/-) –\nRaymond Braine (-/19),\nJaroslav Burgr (-/0),\nJosef Čtyřoký (-/0),\nGéza Kalocsay (-/1),\nFrantišek Kloz (1/0),\nJan Knobloch-Madelon (-/0),\nJosef Košťálek (-/0),\nLudvík Koubek (4/0),\nArnošt Kreuz (-/0),\nAntonín Moudrý (-/0),\nOldřich Nejedlý (-/19),\nFrantišek Pelcner (-/6),\nKarel Pešek-Káďa (-/0),\nKarel Podrazil (-/0),\nJosef Sedláček II (-/...),\nJosef Silný (-/7),\nArnošt Smrž (-/...),\nKarel Sokolář (-/1),\nErich Srbek (-/0),\nVáclav Uhlíř (-/0),\nVáclav Wolf (-/...) –\ntrenér John Dick\n\n... Hněvkovský (-/0/-),\nFrantišek Jabornický (-/0/-),\nJosef Žaloudek (-/0/-) –\nJaroslav Bešťák (-/1),\nVladimír Bína (-/3),\nLadislav Čulík (-/10),\nFrantišek Fábera (-/2),\nKarel Hess (-/5),\nJan Kuželík (-/0),\nFrantišek Mizera (-/1),\nAntonín Názler (-/5),\nJindřich Protiva (-/0),\nLadislav Přibáň (-/0),\nFrantišek Rajniš (-/1),\nFrantišek Šimek (-/0),\nJaroslav Vlček (-/7) –\ntrenér Rudolf Křenek\n\nVáclav Benda I (-/0/-) –\nVáclav Bára (-/1),\nJan Davídek (-/1),\nVáclav Hruška (-/4),\nJosef Kedles (-/3),\nMiloslav Kouňovský (-/4),\nŠtěpán Matěj-Štěpán (-/0),\nAntonín Moudrý (-/3),\nAlois Mourek (-/0),\nJosef Polanecký (-/0),\nVáclav Průša (-/6),\nAlois Skočdopole (-/1),\n... Stadelbauer (-/...),\nKarel Steiner (-/3),\nJosef Suchý (-/0),\nAntonín Toula (-/0),\nEmanuel Troníček (-/2),\nMartin Watzata (-/...),\nOldřich Zajíček (-/10) –\ntrenér ...\n\nOldřich Šesták (-/0/-),\nKarel Tichý (-/0/-) –\nVáclav Bouška (-/0),\nAntonín Černý (-/0),\nJiří Fišer (17/2),\nEmil Habr (-/0),\nFrantišek Hendrych (-/0),\nKarel Hromádka (-/13),\nJosef Junek I (-/4),\nFrantišek Kloz (18/19),\nKarel Kraus (-/1),\nKarel Majer (-/0),\nFrantišek Nejedlý (-/0),\nJosef Pleticha (-/1),\nBohumil Prošek (-/0),\nVáclav Vraga (-/0),\nVáclav Wolf (-/1) –\ntrenér Ferdinand Üblacker\n\nFrantišek Hochmann (6/0/-),\nAntonín Kulda (3/0/-),\nAntonín Šimek (9/0/-) –\nVáclav Bára (7/4),\nKarel Bejbl (17/5),\nKarel Bernášek (17/2),\nVáclav Brabec-Baron (12/2),\nJosef Červenka (1/0),\nVilém Červený (2/0),\nAlois Doksanský (1/0),\nFrantišek Fait (15/4),\nAntonín Kašpar (2/0),\nGejza Kocsis (9/15),\nFrantišek Kolenatý (1/0),\nAntonín Lanhaus (18/1),\nJan Melka (4/2),\nAntonín Perner (11/0),\nEmanuel Petřík (3/0),\nVáclav Rubeš (9/6),\nJaromír Skála (17/0),\nKarel Soumar (1/2),\nJaroslav Srba (6/1),\nJaroslav Štumpf (1/0),\nFrantišek Tyrpekl (18/1),\nJindřich Tyrpekl (1/0),\nJaroslav Večerník (1/0),\nJan Wimmer (3/0) –\ntrenér ...\n\nRudolf Franc (-/0/-),\nJaroslav Nývlt (-/0/-) –\nJosef Bedrníček (-/0),\nKarel Böhm (12/0),\nVáclav Brabec-Baron (2/1),\nJaroslav Dobeš (-/0),\nAdolf Herynek (-/0),\nKarel Janoušek (-/3),\nRudolf Kos (-/0),\nKarel Kudrna (-/0),\nFrantišek Kuchta (-/18),\nFrantišek Lochman (-/0),\nFrantišek Mareš I (16/0),\nFrantišek Nejedlý (-/0),\nOldřich Nývlt (-/2),\nFranz Radakovic (-/0),\nFrantišek Stejskal (14/4),\nFerenc Szedlacsek (-/5),\nRudolf Šafr (-/0),\nJosef Tichý (9/4),\nFrantišek Wieser (-/...),\nVilém Zlatník (-/3) –\nhrající trenér Ferenc Szedlacsek\n\nRudolf Bürger (-/0/-),\nJosef Linhardt (-/0/-),\nČestmír Patzel (-/0/-) –\nVilém Červený (-/3),\nKarl Glotzmann (-/1),\nKarl Haberstroh (-/0),\nGejza Kocsis (-/8),\nKarl Koder (-/1),\nErvín Kovács (-/3),\nRudolf Krčil (-/0),\nArnošt Kreuz (-/1),\nPavel Mahrer (-/0),\nJosef Millner (-/4),\nWilli Mizera (-/0),\n... Morawetz (-/0),\nVilhelm Náhlovský (-/2),\nStefan Pospichal (-/0),\nWilhelm Rössler (-/10),\nHeinrich Schöpke (-/0),\nFrantišek Wieser (-/...),\nRudolf Zosel (-/5) –\ntrenér Gyula Faragó\n\nVladimír Bělík (-/0/-),\nJiří Kubricht (-/0/-),\n... Munclinger (-/0/-),\nVáclav Wartusch (-/0/-) –\nKarel Franěk (-/1),\nJaroslav Heřman (-/6),\nKarel Jehlička (-/10),\n... Kafka (-/0),\nVilém König (-/0),\n... Kopt (-/0),\nVáclav Křížek (-/0),\nAntonín Kubín (-/0),\nJosef Maloun (-/4),\n... Matějů (-/0),\nKarel Meduna (-/8),\n... Myslivec (-/0),\nBohumil Pospíšil (-/1),\nJiří Stejskal (-/0),\n... Vocel (-/0),\nKarel Volavka (-/0),\nAntonín Voříšek (-/0) –\nhrající trenér Karel Meduna\n\n... Balín (-/0/-),\nStanislav Havelka (-/0/-),\nAugustin Plocek (-/0/-) –\n... Agler (-/0),\nJosef Bedrníček (-/3),\nFrantišek Biman (-/0),\nKarel Černý (11/0),\nJaroslav Dědič (-/1),\nJózsef Ember (-/3),\nVáclav Horák (-/1),\nFrantišek Chmelíř (-/1),\nZdeněk Janda (-/2),\nVáclav Jonák (-/0),\nFrantišek Koranda (-/0),\nJaroslav Kosan (-/0),\nJosef Michal (-/1),\nGustav Moravec (-/1),\nVáclav Nový (-/0),\nJosef Poch (-/0),\nJosef Šafařík (-/0),\nJan Vlček (-/0),\nJosef Vohnout (-/4) –\ntrenér ...\n\n\n"}
{"id": "146310", "url": "https://cs.wikipedia.org/wiki?curid=146310", "title": "Dálnice D7", "text": "Dálnice D7\n\nDálnice D7 (do 31. prosince 2015 rychlostní silnice R7), někdy též zvaná slánská či chomutovská dálnice, je dálnice, která vede z Prahy přes Louny do Chomutova, kde končí a napojuje se do silniční sítě.\n\nDálnice D7 je ještě ne zcela dokončená dálnice vedoucí z Prahy přes Louny do Chomutova. Je dlouhá 82 km a je v celé své délce plánována jako čtyřpruhová.\n\nPo dálnici není v celém jejím úseku vedena žádná evropská silnice, což zřejmě způsobilo zanedbání její výstavby a preferování problematické dálnice D8.\n\nDálnice D7 začíná na severozápadu Prahy provizorním volným navázáním na silnici I/7. Avšak v budoucnu bude začínat na mimoúrovňovém křížení s dálnicí D0 v Praze v prostoru mezi místními částmi Přední Kopanina a Nebušice poblíž osady Na Padesátníku. Od této křižovatky povede severozápadním směrem k letišti Václava Havla Praha, v prostoru současné mimoúrovňové křižovatky Ruzyně - letiště nahradí současnou silnici I/7 a za mimoúrovňovou křižovatkou Aviatická se napojí na již zprovozněný úsek.\n\nOd mimoúrovňové křižovatky Ruzyně - letiště dálnice pokračuje severovýchodním směrem ke Slanému, přičemž míjí město Buštěhrad. Pro tento úsek dálnice je příznačné, že prochází mírně zvlněnou krajinou. Jihovýchodně od Slaného, u obce Knovíz je dálnice v současnosti provizorně ukončena a přechází v silnici I/7. Po dokončení bude dálnice pokračovat dál severovýchodním směrem, přičemž od Knovíze vytvoří jihozápadní obchvat Slaného, kdy mimo jiné překlene údolí Šternberského potoka a údolí Červeného potoka. Severozápadně od Slaného, u Kutrovic, potom dálnice překlene údolí Bakovského potoka, následně projde koelm obce Třebíz a městyse Panenský Týnec načež naváže na již zprovozněný úsek u Sulce, místní částo obce Toužetín. Od něj bude pokračovat dále k Lounům, kterým vytvoří jejich jihovýchodní obchvat.\n\nJiž zprovozněné úseky této části dálnice jsou postaveny ve třech různých kategoriích, a to v kategorii S 22/100 v úseku od provizorního začátku dálnice za mimoúrovňovou křižovatkou Aviatická po mimoúrovňovou křižovatku Makotřasy, v kategorii S 24,5/100 od mimoúrovňové křižovatky Makotřasy po obec Brandýsek a v kategorii R 24,5/100 asi 2,3 km dlouhý úsek od Brandýsku po provizorní ukončení dálnice za mimoúrovňovou křižovatkou Knovíz. Zbývající, dosud nezprovozněné úseky této části dálnice, tj. od mimoúrovňové křižovatky Knovíz po Louny budou vystavěny v kategorii R 25,5/100.\n\nPo dokončení obejde dálnice D7 město Louny po jejich jihozápadním okraji a vytvoří jim jihozápadní obchvat. Následně bude mezi Lounami a Postoloprty pokračovat v údolí řeky Ohře, kterou před Postoloprtami překlene a vytvoří severní obchvat města Postoloprty. Následně opouští údolí řeky Ohře a souběžně s říčkou Chomutovkou vede k městu Chomutov, přiečmž od Postoloprt až po Chomutov je dálnice již zprovozněna. Pro celý úsek od Postoloprt po Chomutov je typické, že prochází rovinatou krajinou. Chomutov dálnice obchází po jeho jižním okraji, přičemž za mimoúrovňovou křižovatkou Spořice dálnice D7 končí volným přechodem na silnici I/7.\n\nJiž zprovozněné úseky této dálnice jsou postaveny v kategorii R 25,5/100. Zbývající, dosud nezprovozněné úseky této části dálnice, tj. od Loun po Bítozeves, budou rovněž vystavěny v kategorii R 25,5/100.\n\nPrvní úvahy o dálnici D7 se objevují na začátku 60. let 20. století, tehdy však ještě jako o rychlostní silnici R7. Součástí sítě dálnic a rychlostních silnic se stala v roce 1963 přijetím koncepce dlouhodobého rozvoje silniční sítě a místních komunikací. Dálnice byla od počátku plánována jako čtyřpruhová rychlostní silnice v úseku Praha – Louny – Chomutov.\n\nVýstavba dnešní dálnice D7 byla zahájena v roce 1971 začleněním 6 km dlouhého úseku mezi mimoúrovňovou křižovatkou Ruzyně - letiště a Makotřasami. Tento úsek byl ve výstavbě 1962 a zprovozněn byl v roce 1964 ještě jako silnice I/7, přičemž navázal na 2,1 km dlouhý čtyřpruhový úsek silnice I/7, který byl pokračováním ulice Evropská a který byl zprovozněn již před rokem 1953. Samotná mimoúrovňová křižovatka Ruzyně - letiště byla potom zprovozněna v roce 1962. V průběhu 70. let 20. století byly postupně zahájeny stavby všech úseků mezi Makotřasy a Slaným.\n\nPrvním úsekem otevřeným pro veřejnost byl 6 km dlouhý úsek mezi mimoúrovňovou křižovatkou Ruzyně - letiště a Makotřasy který zprovozněn ještě před vymezením dálnice D7 a který se po začlenění do dálnice v roce 1971 stal její první zprovozněnou součástí. V roce 1976 následovalo zprovoznění mimoúrovňové křižovatky Buštěhrad (dříve nazývané též jako mimoúrovňová křižovatka Koníčkův mlýn nebo mimoúrovňová křižovatka Makotřasy). V roce 1979 byl ještě zprovozněn 1,5 km dlouhý úsek mezi Makotřasy a Buštěhradem. Ostatní úseky byly v 70. letech 20. století v provozu pouze v polovičním profilu, zcela zprovozněny byly až v 80. letech 20. století, a to v roce 1982 úsek mezi Buštěhradem a Stehelčevsí, v roci 1984 úsek mezi Stehelčevsí a Brandýskem, v roce 1985 úsek mezi Brandýskem a Knovízem a v roce 1986 úsek od Knovíze po mimoúrovňovou křižovatku Knovíz, který byl však ukončený provizorním sjezdem ještě před mimoúrovňovou křižovatkou. Samotná mimoúrovňová křižovatka Knovíz (dříve nazývaná mimoúrovňová křižovatka Slaný-jih) pak byla zprovozněna v roce 1989.\n\nV průběhu 90. let 20. století probíhala výstavba vybraných úseků dálnice D7, zejména těch, které vytvořily obchvaty obcí nebo které odstranily kolizní body, v polovičním profilu, u něhož byla současně provedena i příprava na plný profil. Tak byl v letech 1995 až 1998 zprovozněn obchvat Slaného, v roce 1997 obchvat Třebíze a v roce 1999 obchvat Loun. Dostavba na plný profil potom měla probíhat podle potřeby. Tento způsob vystavby byl koncem devadesátých přehodnocen a od roku 2000 probíhala výstavba dalších úseků přímo v plném profilu. Takto byl zahájena stavba obchvatu Sulce, místní části obce Toužetín a úseků mezi Bitozevsí a Chomutovem. Obchvat Sulce byl zprovozněn v 2009, avšak pro svou krátkou délku není do dostavby některého z navazujících úseků označen jako dálnice. Část dálnice mezi Bitozevsí a Chomutovem byla zprovozněna v roce 2009 v úseku od Bitozevse po Vysočany a v roce 2013 v úseku od Vysočan po konec dálnice v Chomutově.\n\nV roce 2016 byla zprovozněna úprava mimoúrovňové křižovatky Ruzyně - letiště, jejímž cílem bylo upravit sjezd z dálnice ve směru na Chomutov a nájezd na dálnici ve směru na Chomutov. Avšak i tato úprava je jen provizorní, neboť v konečné podobě této mimoúrovňové křižovatky bude pro směr od Prahy k letišti použita polopřímá rampa namísto nynější nepřímé rampy.\n\nDálnice D7 v současnosti není zprovozněna v celé své délce, jak je naplánována podle současné koncepce dálniční sítě. Vedle projektů týkajících pouze stavebních úprav již hotových úseků tak probíhají projekty zaměřené na výstavbu dosud nezprovozněných úseků.\n\nK úplnému dokončení dálnice D7 zbývá zprovoznit úseky mezi mimoúrovňovou křižovatkou Knovíz a již zprovozněným úsekem u Sulce a mezi již zprovozněným úsekem u Sulce a mimoúrovňovou křižovatkou Postoloprty-západ. U všech chybějících úseků probíhá příprava k zahájení výstavby, avšak jednotlivé úseky jsou v různých stádiích přípravy. Zahájení výstavby do roku 2020 se potom očekává u úseku tvořící obchvat Panenského Týnce, úseku okolo Chlumčan a úseku tvořícího obchvat Loun. U zbývajících úseků se potom ke stavu jejich přípravy očekává zahájení stavby nejdříve v roce 2022. Počáteční úsek pak bude realizován spolu s navazujícím úsekem dálnice D0.\n\nProjekty týkající se rekonstrukce již hotových úseků se zaměří na úpravu dálnice podle norem a požadavků pro dálnice I. třídy, neboť dálnice D7 je, coby převedená rychlostní silnice R7, dálnicí II. třídy, a splňuje tudíž pouze mírnější normy a požadavky. Ředitelství silnic a dálnic však plánuje postupnou úpravu dálnic II. třídy tak, aby se jejich úroveň sjednotila s úrovní dálnic I. třídy.\n\nPoužití dálnice je zpoplatněno, a to jak v systému časového zpoplatnění tak i v systému elektronického mýtného\n\nV systému časového zpoplatnění je dálnice D7 zpoplatněna pouze v úseku od provizorního začátku dálnice za mimoúrovňovou křižovatkou Ruzyně - letiště po provizorní zakončení dálnice za mimoúrovňovou křižovatkou Knovíz. Druhý úsek dálnice od provizorního začátku u Bitozevse po konec dálnice u Chomutova zpoplatněn není. Pro úplnost je nutno dodat, že v systému časového zpoplatnění není zpoplatněn ještě krátký úsek dálnice D7 tvořící obchvat Sulce, avšak v současnosti tento úsek pro svou krátkou délku není ani označen jako dálnice. V systému elektronického mýtného je dálnice D7 zpoplatněna v celé své zprovozněné délce, tedy jak v úseku od provizorního začátku dálnice za mimoúrovňovou křižovatkou Ruzyně - letiště po provizorní konec u Knovíze, tak i v úseku od Bitozevse po Chomutov, jakož i v krátkém, byť dosud neoznačeném jako dálnice, úseku u Sulce.\n\nPoužití dálnice D7 je zpoplatněno od 1. ledna 1995, tedy od zavedení poplatků za užívání dálnic a silnic dálničního typu. V době zavedení zpoplatnění byla dálnice D7 zpoplatněna pouze v úseku od mimoúrovňové křižovatky Kněževes (exit 3) po provizorní konec dálnice u Kněževsi za mimoúrovňovou křižovatkou Kněževes. Počáteční úsek u Prahy od provizorního začátku dálnice za mimoúrovňovou křižovatkou Ruzyně - letiště po mimoúrovňovou křižovatku Kněževes zpoplatněn nebyl.. \n\nOd svého zavedení bylo zpoplatnění dálnic a silnic dálničního typu předmětem několika změn, které se projevily i na míře zpoplatnění dálnice D7. Většina změn však souvisela se zprovozněním nových úseků, u nichž bylo též zaváděno zpoplatnění za jejich užití. \n\nPrvní a nejvýraznější změnou bylo opuštění dosavadního jednotného systému zpoplatnění prostřednictvím poplatku za užívání dálnic a silnic dálničního typu a od 1. ledna 2007 jeho nahrazení dvěma systémy zpoplatnění, a to systémem časového zpoplatnění a systémem elektronického mýta. Existence dvou systémů zpoplatnění se projevila i na míře zpoplatnění dálnice D10. Zatímco v systému časového zpoplatnění nedošlo k žádným změnám a nezpoplatněný úsek zůstal zachován, tak v systému elektronického mýta byla dálnice zpoplatněna v celé své zprovozněné délce. \n\nK další změně došlo 1. ledna 2008, odkdy byla dálnice D7 zpoplatněna v celé své délce, tj. včetně úseku od provizorního začátku dálnice za mimoúrovňovou křižovatkou Ruzyně - letiště po mimoúrovňovou křižovatku Kněževes, i v systému časového zpoplatnění. Dále tak bylo užití dálnice D7 zpoplatněno ve stejném rozsahu v obou systémech zpoplatnění.\n\nK další změně ve zpoplatnění užití dálnice D7 došlo od 1. ledna 2010, kdy byly zpoplatněny i nově zprovozněný úsek tvořící obchvat Sulce a úsek od Bitozevse po Žiželice. Avšak zpoplatněny byly úseky pouze v systému elektronického mýta, v systému časového zpoplatnění tyto úseky zpoplatněny nebyly.\n\nPoslední změna nastala 1. ledna 2013 a týká se opět systému elektronického mýtného, odkdy je v tomto systému zpoplatněn i nově zprovozněný úsek dálnice od Žiželic po Chomutov.\n\n"}
{"id": "146314", "url": "https://cs.wikipedia.org/wiki?curid=146314", "title": "1. asociační liga 1933/34", "text": "1. asociační liga 1933/34\n\n1. asociační liga 1933/34 byla 10. oficiálním ročníkem československé fotbalové ligy. Soutěž vyhrál tým SK Slavia Praha, zajistil si 7. mistrovský titul, a obhájil tak titul z minulého ročníku. Do tohoto ročníku postoupily SK Židenice a SK Čechie Karlín. Do druhé ligy sestoupily SK Náchod a SK Viktoria Žižkov. Nejlepšími střelci této sezony se stali Jiří Sobotka (Slavia) a Raymond Braine (Sparta), oba vstřelili po 18 brankách.\n\nAlois Bureš (-/0/-),\nFrantišek Plánička (15/0/-),\nGustav Zeman (-/0/-) –\nVojtěch Bradáč (6/4),\nŠtefan Čambal (-/1),\nAdolf Fiala (-/0),\nKarel Hejma (-/0),\nFrantišek Heřmánek,\nBohumil Joska (-/0),\nFrantišek Junek (-/2),\nVlastimil Kopecký (-/14),\nRudolf Krčil (-/0),\nBedřich Pech (-/0),\nAntonín Puč (-/17),\nJiří Sobotka (-/18),\nFrantišek Svoboda (-/5),\nAdolf Šimperský (-/0),\nAntonín Vodička (17/1),\nLadislav Ženíšek (-/0) –\ntrenéři Josef Sloup-Štaplík a Kalmán Konrád\n\nBohumil Klenovec (-/0/-),\nAntonín Ledvina (-/0/-),\nJosef Švec (-/0/-) –\nJaroslav Bouček (-/0),\nRaymond Braine (-/18),\nJaroslav Burgr (-/0),\nJosef Čtyřoký (-/0),\nFrantišek Dvořák (-/0),\nFerdinand Faczinek (-/0),\nVáclav Hruška (-/4),\nGéza Kalocsay (-/7),\nFrantišek Kloz (1/0),\nBohuslav Komberec (-/2),\nJosef Košťálek (-/0),\nArnošt Kreuz (-/0),\nVáclav Mrázek (-/0),\nOldřich Nejedlý (-/14),\nFrantišek Pelcner (-/4),\nJosef Sedláček II (-/1),\nJosef Silný (-/7),\nErich Srbek (-/2) –\ntrenér Ferenc Szedlacsek\n\nOldřich Šesták (-/0/-),\nKarel Tichý (-/0/-) –\nVáclav Bouška (-/1),\nAntonín Černý (-/1),\nJiří Fišer (12/1),\nEmil Habr (-/0),\nKarel Hromádka (-/5),\nJosef Junek I (-/2),\nFrantišek Kloz (13/16),\nLudvík Koubek (3/0),\nKarel Kraus (-/0),\nFrantišek Nejedlý (-/4),\nVáclav Nový (-/5),\nJosef Pleticha (-/0),\nKarel Podrazil (-/0),\nMiroslav Procházka (-/6),\nVáclav Vraga (-/0) –\ntrenér Ferdinand Üblacker, hrající trenér Josef Pleticha\n\nČestmír Patzel (-/0/-) –\nGéza Csapo (-/1),\nKarl Haberstroh (-/9),\nRudolf Kettner (-/1),\nKarl Koder (-/2),\nErvín Kovács (-/2),\nFranz Kowanz (-/0),\nKarl Krückl (-/0),\nJosef Millner (-/3),\nWilli Mizera (-/0),\nVilhelm Náhlovský (-/1),\nTomáš Porubský (-/1),\nStefan Pospichal (-/0),\nJenő Roth (-/9),\nHeinrich Schöpke (-/0),\nMartin Watzata (-/0),\nRudolf Zosel (-/3) –\ntrenér Gyula Faragó\n\nFrantišek Hochmann (1/0/-),\nJozef Hušťava (4/0/-),\nAntonín Šimek (12/0/-) –\nKarel Bejbl (15/6),\nKarel Bernášek (14/5),\nVáclav Brabec-Baron (11/3),\n... Brychta (5/3),\nJosef Červenka (4/1),\nVilém Červený (14/1),\nFrantišek Fait (10/3),\n... Hála (3/0),\nKarel Jehlička (12/3),\nAntonín Kašpar (1/0),\nFranz Kleinpeter (2/0),\nGejza Kocsis (9/6),\nFrantišek Kolenatý (3/0),\nAntonín Lanhaus (18/0),\nAntonín Perner (8/0),\nLeopold Prokop (4/0),\nJaromír Skála (8/0),\nJaroslav Štumpf (4/3),\nFrantišek Tyrpekl (18/0),\nJosef Uher (8/3),\nJosef Vrba (1/0),\nFrantišek Wieser (2/0),\nJan Wimmer (7/2) –\nhrající trenér Antonín Perner\n\nFrantišek Jabornický (-/0/-),\nJosef Žaloudek (-/0/-) –\nJaroslav Bešťák (-/0),\nVladimír Bína (-/4),\nLadislav Čulík (-/11),\nFrantišek Fábera (-/0),\nKarel Hess (-/10),\nVáclav Horák (-/7),\nKarel Hromádka (-/1),\nVáclav Kašpar (-/2),\nFrantišek Mizera (-/0),\nBohumil Mudra (-/0),\nAntonín Názler (-/0),\nJindřich Protiva (-/0),\nLadislav Přibáň (-/0),\nFrantišek Rajniš (-/1),\nFrantišek Šimek (-/0),\nAlois Talacko (-/1),\nJaroslav Vlček (-/1) –\ntrenéři Jindřich Kučera a Gyula Faragó\n\nKarel John (-/0/-),\nKarel Krupa (-/0/-) –\nJaroslav Bubeníček (-/14),\nJosef Kusala (-/2),\nKarel Langhans (-/0),\nAntonín Mašek (-/1),\nLadislav Mráz (-/1),\nOtto Mráz (-/10),\nJaroslav Novák (-/0),\nBohumil Nussbauer (-/0),\nVáclav Pištěk (-/1),\nFrantišek Rozvoda (-/0),\nAlois Skočdopole (-/2),\nVáclav Strejček (-/0),\nEmanuel Troníček (-/2),\nFrantišek Vodička (-/0),\nKarel Votruba (-/0) –\ntrenér ...\n\nSergej Bulgakov (9/0/0),\nRichard Medowich (2/0/0),\nJaroslav Vojta (7/0/0) –\nLudvík Báča (2/0),\nKarel Černý (2/0),\nWolf Friese (4/0),\nFrantišek Galler (16/1),\nFrantišek Chlup (1/0),\nElmar Kovacs (5/0),\nPavol Molnár (5/0),\nJaroslav Moták (17/13),\nJozef Neder (16/1),\nKarel Pešek (13/0),\nAsen Pešev (1/0),\nKarel Podrazil (1/0),\nStefan Pospichal (3/0),\nLadislau Raffinsky (9/0),\nOndrej Roman (5/1),\nOldřich Rulc (18/8),\nJan Smolka (15/1),\nJosef Smolka (12/3),\nAntonín Suchánek (17/0),\nFrantišek Šterc (15/5),\nJosef Tichý (1/1),\nEvžen Veselý (2/1) –\ntrenér Václav Vohralík\n\nVáclav Benda I (-/0/-),\nPavel Miškovský (-/0/-) –\nJan Davídek (-/1),\nAlois Doležal (-/0),\nFrantišek Dráb (8/0),\nJaroslav Hrázský (8/0),\nVáclav Hruška (-/5),\nJosef Kedles (-/0),\nAntonín Křišťál (-/1),\n... Lhoták (3/0),\nŠtěpán Matěj-Štěpán (-/0),\nAlois Mourek (-/0),\n... Němec (12/1),\nJosef Nolly (7/3),\nJan Prokop (15/1),\nVáclav Průša (-/3),\nEmil Seifert (3/0),\nKarel Steiner (-/4),\nJosef Suchý (-/0),\n... Šťastný (2/1),\nAntonín Toula (-/1),\nFrantišek Wimmer (3/0),\nOldřich Zajíček (-/13) –\nhrající trenér Emil Seifert\n\nRudolf Franc (-/0/-),\nJaroslav Nývlt (-/0/-) –\nVáclav Brabec-Baron (-/1),\nJaroslav Dobeš (-/3),\nVáclav Dobeš (-/0),\nAdolf Herynek (-/0),\nBohumil Joska (-/1),\nAlois Kliment (-/0),\nRudolf Kos (-/0),\nLudvík Koubek (3/1),\nFrantišek Kuchta (-/4),\nFrantišek Lochman (-/0),\nAntonín Lössig (-/1),\nFrantišek Mareš I (18/0),\nOldřich Nývlt (-/2),\nFrantišek Stejskal (18/1),\nRudolf Šafr (-/1),\nJosef Tichý (16/12),\nJosef Vojtěch (-/1),\nFrantišek Wieser (-/0),\nVilém Zlatník (-/1) –\ntrenéři Ferenc Szedlacsek a Leopold Listopad\n\n\n"}
{"id": "146329", "url": "https://cs.wikipedia.org/wiki?curid=146329", "title": "Státní liga 1934/35", "text": "Státní liga 1934/35\n\nStátní liga 1934/35 byla 11. oficiálním ročníkem československé fotbalové ligy. Soutěž vyhrál tým SK Slavia Praha, zajistil si tak 8. mistrovský titul a znovu vyhrál potřetí v řadě. Liga byla rozšířena na 12 týmů, takže do tohoto ročníku postoupily AFK Kolín, SK Plzeň, DFC Prag a SK Prostějov. Do druhé ligy sestoupily AFK Bohemians a SK Čechie Karlín. Nejlepším střelcem této sezony se stal František Svoboda ze Slavie, který vstřelil 27 branek. AC Sparta Praha vyhrála v této sezoně Středoevropský pohár.\n\nFrantišek Plánička (-/0/-),\nJaroslav Vojta (-/0/-) –\nVojtěch Bradáč (8/8),\nŠtefan Čambal (-/2),\nFerdinand Daučík (-/0),\nAdolf Fiala (-/0),\nFrantišek Heřmánek (-/6),\nBedřich Jezbera (-/0),\nFrantišek Junek (-/3),\nJosef Klus (-/...),\nVlastimil Kopecký (-/11),\nRudolf Krčil (-/0),\nBedřich Pech (-/0),\nAntonín Puč (-/6),\nJaromír Skála (-/0),\nJiří Sobotka (-/11),\nFrantišek Svoboda (-/27),\nAdolf Šimperský (-/2),\nAntonín Vodička (-/0),\nRudolf Vytlačil (-/2),\nLadislav Ženíšek (-/0) –\ntrenér Kalmán Konrád\n\nBohumil Klenovec (22/0/8) –\nJaroslav Bouček (-/2),\nRaymond Braine (-/13),\nJaroslav Burgr (-/0),\nJosef Čtyřoký (-/0),\nFerdinand Faczinek (-/13),\nVáclav Hruška (-/4),\nGéza Kalocsay (-/8),\nJosef Košťálek (-/1),\nVáclav Mrázek (-/0),\nOldřich Nejedlý (-/21),\nFrantišek Pelcner (-/2),\nJosef Sedláček II (-/3),\nErich Srbek (-/0),\nOldřich Zajíček (-/6) –\ntrenér Ferenc Szedlacsek\n\nKarel Burkert (22/0/8) –\nKarel Böhm (7/0),\nKarel Černý (21/0),\nJosef Eremiáš (2/0),\nWolf Friese (1/0),\nJaroslav Moták (21/5),\nJozef Neder (14/1),\nFrantišek Nejedlý (1/0),\nFrantišek Novák (19/0),\nOldřich Nývlt (8/0),\nStefan Pospichal (21/1),\nVáclav Průša (16/6),\nLadislau Raffinsky (5/0),\nOldřich Rulc (22/3),\nJosef Smolka (20/0),\nAntonín Suchánek (1/0),\nFrantišek Šterc (22/15),\nJosef Tichý (19/9) –\ntrenéři František Janoušek a Jenő Konrád\n\nVáclav Dědič (21/0/8) –\nJosef Bedrníček (-/1),\nJaroslav Bešťák (-/0),\nVladimír Bína (-/8),\nAnton Bíro (-/0),\nLadislav Čulík (-/11),\nKarel Hess (-/6),\nVáclav Horák (-/10),\nJiří Knapp (-/0),\nFrantišek Mizera (-/0),\nBohumil Mudra (-/0),\nAntonín Názler (-/0),\nFrantišek Rajniš (-/0),\nFrantišek Šimek (-/0),\nJaroslav Vlček (-/0),\nJohann Wana (-/0),\nJosef Zoubek (-/0) –\ntrenér Jindřich Protiva\n\n... Rieder (-/0/-),\nKarel Tichý (-/0/-) –\nAntonín Černý (-/0),\nJiří Fišer (-/0),\nEmil Habr (-/0),\nJosef Holman (-/2),\nKarel Hromádka (-/9),\nJosef Junek I (-/9),\nFrantišek Kloz (19/20),\nKarel Kolský (-/0),\nAntonín Kozohorský (-/0),\nKarel Kraus (-/0),\nFrantišek Nejedlý (-/4),\nVáclav Nový (-/0),\nMiroslav Procházka (-/3),\nEmanuel Štochl (-/0),\nVáclav Troníček (-/1),\nVáclav Vraga (-/0) –\ntrenér Ferdinand Üblacker\n\nJaroslav Frýbort (9/0/1),\nFrantišek Šrám (13/0/2) –\nVáclav Bouška (8/0),\nRudolf Drozd (20/11),\nVáclav Eliška (1/0),\nAntonín Dufek (14/4),\nWalter Hanke (11/7),\nLeopold Henčl (22/2),\nJosef Kadeřábek (1/0),\nOldřich Kvapil (6/0),\nFrantišek Lánský (7/0),\nVilém Lugr (15/0),\nJan Melka (22/11),\nJosef Polačko (22/0),\nBohumil Prošek (7/0),\n... Schmösky (1/1),\nJosef Suchý (22/0),\nJosef Štrobl (22/5),\nVladimír Vidlák (14/1),\nJaroslav Weintritt (5/3) –\ntrenér Rudolf Křenek\n\nHainrich Mitlöhner (-/0/-),\nFritz Taussig (-/0/-) –\nRudolf Dressler (-/0),\nJosef Dvořák (-/0),\nKarl Ebhardt (-/0),\nVincent Fischer (-/...),\nEmil Habelt (-/6),\nKarel Kannhäuser (-/5),\nPavel Mahrer (-/0),\nAdolf Patek (-/2),\nTomáš Porubský (-/1),\nMichael Smolinsky (-/0),\nFranz Stoy (-/2),\n... Stuchlík (-/2),\nWilhelm Truntschka (-/11),\nAlexandr Ulanov (-/4),\nNaran Ulanov (-/0),\nLeopold Weingartner (-/5) –\ntrenér ...\n\nFranz Meier (-/0/-),\nČestmír Patzel (-/0/-),\n... Schödl (-/0/-) –\nKarl Haberstroh (-/0),\nKarl Koder (-/3),\nSándor Koretz (-/2),\nErvín Kovács (-/0),\nFranz Kowanz (-/0),\nJosef Millner (-/7),\nWilly Mizera (-/0),\nVilhelm Náhlovský (-/0),\nLajos Páli (-/10),\nTomáš Porubský (-/3),\nJaroslav Riedl (-/0),\nJenő Roth (-/4),\nAlois Rudolf (-/2),\nHeinrich Schöpke (-/0),\nMartin Watzata (-/0),\nRudolf Zosel (-/4) –\nhrající trenér Lajos Páli\n\n... Balín (-/0/-),\nKarel Poláček (17/0/-) –\nJaroslav Dědič (-/0),\nAntonín Hájek (21/14),\nFrantišek Chmelíř (-/11),\nZdeněk Janda (-/0),\nVáclav Jonák (-/0),\nGustav Moravec (-/0),\nLadislav Přibáň (-/1),\nAlfréd Sezemský (-/0),\nJosef Šafařík (-/1),\nVáclav Šlédr (-/1),\nJosef Tajčner (21/5),\nKarel Vacek (-/1),\nVilém Zlatník (-/2) –\ntrenér ...\n\nVáclav Sůra (-/0/-),\nJosef Zahajský (-/0/-) –\nBohuslav Adamec (-/0),\nJános Blasko (-/3),\nRudolf Enders (-/1),\nFrantišek Hovorka (-/3),\n... Chlubný (-/...),\nVáclav Kučera (-/2),\nVáclav Moták (-/2),\nFrantišek Musil (-/5),\nJosef Pilát (-/0),\nFrantišek Pospíšil (-/1),\nFrantišek Pták (-/0),\nJindřich Somberg (-/1),\nFrantišek Šafránek (-/0),\nFrantišek Šíma (-/1),\nEmanuel Šmejkal (-/2),\nRudolf Toman (-/6),\nJan Truhlář (-/4),\nJan Vilikus (-/2) –\ntrenér ...\n\nFrantišek Lacina (19/0/-),\nAntonín Šimek (1/0/-) –\nKarel Bejbl (5/0),\nKarel Bernášek (8/0),\nVáclav Brabec-Baron (7/1),\nVratislav Čech (17/12),\nFrantišek Dycka (1/0),\nFrantišek Fait (8/1),\n... Hála (6/0),\nJaroslav Holas (8/0),\nJozef Hušťava (1/0),\nKarel Jehlička (12/0),\nJan Knobloch-Madelon (5/0),\nSándor Koretz (9/6),\nBohumil Krob (7/2),\nAntonín Lanhaus (21/0),\nFrantišek Mlejnský (72/0),\nAsen Pančev (3/0),\nLeopold Prokop (13/0),\nJan Řehák (2/1),\nJosef Silný (3/5),\nJiří Stejskal (14/0),\nVáclav Straňák (4/1),\n... Struha (1/0),\nJaroslav Štumpf (17/6),\nFrantišek Tyrpekl (16/0),\nJosef Uher (6/0),\n... Weitz (8/0),\nJaroslav Zelený (2/0) –\ntrenér Karel Meduna\n\nFrantišek Bárta (-/0/-),\nKarel Krupa (-/0/-),\nAntonín Ledvina (-/0/-) –\nFrantišek Beneš (-/2),\nVlastimil Borecký (-/0),\nJaroslav Bubeníček (-/11),\nJaromír Fiala (-5),\nFrantišek Kusala (-/0),\nJosef Kusala (-/0),\nJaroslav Ladman (-/2),\nBedřich Milde (-/2),\nOtto Mráz (-/0),\nJaroslav Novák (-/...),\nVáclav Pohanka (-/0),\nJan Prokop (-/1),\nFrantišek Rozvoda (-/0),\nVáclav Strejček (-/0),\nJosef Šíma (-/1),\nEmanuel Troníček (-/1),\nFrantišek Vodička (-/1),\nKarel Votruba (-/1),\n... Zinner (-/1) –\ntrenér ...\n\n\n"}
{"id": "146331", "url": "https://cs.wikipedia.org/wiki?curid=146331", "title": "Petr Hajn", "text": "Petr Hajn\n\nPetr Hajn (* 30. března 1935 Praha) je český právník a vysokoškolský pedagog, který je absolventem Právnické fakulty Univerzity Karlovy, kde studoval v letech 1954 až 1959. Po dokončení svých studií pracoval ve Škodě Plzeň jako podnikový právník. V roce 1967 získal titul doktor práv.\n\nOd roku 1972 je vyučujícím na Právnické fakultě Masarykovy univerzity a v letech 1975–2001 vedl tamní katedru hospodářského práva, která byla později přejmenována na katedru práva obchodního. V roce 1974 získal titul docent, v roce 1982 byl pak jmenován profesorem. V roce 2008 se stal Právníkem roku v oboru právo duševního vlastnictví.\n\nNapsal řadu vysokoškolských učebnic i jiných odborných textů, které se věnují zejména problematice nekalé soutěže a reklamy, ale též sbírky svých esejí, např. \"Jak se píší knihy aneb lehkovážná vyprávění o vážné literatuře\".\n\nProfesor Hajn též působí jako advokát a člen Etického panelu České televize.\n\n"}
{"id": "146332", "url": "https://cs.wikipedia.org/wiki?curid=146332", "title": "Insurrection", "text": "Insurrection\n\nInsurrection je hudební skupina hlásící se k hnutí Rock identitaire français (RIF).\n\nInsurrection ve svých textech ostře napadá globalizaci či liberálně demokratický politický systém, útočí také na Francouzskou revoluci a její důsledky. Pozitivně se naopak v textech vyjadřuje o tradičním katolicismu a kontrarevoluci.\n\nSkupina se stala oblíbenou mezi pravicovými francouzskými aktivisty poté, kdy své první dlouhohrající CD Honneur & Fidélité z roku 2002 dala ihned po oficiálním vydání plně k dispozici k internetovému stahování.\n\nInsurrection na svých dvou prvních CD hráli především syrový, neuhlazený a agresivní punk, na posledním albu Radicalcore z roku 2006 je však znát posun směrem k větší hudební propracovanosti. \n\n\n"}
{"id": "146333", "url": "https://cs.wikipedia.org/wiki?curid=146333", "title": "Hans Morgenthau", "text": "Hans Morgenthau\n\nHans Joachim Morgenthau (17. února 1904 – 19. července 1980) byl americký politolog německého původu, teoretik mezinárodních vztahů, který dodnes patří mezi nejvlivnější v tomto oboru.\n\nNarodil se v německém Coburgu, studoval na univerzitách v Berlíně, Frankfurtu a Mnichově. Disertaci z oblasti filosofie hodnot obhájil na univerzitě Ženevě. Do roku 1937 učil a vykonával právo ve Frankfurtu. V tomto roce odešel do Spojených států, kde se stal profesorem na Chicagské univerzitě.\n\nSpolu s Edwardem Carrem patří mezi hlavní autory realistické školy mezinárodních vztahů, kteří se zúčastnili tzv. první debaty. Podle tohoto směru jsou hlavní aktéři mezinárodních vztahů národní státy. Největšímu prostoru se zde dostává studiu moci. Zúčastnil se tzv. I. debaty mezinárodních vztahů, kde jako realista oponoval idealismu. \n\nMorgenthaova kniha \"Politics among Nations\" v roce 1948 vymezila obor mezinárodních vztahů tím, že vyvolala posun amerického diplomatického myšlení po skončení druhé světové války, a zdůraznila mocenské zájmy. Předchozí období bylo charakteristické idealismem, který kladl důraz spíše na hodnoty.\n\nAutorem je Hans Morgenthau.\n\n\n"}
{"id": "146335", "url": "https://cs.wikipedia.org/wiki?curid=146335", "title": "Záluží (Tábor)", "text": "Záluží (Tábor)\n\nZáluží () je místní částí města Tábor. Nachází se 4 km severovýchodně od centra Tábora, u silnice č.137 Tábor – Mladá Vožice – Načeradec. V roce 2011 zde trvale žilo 196 obyvatel.\n\nPrvní písemná zmínka o vesnici pochází z roku 1432.\n\nV roce 1413 se zde připomíná jistý Lev ze Záluží, jenž v roce 1415, po upálení Jana Husa, podepsal stížnou deklaraci české šlechty ke Kostnickému koncilu. V roce 1554 kupuje ves Jan Přehořovský z Kvasejovic a připojuje ji k Měšicům. Počátkem 17. století zakoupil vesnici táborský měšťan Pavel Zálužský a v roce 1603 jí prodal městu Táboru za 2000 kop míšenských.\n\n\n"}
{"id": "146337", "url": "https://cs.wikipedia.org/wiki?curid=146337", "title": "Letní spánek", "text": "Letní spánek\n\nLetní spánek neboli estivace je podobný zimnímu spánku. Živočichové i rostliny do něj upadají, aby překonali nepříznivé podmínky v letním období (sucho, horko). Podobně jako během hibernace dochází k zpomalení metabolismu, kdy se sníží respirace, šetří se energetickými zásobami a tělo se brání dehydrataci pomocí přerušovaného dýchání. Chovají se takto zvířata v tropických (místy i subtropických) oblastech. Jde například o hlemýždě rodu \"Helix\", některé plazy i ryby, pytlouše rodu \"Perognathus\", tarbíkomyš či křečky rodu \"Baiomys\" a ryby bahníky. Pouštní žáby žijí v řekách, když z nich voda zmizí, vytvoří si v měkkém bahně slizový kokon, v němž hluboce spí do doby, než se voda vrátí. želva paprsčitá, která žije na Madagaskaru, si v období horka a sucha vyhloubí hlubokou díru, do níž zaleze a spí do té doby, než začne opět pršet.\n"}
{"id": "146340", "url": "https://cs.wikipedia.org/wiki?curid=146340", "title": "Metro v Alžíru", "text": "Metro v Alžíru\n\nMetro v Alžíru, v hlavním městě Alžírska, zahájilo provoz v pondělí 31. října 2011, pro veřejnost od úterý 1. listopadu 2011. Provozovatelem bude společnost \"Entreprise Métro d'Alger\".\n\nO vybudování sítě podzemní dráhy v alžírské metropoli bylo rozhodnuto již roku 1981; o dva roky později se začalo s budováním 4,1 km dlouhého úseku první linky, kopírujícího pobřeží Středozemního moře. Celkem se na této trati mělo nacházet pět stanic; celou plánovanou sít měly tvořit tři linky s dohromady padesáti čtyřmi stanicemi. Stavbu realizovalo francouzsko-japonské konsorcium.\n\nSituace se však pro podzemní dráhu vyvinula roku 1986 velmi nepříznivě, kdy pokles cen ropy způsobil těžké škody alžírské ekonomice. Vláda se tedy rozhodla projekt a výstavbu zastavit. V roce 1988 byla stavba obnovena za účasti v tomto oboru nezkušených domácích stavebních společností a při velmi pomalém financování. Do roku 1999 byly postaveny jen čtyři stanice. V 90. letech byla výstavba přerušena kvůli občanské válce.\n\nDo roku 2006 se ekonomická situace zlepšila natolik, že bylo rozhodnuto o rychlé dostavbě se zahraniční účastí. Nakonec bylo tedy zvoleno konsorcium, skládající se z německé společnosti Siemens, francouzské Vinci a španělské CAF. V září 2011 byl spuštěn zkušební provoz bez pasažérů. První trasa byla slavnostně, za účasti prezidenta a ministrů vnitra a dopravy, otevřena v pondělí 31. října 2011, provoz s cestujícími byl zahájen 1. listopadu 2011. V květnu 2011 byla v Alžíru zavedena také tramvajová doprava.\n\nÚsek s deseti stanicemi byl otevřen v pondělí 31. října 2011. Délka tratě je 8,5 km. Na lince jezdí 14 souprav po 6 vozech. Rozsah provozu je od 5 do 23 hodin. Provoz zajišťuje 400 pracovníků, bezpečnost hlídá 400 policistů. Jednotlivé jízdné je 50 dinárů, náklady dotuje též stát.\n\n\n\nDo roku 2020 má být síť prodloužena na 40 kilometrů, a to jak rozšířením první trasy, tak i výstavbou druhé.\n\n"}
{"id": "146341", "url": "https://cs.wikipedia.org/wiki?curid=146341", "title": "Kostel svatého Bartoloměje (Praha)", "text": "Kostel svatého Bartoloměje (Praha)\n\nKostel svatého Bartoloměje je vrcholně barokní kostel v Praze 1 na Starém Městě zasvěcený apoštolu sv. Bartoloměji. Nachází se poblíž zaniklých středověkých městských hradeb v Bartolomějské ulici. Kostel byl postaven v letech 1726–1731 podle návrhu architekta Kiliána Ignáce Dientzenhofera.\n\nV místě současného kostela bývalo ve středověku sídlo prostitutek, zvané \"Benátky\", v dobách panování Karla IV. k jejich nápravě přeměněné na Milíčův \"Jeruzalém\".\n\nZa husitských válek se Jeruzalém rozpadl a do 17. století se vystřídalo několik jednotlivých světských majitelů objektu. Po polovině 17. století připadl zdejší majetek jezuitům, kteří zde započali se stavbou kaple, která však shořela při požáru čtvrti v roce 1678. Jezuitský kostel, postavený na ruinách kaple a vysvěcený roku 1731, přestal svému účelu sloužit po zrušení řádu jezuitů roku 1773 za josefínských reforem a přešel do majetku státu.\n\nV letech 1853 až 1949 byl kostel v držení Kongregace Šedých sester III. řádu sv. Františka, kterým byl po komunistickém puči zabaven a v době komunismu byl využíván jako skladiště a postupně chátral. V Bartolomějské ulici, nesoucí jméno kostela, v době totality sídlila nechvalně známá Státní bezpečnost, dnes je zde sídlo policie a kriminální policie.\n\nPo pádu komunismu byl kostel a klášter navrácen v roce 1995 šedým sestrám, v současné době tento objekt obývá 15 sester\n\nNejméně výraznou částí kostela je zalomená fasáda do Bartolomějské ulice. S výjimkou jednoduchého portálu neobsahuje dekorativní prvky, jen několik typů jednoduše rámovaných barokních oken.\n\nNevelký interiér kostela postaveného na nepravidelném půdorysu je náročně architektonicky členěn a také svou dekorativností s využitím umělého mramoru a zlacení silně kontrastuje s uliční fasádou. Poškozené nástropní fresky, nad lodí s tématem mučení sv. Bartoloměje, jsou dílem Václava Vavřince Reinera.\n\nMimořádné je řešení dvorní fasády kostela, přístupné přes budovu dopravní fakulty ČVUT z Konviktské ulice. Fasáda vytváří monumentální průčelí nádvoří, její řešení částečně navazuje na sousední starší, jednodušší barokní stavby. Naopak je nezávislá na interiéru kostela, k čemuž si dopomáhá šikmými špaletami oken. Vedle skutečných a slepých oken je fasáda ve výklencích a na atice zdobena sochami dvanácti apoštolů, Krista a Panny Marie z dílny Matěje Václava Jäckla.\n\n"}
{"id": "146342", "url": "https://cs.wikipedia.org/wiki?curid=146342", "title": "Jan Palacký (geograf)", "text": "Jan Palacký (geograf)\n\nJan Palacký, celým jménem Jan Křtitel Kašpar Palacký (10. října 1830 Praha – 23. února 1908 Praha-Vinohrady), byl český geograf, biogeograf, univerzitní profesor, politik a mecenáš. Byl synem Františka Palackého.\n\nVzdělání nejprve obdržel od otce Františka Palackého i matky Terezie Měchurové a od historika V. V. Tomka, pozdějšího rektora Univerzity Karlovy. Do školy začal chodit od sexty gymnázia v šestnácti letech. Studoval na Karlo-Ferdinandově univerzitě v Praze, Drážďanské univerzitě, Pařížské univerzitě a Mnichovské univerzitě. Roku 1850 získal titul doktora filozofie, roku 1854 doktora práv a roku 1856 se habilitoval na pražské univerzitě v oboru geografie, kde se roku 1885 stal mimořádným a roku 1891 řádným profesorem. Zabýval se botanickou geografií a zastával teorii společného původu všech rostlin na Zemi.\n\nOd roku 1861 zastával post ředitele Pražské zemědělské jednoty, od roku 1867 byl inspektorem botanických sbírek Národního muzea. Roku 1864 na jeho popud došlo k vzniku Výboru pro přírodovědné zkoumání Čech. V roce 1885 předsedal Mezinárodnímu botanickému kongresu v Antverpách.\n\nByl aktivní i v politice. Jako velký pozemkový vlastník patřil mezi nejmajetnější české velkostatkáře měšťanského původu (šlechtickým latifundiím se ovšem jeho polnosti rovnat nemohly). V letech 1861–1872 zasedal jako poslanec Českého zemského sněmu za Národní stranu. V letech 1871–1872 byl i členem zemského výboru, v němž se angažoval zejména v zdravotnických otázkách, v letech 1871–1880 byl rovněž členem zemské komise, v níž byl aktivní o otázce reformy pozemkových daní. Zemský sněm ho roku 1871 zvolil poslancem Říšské rady (celostátní zákonodárný sbor, tehdy ještě nevolen přímo, ale tvořen delegáty jednotlivých zemských sněmů), kde reprezentoval velkostatkářskou kurii v Čechách. V souladu s tehdejší českou opoziční politikou pasivní rezistence ale mandát nepřevzal a do sněmovny se nedostavil. Jeho mandát tak byl 23. února 1872 prohlášen pro absenci za zaniklý. Opětovně byl poslancem Českého zemského sněmu v období let 1878–1889 a ze sněmu se stáhl teprve na výslovné přání Eduarda Taaffeho.\n\n\n"}
{"id": "146345", "url": "https://cs.wikipedia.org/wiki?curid=146345", "title": "Roger W. Sperry", "text": "Roger W. Sperry\n\nRoger Wolcott Sperry (20. srpna 1913, Hartford, Connecticut – 17. dubna 1994, Pasadena, Kalifornie) byl americký neurovědec, neurobiolog a neurofyziolog a zoolog. V roce 1981 mu byla udělena Nobelova cena za odhalení specifické úlohy jednotlivých mozkových hemisfér u člověka. U epileptických pacientů prováděl operaci, při níž proťal kalózní těleso (\"corpus callosum\", útvar spojující obě mozkové hemisféry). U pacientů došlo k vymizení epileptických záchvatů, ale současně si všiml, že byla vážně narušena integrita osobnosti pacientů. Pacienti měli při pokusu ohmatat rukou (bez zrakové kontroly) nějaký předmět – pokud jej ohmatali pravou rukou, pak tento předmět dokázali pojmenovat (pravá ruka komunikuje s levou – verbální hemisférou), pokud předmět ohmatávali levou rukou, nedokázali říct, co je to za předmět.\n\nPři výzkumu lidského mozku, syndromu oddělených hemisfér („split-brain“), na Kalifornském technickém institutu byl Sperryho spolupracovníkem jeho žák Michael Gazzaniga; jejich práce přinesla pokrok v našem porozumění lateralizaci mozkových funkcí a způsobu vzájemné komunikace obou mozkových hemisfér.\n\nV oboru psychologie byl 44. nejcitovanějším autorem ve 20. století.\n\n"}
{"id": "146348", "url": "https://cs.wikipedia.org/wiki?curid=146348", "title": "Týn (Praha)", "text": "Týn (Praha)\n\nTýn (neoficiálně také Týnský dvůr či Ungelt) je komplex historických budov nacházející se v Praze na Starém Městě mezi Týnskou a Štupartskou ulicí v prostoru mezi kostely Matky Boží před Týnem a sv. Jakuba. Dnešní areál tvoří 18 domů.\n\nJméno Týn nese také ulice mající charakter nádvoří tohoto komplexu.\n\nV raném středověku byl tento objekt opevněný kupecký dvůr, oddělený od ostatního města příkopem a zdí. Za ochranu bylo nutné platit, z tohoto poplatku se vyvinulo povinné clo (staroněmecky \"ungelt\"). Od 11. století bylo toto místo střediskem mezinárodního obchodu v Praze; všichni cizí kupci, kteří do Prahy přijeli, se museli shromáždit zde.\nKromě celnice, která zde fungovala od roku 1774, byl v Týnském dvoře k dispozici i kostel a nemocnice. Od 14. století pak začali kolem dvora pražští měšťané stavět obytné domy.\n\nV současné době v paláci sídlí Garanční systém finančního trhu.\n\nJednou přijel na Týnský dvůr kupec, který pocházel z Turecka. Zamiloval se tam do jedné české dívky. Dívka ho nechtěla, ale pak se do něj taky zamilovala a měla s ním svatbu. Turek odjel na určitou dobu do Turecka. Dívka na něj čekala, léta plynula, ale turek se nevracel. Dívka se zamilovala do jiného mládence a měla s ním svatbu. V den svatby se turek vrátil a dívce dal dopis, aby za ním po svatbě přišla. Od té doby dívku nikdo neviděl. Až za několik let vyběhla jedna služka s děsem, že ve sklepě je hlava. Hostinský tam šel taky, kopali, až našli i její tělo. Byla to hostinského dcera, turkova žena. Od té doby prý v Ungeltu straší turek, který nosí hlavu dívky ve skříňce, kterou mu dívka darovala.\n\n\n"}
{"id": "146357", "url": "https://cs.wikipedia.org/wiki?curid=146357", "title": "Kótokuin", "text": "Kótokuin\n\nKótokuin () je chrám buddhistické školy Čisté země ve městě Kamakura v prefektuře Kanagawa v Japonsku.\n\nChrám je známý díky monumentální venkovní bronzové soše Amida buddhy (大仏, \"daibucu\"), která je jednou z nejslavnějších japonských ikon. Socha je 13,35 metrů vysoká, váží přibližně 93 tun a je druhou největší sochou Buddhy v Japonsku po soše v chrámu Tódaidži v Naře.\n\nPodle chrámových záznamů pochází socha z roku 1252, tedy z období Kamakura. Není ale zcela jasné, zdali to je táž socha, která tu dnes stojí. Socha byla postavena uvnitř dřevěného chrámu, který byl zničen vlnou cunami během období Muromači v roce 1495. Od té doby stojí (sedí) \"daibucu\" na otevřeném prostranství.\n\n\n\n"}
{"id": "146361", "url": "https://cs.wikipedia.org/wiki?curid=146361", "title": "Henri Dupuy de Lôme", "text": "Henri Dupuy de Lôme\n\nStanislas Charles Henri Dupuy de Lôme (15. října 1816 Ploemeur u Lorientu - 1. února 1885 Paříž) byl francouzský stavitel lodí, považovaný často za nejlepšího francouzského stavitele lodí všech dob. Zasloužil se především o rozvoj parou hnaných pancéřovaných bojových lodí a francouzského loďstva všeobecně, ale zasáhl i do vývoje ponorek a vzducholodí. Dopomohl k tomu, že se ve druhé polovině 19. století stalo francouzské loďstvo druhým nejmocnějším loďstvem na světě.\n\nHenri Dupuy de Lôme vystudoval École Polytechnique. Po dokončení vzdělání odešel přibližně v roce 1842 do Anglie. Zde získal znalosti o stavbě železných lodí a využití parních strojů. V roce 1844 vydal v Paříži o svých poznatcích rozsáhlou zprávu.\n\nNa základě průzkumu první britské železné šroubové dopravní lodi SS Great Britain, která byla spuštěna na vodu v době jeho pobytu v Británii, navrhl v roce 1845 novou koncepci válečných plavidel: Ocelový trup, a pohon parním strojem a lodním šroubem. Dopis, kterým tuto koncepci navrhl, lze považovat za první krok k moderním válečným lodím. V té době byly ve výzbroji všech námořních mocností plachetní řadové lodě.\n\nPodle jeho návrhu byla v roce 1847 postavena \"Napoléon\", první řadová loď poháněna parním strojem a také první řadová loď poháněná lodním šroubem. \"Napoléon\" však měl stále dřevěný trup. Parní pohon byl doposud vyhrazen jen pro menší lodě, operující u pobřeží. Brzy se však rozšířil.\n\nDalším úspěchem byla stavba fregaty \"La Gloire\" – první plnohodnotné pancéřové lodi schopné operací na širém moři. Trup lodi byl sice stále ze dřeva, byl ale chráněn 120mm silným pancířem (prvním celoželeznou lodí byl britský HMS \"Warrior\").\n\nHenri Dupuy de Lôme se později věnoval rovněž politice a byl členem francouzské akademie věd. Dodnes po něm byly pojmenovány tři lodě. Pancéřový křižník \"Dupuy de Lôme\" z roku 1887 byl první lodí své kategorie na světě. Následovala ponorka \"Dupuy de Lôme\" z roku 1914 a špionážní loď \"Dupuy de Lôme\" z roku 2004.\n\n"}
{"id": "146364", "url": "https://cs.wikipedia.org/wiki?curid=146364", "title": "Zárybničná Lhota", "text": "Zárybničná Lhota\n\nZárybničná Lhota () je vesnice v Jihočeském kraji, 6  km východně od Tábora. Kdysi samostatná obec, nyní součást jedna z 15 místních částí města Tábor. V roce 2011 zde trvale žilo 310 obyvatel.\n\nPrvní písemná zmínka o vesnici pochází z roku 1391.. V roce 1446 mění své jméno na „Malá Lhota Kozská“. Své dnešní označení „Zárybničná Lhota“ získala vesnice až počátkem 16. století.\n\nV letech 1391–1547 příslušela Zárybničná Lhota ke Kozímu Hrádku. Tím se stala po roce 1547 majetkem města Tábora.\n\nJakýsi mlynář Bartoň pod Kozím tu vlastnil dva svobodné lány, jež prodal roku 1446 Janovi z Rovného. V 16. století tu mělo město Tábor šest místních usedlíků. V 17. století se jejich počet snížil na pět. Nejstarší rodiny, které dodnes v Zárybničné Lhotě žijí, jsou Dvořákova (1564) a Všechovských (1728).\n\n\n"}
{"id": "146365", "url": "https://cs.wikipedia.org/wiki?curid=146365", "title": "Potravinářská chemie", "text": "Potravinářská chemie\n\nPotravinářská chemie studuje chemické procesy biologických substancí, které jsou mrtvé nebo umírající. Tyto biologické substance zahrnují např. maso, drůbež, zeleninu, pivo a mléko. V hlavních součástech, jako jsou sacharidy, lipidy a proteiny, je podobná biochemii, ale také zahrnuje oblasti jako jsou voda, vitaminy, minerály, enzymy, potravinové přísady, vůně a barvy. Tato disciplína také zahrnuje změnu substancí různými technologiemi.\n"}
{"id": "146375", "url": "https://cs.wikipedia.org/wiki?curid=146375", "title": "Stars and Stripes", "text": "Stars and Stripes\n\nStars and Stripes (česky Hvězdy a pruhy) jsou noviny vydávané ministerstvem obrany USA pro vojáky amerických ozbrojených sil po celém světě. V současnosti jsou dostupné ve třech vydáních: pro jednotky v Evropě, na středním východě a pro vojáky v Pacifiku. Ústřední redakce sídlí ve Washingtonu, D.C.\n\n9. listopadu 1861, během americké občanské války, se vojáci 11., 18. a 29. pluku z Illinois (po vytlačení jednotek Konfederace na jih) utábořili v Bloomfieldu v Missouri. Poté co našli místní redakci novin prázdnou, rozhodli se, že budou vydávat své vlastní noviny o událostech u vlastních jednotek během válečného tažení. Nazvali je \"Stars and Stripes\" podle symbolů na americké vlajce. Dnes je v Bloomfieldu muzeum a knihovna, věnované novinám.\n\nBěhem první světové války byli redaktory, dopisovateli a ilustrátory novinářští veteráni, ale mnohem častěji talentovaní mladí vojáci. Řada z nich se po válce stala slavnými osobnostmi mediální sféry USA. Harold Ross po návratu založil časopis New Yorker.\nCyrus Baldridge, vedoucí grafik, se později stal známým ilustrátorem knih a časopisů. Alexander Woollcott, člen redakční rady, byl pozdějším významným newyorským literárním kritikem.\nHvězdy a pruhy byly v té době osmistránkovým týdeníkem. Nejvyšším dosaženým počtem bylo 526 000 čtenářů. Redakce musela vyvinout velké úsilí a použít různé improvizace při tisku ve Francii i při dodávce novin na frontu.\n\nZa druhé světové války, byla tištěna různá vydání na různých provizorních místech. Znovu, tak jako v předchozí válce, se mnoho zde působících redaktorů později stalo známými novináři. Některá vydání se tiskla co nejblíže bojovým liniím kvůli rychlé informovanosti frontových jednotek. Během války bylo také vydáno 53 \"sešitů\" edice Stars and Stripes, většinou popisujících příběhy jednotlivých vojáků.\n\nNoviny jsou v současnosti hlavním tištěným zdrojem informací na vojenských základnách v Evropě a na středním východě. Vycházejí každý den, v rozsahu 40 – 48 stran a stále mají tabloidní formát připomínající některé britské deníky.\n\nDalšími později známými přispěvateli jsou:\n\n"}
{"id": "146378", "url": "https://cs.wikipedia.org/wiki?curid=146378", "title": "Dálnice D56", "text": "Dálnice D56\n\nDálnice D56 (do 31. prosince 2015 rychlostní silnice R56) je dálnice, která vede z Ostravy do Frýdku-Místku, kde končí a zaúsťuje do dálnice D48.\n\nDálnice D56 je ještě ne zcela dokončená dálnice vedoucí z Ostravy do Frýdku-Místku. Po dokončení bude dlouhá 14 km a bude v celé své délce čtyřpruhová, přičemž v současnosti je zprovozněno 12 km. Vzhledem k plánované délce se tak jedná o nejkratší dálnici v české dálniční síti.\n\nDálnice D56 začíná na jižním okraji Ostravy volným navázáním na silnici I/56, která v Ostravě tvoří severojižní průtah městem spojující dálnici D56 s dálnicí D1. Od volného navázání vede dálnice směrem na jih podél východního okraje průmyslové zóny Hrabová směrem k městu Paskov, které v těsné blízkosti obchází po jeho západním okraji. Od Paskova vede dál na jih podél západního okraje průmyslové zóny Paskov směrem k obcím Sviadnov a Staříč, v jejichž blízkosti překračuje řeku Olešnou a stáčí se na jihovýchod. Následně, severně od Frýdku-Místku je dálnice provizorně ukončena volným navázáním na silnici I/56, přičemž po dokončení se má v těchto místech stáčet opět na jih, čímž vytvoří část západního obchvatu Frýdku-Místku, po 320 m dlouhé estakádě znovu překonat řeku Olešnou a zaústit do dálnice D48.\n\nDálnice je v celé své již zprovozněné délce postavena v kategoriI R 26,5/120 a v posledním dosud nezprovozněném úseku, tj úseku od připravované mimoúrovňové křižovatky Sviadnov po mimoúrovňovou křižovatku Frýdek-Místek-západ, je připravována v kategorii R 24,5/80.\n\nPrvní úvahy o dálnici D56 se objevují na začátku 60. let 20. století, tehdy však ještě jako o rychlostní silnici R56. Součástí sítě dálnic a rychlostních silnic se stala v roce 1963 přijetím koncepce dlouhodobého rozvoje silniční sítě a místních komunikací. Od počátku byla plánována jako čtyřpruhová rychlostní silnice v úseku Ostrava - Frýdek-Místek, přičemž před překlasifikováním na dálnici se uvažovalo, že na rychlostní silnici R56 bude po dokončení převeden i průtah Ostravou k dálnici D1 s výhledovým pokračováním na Hlučín, Dolní Benešov a Opavu.\n\nVýstavba dnešní dálnice D56 byla zahájena v roce 1982 stavbou 6,5 km dlouhého úseku mezi Paskovem a Frýdkem-Místkem. V průběhu 80. let 20. století byly postupně zahájeny stavby všech zbývajících úseků směrem k Ostravě. Zatímco jižní část trasy dálnice, tj. úsek od mimoúrovňové křižovatky Paskov po provizorní ukončení u Frýdku-Místku, byla stavěna jako nová komunikace, tak severní část trasy dálnice, tj. úsek od začátku dálnice po mimoúrovňovou křižovatku Paskov, nahradila původní silnici, neboť původní silnice se stala součástí dálnice, resp. jednou její polovinou.\n\nPrvním úsekem otevřeným pro veřejnost byl 6,5 km dlouhý úsek mezi Paskovem a Frýdkem-Místkem zprovozněný v roce 1985. V roce 1988 byl zprovozněn navazující, necelý 1 km dlouhý úsek u Paskova, jehož součástí byla mimoúrovňová křižovatka Paskov. Vedle toho byl tentýž rok zprovozněn ještě 1,5 km dlouhý počáteční úsek dálnice v Ostravě - Hrabové. Poslední, mezilehlý úsek mezi Ostravou a Paskovem byl dán do užívání veřejnosti v roce 1990, čímž se zprovozněním tohoto úseku zacelila asi 2,5 km dlouhá mezera mezi dosud zprovozněnými úseky a vznikl souvislý dálniční tah mezi Ostravou a Frýdkem-Místkem.\n\nV letech 2001 a 2002 proběhla v celé délce dálnice rekonstrukce povrchu.\n\nDálnice D56 v současnosti není zprovozněna v celé své délce, jak je naplánována podle současné koncepce dálniční sítě. Vedle projektů týkajících se stavebních úprav již hotových úseků tak probíhají projekty zaměřené na výstavbu dosud nezprovozněných úseků.\n\nU dálnice D56 zbývá k jejímu úplnému dokončení zprovoznit poslední, necelých 2,3 km dlouhý úsek, který propojí dálnici D56 s dálnicí D48. V roce 2004 obdržel kladné stanovisko EIA, v roce 2006 bylo vydáno územní rozhodnutí, následně byly vykoupeny všechny potřebné pozemky a v roce 2010 bylo vydáno stavební povolení. Samotná výstavba probíhá současně se stavbou souvisejícího úseku dálnice D48 tvořícího jižní obchvat Frýdku-Místku, protože při dřívější realizaci by tento úsek neměl do zprovoznění navazujího úseku dálnice D48 žádné využití. Výstavba úseku byla slavnostně zahájena 22. května 2018, dokončení je plánováno na únor 2022.\n\nProjekty týkající se rekonstrukce již hotových úseků se zaměří na úpravu dálnice podle norem a požadavků pro dálnice I. třídy, neboť dálnice D56 je, coby převedená rychlostní silnice R56, dálnicí II. třídy, a splňuje tudíž pouze mírnější normy a požadavky. Ředitelství silnic a dálnic však plánuje postupnou úpravu dálnic II. třídy tak, aby se jejich úroveň sjednotila s úrovní dálnic I. třídy.\n\nPoužití dálnice je zpoplatněno, a to jak v systému časového zpoplatnění tak i v systému elektronického mýtného\n\nV systému časového zpoplatnění je dálnice D56 zpoplatněna pouze v úseku od mimoúrovňové křižovatky Hrabová-prům. zóna (exit 40) po provizorní ukončení dálnice u Frýdku-Místku. Zbývající úsek u Ostravy od začátku dálnice po mimoúrovňovou křižovatku Hrabová-prům. zóna (exit 40) zpoplatněn není. V systému elektronického mýtného je dálnice D56 zpoplatněna v celé své délce, tedy od začátku dálnice v Ostravě - Hrabové po provizorní ukončení dálnice u Frýdku-Místku.\n\nAčkoliv bylo zpoplatnění užití dálnic zavedeno od 1. ledna 1995, byla dálnice D56 v celé své délce ze zpoplatnění vyňata. Toto vynětí bylo zdůvodněno tak, že se jednalo o krátký úsek dálnice a že by to byla jediná zpoplatněná komunikace na severní Moravě..\n\nOd svého zavedení bylo zpoplatnění dálnic a silnic dálničního typu předmětem několika změn, které se projevily i na míře zpoplatnění dálnice D56.\n\nNejvýraznější změnou bylo opuštění dosavadního jednotného systému zpoplatnění prostřednictvím poplatku za užívání dálnic a silnic dálničního typu a od 1. ledna 2007 jeho nahrazení dvěma systémy zpoplatnění, a to systémem časového zpoplatnění a systémem elektronického mýta. Existence dvou systémů zpoplatnění se projevila i na míře zpoplatnění dálnice D56. Zatímco v systému časového zpoplatnění nedošlo k žádným změnám a dálnice zůstala v celé své délce vyňata ze zpoplatnění, tak v systému elektronického mýta byla dálnice nově zpoplatněna v celé své délce.\n\nK další změně došlo 13. ledna 2009, odkdy byla dálnice D56 zpoplatněna v celé své délce i v systému časového zpoplatnění. Ke zpoplatnění se přistoupilo zejména proto, že vzhledem k dokončení dálnice D1 v úseku od Hranic na Moravě po Bohumín je region Ostravska napojený na českou dálniční síť, a že již tudíž dálnice D56 není od zbytku dálniční sítě izolována.\n\nPoslední změna nastala 1. ledna 2012 a týká se opět systému časového zpoplanění, odkdy je počáteční úsek v Ostravě od začátku dálnice po mimoúrovňovou křižovatku Hrabová-prům. zóna (exit 40) opět nezpoplatněn. Důvodem, proč byl tento úsek vyňat z časového zpoplatnění, je snaha zajistit snazší dostupnost průmyslové zóny Hrabová a tím zamezit využívání okolních ulic.\n\n"}
{"id": "146384", "url": "https://cs.wikipedia.org/wiki?curid=146384", "title": "Česká hlava", "text": "Česká hlava\n\nČeská hlava je nejvyšší české vědecké vyznamenání. Původně představovalo soukromou iniciativu na podporu vědecké a technické inteligence v Česku, založenou v roce 2002.\n\nHlavním cílem projektu je popularizace vědy a techniky spolu se zvyšováním všeobecné prestiže těchto oborů. K projektu se později připojily i státní organizace, takže dnes probíhá mnoho z pořádaných akcí ve spolupráci např. s Ministerstvem školství, Akademií věd či Ministerstvem průmyslu a obchodu.\n\nProjekt Česká hlava organizuje každoročně vědecko-průmyslové fórum, které slouží k setkávání a diskusi mezi zástupci státu, vědecké komunity a průmyslu. Řečníky jsou zpravidla významné osobnosti těchto oborů včetně nositelů Nobelových cen.\n\nKromě jiných akcí jsou také udělovány jednou do roka v rámci slavnostního večera ocenění České hlavy – nejprestižnějším oceněním je \"Národní cena vlády České republiky Česká hlava\" spojená s mimořádnou finanční odměnou. Kromě této ceny za celoživotní přínos je udíleno také mnoho menších cen, obvykle spojených se sponzory těchto ocenění (např. \"INVENCE, cena Škody Auto, a. s.\" či \"DOCTORANDUS, cena Siemens za inovativní přístup\").\n\nČeská hlava je původní soukromý projekt, jež vznikl v roce 2002 s cílem popularizovat vědu a zvýšit společenskou prestiž tuzemských technických a vědeckých pracovníků coby hlavních tvůrců ekonomické prosperity země. U jeho vzniku stáli mimo zakladatelů též intelektuálové z veřejného života v čele se spisovatelem Arnoštem Lustigem, či profesorkou Evou Sykovou.\n\nV rámci tohoto projektu jsou každoročně oceňovány nejlepší výsledky vědeckých prací, které realizovaly čeští vědci, výzkumníci, ale i studenti. Ceny pro ty nejlepší jsou dotovány částkou v celkové hodnotě téměř dvou miliónů korun a jejich předávání je vysíláno Českou televizí.\nHistoricky se k tomuto projektu připojili též některé státní organizace (Ministerstvo průmyslu a obchodu, Akademie věd, Ministerstvo školství mládeže a tělovýchovy atd.), které tak potvrdili opodstatněnost a prestiž tohoto projektu, kterému se v mediích začalo lidově přezdívat „Česká nobelovka“.\n\nV roce 2006 se k projektu připojil též Úřad vlády České republiky, a vznikla tak nejprestižnější cena pro českého vědce, Národní cena vlády Česká hlava. Laureát této ceny je odměněn částkou 1 milión korun.\n\nProjekt Čeká hlava má též několik podprojektů, z nichž České hlavičky jsou zaměřeny na podporu, propagaci a především motivaci středoškolských studentů, kteří mají mimořádné výsledky v oblasti přírodních a technických oborů. Cílem tohoto projektu je ocenit ty, kteří se již v mladém věku věnují těmto oborům a mají za sebou kvalitní výsledky. Nedílnou součástí je též pomoc v budování jejich vědecké kariéry a otevření dalších možností ve studiu, dalším výzkumu, či uplatnění v soukromých společnostech.\n\nMachři roku je projekt na podporu a obnovení prestiže odborného školství, které se v posledních dvou dekádách dostává do existenčních problémů, což má dopad i na průmyslová odvětví.\nÚstředním bodem tohoto projektu je pak každoroční celostátní setkání učňovské mládeže, odborných sdružení, cechů, škol, ale i soukromých firem z různých odvětví. V rámci tohoto setkání, které se vždy koná v jednom z krajských měst (střídavě Čechy, Morava, Slezsko) je pořádána soutěž v několika řemeslných oborech, výstava řemesel s praktickými ukázkami, ale i představení nejnovějších technologií z průmyslové oblasti.\n\nCena udělována vládou ČR za mimořádné výsledky ve výzkumu a vývoji – finanční ocenění 1 milion Kč.\n\nCena se uděluje za objev či mimořádný počin, uskutečněný v posledních několika letech v oblasti základního nebo aplikovaného výzkumu či technologických inovací s přihlédnutím k perspektivám jeho využitelnosti v praxi – finanční odměna 300 000 Kč.\n\nCena se uděluje občanu ČR nebo osobě, která má nebo měla českou či československou státní příslušnost, jež působila v zahraničí a jejíž mimořádný počin v oblasti základního nebo aplikovaného výzkumu či v oblasti technologických inovací nebo jejíž odborné či manažerské kvality se úspěšně prosadily v zahraničí v posledních několika letech – finanční odměna 200 000 Kč.\n\nCena se uděluje tuzemské nebo zahraniční firmě, působící v ČR, která v uplynulých několika letech realizovala nejvýraznější novou technologii či výrobek na území ČR.\n\nCena se uděluje za inovativní přístup, nejvýraznější počin, odbornou nebo vědeckou činnost studentovi doktorského studijního programu – finanční odměna 100 000 Kč.\n\nCena se uděluje za nejvýraznější počin, odbornou nebo vědeckou činnost studentovi bakalářského nebo magisterského studijního programu – finanční odměna 60 000 Kč.\n\nRoku 2017 byla odborná komise v následujícím složení:\n\nOd roku 2002 do roku 2016 byla předsedkyní odborné komise Eva Syková a místopředsedou František Šmahel.\n\nCena se uděluje za práce a projekty z oblasti ekonomie, podnikání a řízení, realizované nebo kompletně zpracované podnikatelské záměry, či za vědecké projekty z jiných oblastí, u kterých bude prokázán významný ekonomický efekt\n\nCena se uděluje za odborné práce a projekty z oblasti chemie, biochemie, biologie a zdravotnictví a za technologie či techniku zlepšující, nebo chránící životní prostředí\n\nCena se uděluje za práce a projekty v oblastech informatiky, matematiky, elektrotechniky, programování a komunikace\n\nCena se uděluje za praktické projekty, zlepšovací návrhy a vynálezy, technologie a inovace, které teoreticky či prakticky posouvají současný stav dopředu nebo obohacují dosavadní úroveň poznání zejména v oblastech fyziky, strojírenství, stavebnictví, průmyslu, či dopravy\n\nCena se uděluje žákům a studentům do 15 let věku za práce a projekty v nehumanitních oborech\n\n\nAstrofyzik Jiří Grygar byl v roce 2009 oceněn \"Cenou předsedy Rady pro výzkum a vývoj a inovace\" za propagaci a popularizaci výzkumu a vývoje, kterou ovšem nepřijal. Své odmítnutí zdůvodnil slovy:\n\n"}
{"id": "146385", "url": "https://cs.wikipedia.org/wiki?curid=146385", "title": "Alois Šmolík", "text": "Alois Šmolík\n\nAlois Šmolík (19. června 1893, Mýto – 9. prosince 1952, Praha) byl československý konstruktér letadel a podnikatel. Byl hlavním konstruktérem, technickým ředitelem a \"hnacím článkem\" vývoje ve firmě Letov. Nejznámějším letadlem je pravděpodobně Letov Š-28 a jeho následníci. \n\nO letectví se zajímal od svých studentských let. Poprvé se tento zájem projevil v roce 1910, když postavil svůj první kluzák. V roce 1913 postavil první letadlo - jednoplošník, který byl schopen unést 60 kg. Po prázdninách v roce 1913 nastoupil vojenskou službu. Koncem roku 1914 po svém zranění na frontě byl přidělen k technické službě „Leteckého pluku č. 1“ ve Vídni. Byl zařazen v rakousko-uherském letectví do tvořícího se konstrukčního oddělení, ve kterém s krátkou přestávkou setrval až do konce války. Současně přitom studoval na vídeňské technice. Postupně byl přidělen k oddílu pro statické výpočty a na konec pracoval jako projektant. Na konci První světové války se vrátil do Prahy a společně s ostatními navrátilci, kteří po dobu války byli činní v letectví, se podílel na vzniku \"Leteckého arsenálu\". Z něho později vznikla „Vojenská továrna na letadla“ v Letňanech. To byly základy jeho pozdějšího povolání v nově vzniklé Československé republice.\n\n"}
{"id": "146407", "url": "https://cs.wikipedia.org/wiki?curid=146407", "title": "Guy Fawkes", "text": "Guy Fawkes\n\nGuy Fawkes (13. duben 1570, York – 31. leden 1606) byl anglický voják a vyznáním římský katolík, který se spolu s dalšími pokusil 5. listopadu 1605 spáchat atentát na krále Jakuba I.\n\nCílem spiknutí střelného prachu byl atentát na protestantského krále Jakuba I. a členy obou komor anglického parlamentu ve Westminsterském paláci během úvodního společného zasedání v roce 1605, na kterém měl král osobně promluvit. Fawkes byl z velké části zodpovědný za realizaci konečné fáze útoku. Plán byl ale vyzrazen a on byl zadržen v podzemí pod palácem se sudy střelného prachu. Po výslechu a mučení byl popraven za zradu a pokus o vraždu. Od té doby je tento nezdařený atentát připomínán vždy 5. listopadu jako Noc Guye Fawkese a jako den, kdy byla monarchie a král zachráněni.\n\n\n\n\n\n"}
{"id": "146409", "url": "https://cs.wikipedia.org/wiki?curid=146409", "title": "Segovesus", "text": "Segovesus\n\nSegovesus také Sigoves (asi 4. století př. n. l.) je osobnost galské ságy, synovec matky kmene Biturigů a keltského krále Ambikata. Jeho bratr byl Bellovesus. O Segovesovi se dochovaly informace ve spisech římského historika Tita Livia. Titus Livius zaznamenal událost vztahující se k období 378 – 395 př. n. l. v niž se píše: \"Král Biturigů Ambigat vyslal své dva synovce z přelidněné země, aby hledali nová sídla. Věštba určila za nový domov Segovesovi oblast Hercynského lesa, Bellovesovi pak oblast dnešní severní Itálie.\"\n\nMísto uprostřed Hercynského lesa, na které Segovesus se svou početnou družinou dorazil, dostalo jméno \"Biohemium\", které se patrně nacházelo na území dnešních Čech. V té době zde sídlili Keltové. První zmínky o Keltech ve střední Evropě pochází z 5. století př. n. l., kdy je zaznamenal antický dějepisec Hérodotos. Nejznámějším obdobím keltských Čech je zlatý věk Bojů, podle kterých se toto území do dnešních dnů nazývá, Bohemia.\n\nPočátky zlatého věku Keltů spadají do 4. století př. n. l., kdy se keltské kmeny daly do pohybu a postupně osídlily většinu evropského kontinentu. Bojovní Bojové (jejich jméno v překladu znamená Strašní) nejprve přitáhli přes Alpy do severní Itálie, aby se později znovu vrátili, když se v Pádské nížině nedostávalo zemědělské půdy pro život. Bojové se v Čechách pozvolna sloučili s domácím keltským obyvatelstvem. V následujících letech nastal rozkvět tohoto území, rostla výroba, řemesla, zemědělství, obchod, těžba zlata a ražba mincí. V posledních dvou stoletích př. n. l. Keltové začali stavět oppida, první města v Čechách. Pojmenování měst se nedochovalo, podle nepříliš přesných údajů Klaudia Ptolemaia, známého geografa z Alexandrie můžeme u některých oppid názvy pouze tušit (Abilunon, Kasurgis, Koridorgis).\n\n"}
{"id": "146410", "url": "https://cs.wikipedia.org/wiki?curid=146410", "title": "Mimoběžka", "text": "Mimoběžka\n\nDvě různé přímky formula_1 neležící v jedné rovině, označujeme jako mimoběžné přímky (mimoběžky).\n\nNemají společné body a nejsou rovnoběžné.\n\nKaždá přímka protínající dvě mimoběžky se nazývá příčka mimoběžek. Příčku kolmou na obě mimoběžky označujeme jako osu mimoběžek. Za vzdálenost mimoběžek je označována délka úsečky s krajními body v průsečících osy mimoběžek s oběma mimoběžkami. Nemá svůj vlastní znak.\n\n"}
{"id": "146416", "url": "https://cs.wikipedia.org/wiki?curid=146416", "title": "Mezinárodní PEN klub", "text": "Mezinárodní PEN klub\n\nMezinárodní PEN klub () je celosvětové sdružení spisovatelů, založené 5. října 1921 ve Florence Restaurantu v Londýně na shromáždění jedenačtyřiceti anglických spisovatelů.\n\nNázev klubu v sobě skrýval hlavní podmínku členství, neboť jej tvoří počáteční písmena profesí spjatých se slovesným uměním: poets, playwrights, editors, essayists, novelists (tedy básníci, dramatici, vydavatelé, esejisté, romanopisci). Zkrácená podoba P. E. N. proto znamenala, že do klubu mohou vstoupit pouze ti, kdo vládnou perem. Dnes sdružení také zahrnuje žurnalisty a historiky.\n\nZahajovací večeře PEN klubu se účastnili sami iniciátoři sdružení, dnes již téměř zapomenutá anglická spisovatelka venkovských románů Catherine Amy Dawson Scottová a John Galsworthy, který se stal prvním předsedou mezinárodního PEN klubu. Mezi první členy patřil Joseph Conrad, George Bernard Shaw a Herbert George Wells. Prvním českým členem se stal v roce 1923 Alois Jirásek.\n\nPEN klub je nejstarší světová organizace na ochranu lidských práv a také nejstarší organizace, která propaguje přátelství a intelektuální spolupráci mezi všemi spisovateli bez ohledu na to, kde žijí, zdůrazňující roli literatury jako katalyzátoru vzájemného pochopení a bojující za svobodu slova a jednající jako mohutný hlas na podporu spisovatelů pronásledovaných, vězněných, či zavražděných pro své názory.\n\nPEN klub je nepolitická a nevládní organizace,která udržuje formální konsultativní vztahy s organizací UNESCO.\n\nMezi prezidenty Mezinárodního PEN klubu patřili Alberto Moravia, Heinrich Böll, Arthur Miller, Mario Vargas Llosa, Pierre Emmanuel, György Konrád a v letech 2003–2009 český spisovatel a diplomat Jiří Gruša.\n\nČeskoslovenský odbor PEN klubů byl založen v roce 1925 a jeho prvním předsedou byl Karel Čapek. Po jeho resignaci v roce 1935 převzala předsednictví Anna Marie Tilschová. Čestnými členy byli Alois Jirásek a Edvard Beneš.\n\nV roce 1942 byl československý PEN nacisty rozpuštěn. Po válce byl obnoven a činný do roku 1972. V letech 1965–1967 byl předsedou Adolf Hoffmeister. Znovu byla činnost PEN klubu obnovena v roce 1989, za předsednictví Jiřího Muchy. V letech 1992–2006 byl předsedou Českého centra Mezinárodního PEN klubu Jiří Stránský. Od roku 2006 je předsedou Jiří Dědeček.\n\n\nMezinárodní PEN klub se skládá z 144 autonomních PEN center v 101 zemích z nichž každé je otevřeno spisovatelům, žurnalistům, překladatelům, historikům a dalším profesím které jsou aktivně zapojeny v libovolném odvětví literatury bez ohledu na národnost, rasu barvu pleti či náboženství. Každý člen je povinen podepsat chartu PEN.\n\nSoučasným předsedou je kanadský spisovatel John Ralston Saul.\n\nLITERATURA, ač svým původem národní, nezná hranic a musí zůstat kolektivní měnou mezi jednotlivými národy navzdory politickým nebo mezinárodním zvratům.\n\nZA ŽÁDNÝCH OKOLNOSTÍ, zejména v dobách války, umělecká díla a knihovny, celkové kulturní dědictví lidstva nesmí být vystavováno ohrožení z důvodů politického či národnostního rozvášnění…\n\nČLENOVÉ PENu musí za všech okolností využívat veškerého svého vlivu k podpoře porozumění a vzájemného respektu mezi národy. Zavazuji se ze všech sil napomáhat odstraňování rasové, třídní a národnostní nenávisti, rovněž se zavazuji bránit ideál jediné lidské společnosti žijící v míru na jednom světě…\n\nPEN TRVÁ na principu neomezeného šíření názorů uvnitř každého národa i mezi národy, a jeho členové se zavazují bránit všem formám potlačování svobody slova jak v zemi a společnosti, do nichž náležejí, tak i jinde ve světě…\n\nPEN VYHLAŠUJE svobodu tisku, staví se proti svévolné cenzuře v době míru a zastává názor, že svobodná kritika vlád, úřadů a institucí je podmínkou zákonitého vývoje světa k dokonalejšímu politickému a ekonomickému řádu. Jelikož svoboda vyžaduje dobrovolnou sebekázeň, členové se zavazují vzdorovat takovému zlu jako jsou lživé publikace či překroucení faktů pro politické a osobní cíle…\n\nPEN klub udílí každoročně několik cen. Mezi ně například patří:\n\n\n\nVýbor pro uvězněné spisovatele – International PEN's Writers in Prison Committee pracuje na ochraně pronásledovaných spisovatelů. Byl založen v roce 1960 jako odpověď na vzrůstající tendence umlčet hlasy disentu vězněním spisovatelů. Výbor monitoruje případy vice jak 900 spisovatelů kteří jsou věznění, mučeni, je jim vyhrožováno, těch kteří jsou pohřešováni či zabiti z důvodu výkonu jejich profese. Publikuje 2× ročně Case List zprávu o násilí proti spisovatelům po celém světě. Výbor také koordinuje akce Mezinárodního PEN klubu na podporu ukončení těchto pronásledování a zastavení potlačování svobody slova. Jeho předsedkyní je od roku 2010 místopředsedkyně Českého centra PEN Klubu, PhDr. Markéta Hejkalová.\n"}
{"id": "146417", "url": "https://cs.wikipedia.org/wiki?curid=146417", "title": "Marie Egyptská", "text": "Marie Egyptská\n\nSvatá Marie Egyptská (? 344 – ? 421) byla egyptská poustevnice a světice.\n\nSvatá Marie Egyptská se narodila kolem roku 344 v Egyptě. Byla prý mimořádně chytrá a krásná. Brzy utekla z domova do Alexandrie a stala se prostitutkou. Dokonce prý tuto činnost vykonávala pouze pro vlastní potěšení a jinak se živila prací.\n\nV roce 374 se alexandrijští křesťané rozhodli vykonat pouť do Jeruzaléma, aby se účastnili slavnosti Povýšení sv. Kříže. Marie se rozhodla připojit k výpravě, neboť očekávala, že se dobře pobaví. Legenda pak vypráví, že když slavnost začala a poutníci vstupovali k Božímu hrobu, tak jakási neznámá síla nevpustila Marii dovnitř a v jejím srdci se ozval hlas, že není hodna spatřit posvátný kříž, na němž zemřel Kristus. Zjevila se jí Svatá Marie, Matka Boží, a Marie okamžitě litovala svého dosavadního nezřízeného života a slíbila, že do konce svého života bude oplakávat své hříchy. V tom okamžiku byla do chrámu vpuštěna. Druhý den se u zpovědi vyznala ze svých hříchů, přijala svaté přijímání a odebrala se do pouště, kde žila údajně 47 let. V roce 420 ji nalezl kněz a mnich Zosimus, který jí přinesl Tělo Páně. O rok později zemřela.\n\nSvátek sv. Marie Egyptské se slaví 1. dubna (podle jiných pramenů 2. dubna), v byzantsko-slovanském obřadu se slaví též 5. neděli postní. Dnes je svatá Marie Egyptská uctívána zejména v pravoslavné církvi.\n\nAntický chrám v Římě, původně zasvěcený Portunovi, byl přeměněn na křesťanský kostel a v r. 872 zasvěcen svaté Marii Egyptské.\n\nSoučasný britský hudební skladatel John Tavener (1944–2013) na téma této legendy zkomponoval operu.\n\n"}
{"id": "146421", "url": "https://cs.wikipedia.org/wiki?curid=146421", "title": "Státní svátky Německa", "text": "Státní svátky Německa\n\nStátní svátky v Německu mohou být celostátní nebo i svátky jednotlivých spolkových zemí.\n\n\n\n\n\n\n"}
{"id": "146422", "url": "https://cs.wikipedia.org/wiki?curid=146422", "title": "Letargie", "text": "Letargie\n\nLetargie (z řeckého \"Lethargos\" – zapomínající) může mít různé významy:\n"}
{"id": "146425", "url": "https://cs.wikipedia.org/wiki?curid=146425", "title": "Různoběžky", "text": "Různoběžky\n\nDvě různé přímky formula_1 ležící ve společné rovině, které mají právě jeden společný bod, se nazývají různoběžné přímky (různoběžky) a označují formula_2.\n\nDvě různoběžky rozdělují rovinu, ve které leží, na 4 úhly. Jestliže mají tyto úhly stejnou velikost, pak se nazývají pravé a přímkám říkáme, že jsou navzájem kolmé (kolmice).\n\n"}
{"id": "146426", "url": "https://cs.wikipedia.org/wiki?curid=146426", "title": "Svatý Malchus", "text": "Svatý Malchus\n\nSvatý Malchus (? 300 - ? 370) byl zbožný mnich. Životopis svatého Malcha sepsal svatý Jeroným. Svátek má 20. října, podle jiných pramenů 28. března.\n\nNarodil se v Sýrii na počátku 4. století a jako mladík vstoupil do kláštera. Když mu zemřel otec, chtěl se vrátit domů, aby se ujal rodinného majetku. Opat kláštera tento úmysl neschvaloval. Podle legendy prohlásil, že se chová jako pes, který požírá co vyvrhl. Nicméně Malcha propustil. Aby se dostal do vlasti, připojil se ke karavaně, ale cestou je přepadli Saracéni a prodali Malcha do otroctví. Pán, který ho koupil, donutil Malcha, aby si vzal za ženu jednu z otrokyň. Vzali se, ale vzájemně si slíbili, že budou spolu žít v úplné zdrženlivosti. Nakonec se jim podařilo uprchnout. Svatý Malchus se již nedomáhal svého dědictví, ale zbytek života strávil v klášteře. Zemřel kolem roku 370.\n"}
{"id": "146432", "url": "https://cs.wikipedia.org/wiki?curid=146432", "title": "Philippe de Villiers", "text": "Philippe de Villiers\n\nPhilippe le Jolis de Villiers de Saintignon (* 25. března 1949 Boulogne, Vendée) je francouzský konzervativní politik, předseda Mouvement pour la France.\n\nV roce 1981 rezignoval na svůj lokální úřad, protože nechtěl pracovat pod levicovou vládou François Mitterranda. Původně byl členem Union pour la démocratie française, v letech 1986 až 1987 dokonce působil v Chiracově vládě, ale v roce 1994 založil konzervativnější \"Mouvement pour la France\".\n\nJeho strana nedosáhla výraznějších politických úspěchů, ale de Villiers byl za ni opakovaně zvolen poslancem Evropského parlamentu, naposledy v roce 2004.\n\nV roce 1995 kandidoval na post prezidenta Francie a v prvním kole obdržel 4,74% hlasů. Ve volbách roce 2007 hodlá opět kandidovat.\n\nPhilippe de Villiers je konzervativcem, tradicionalistou, euroskeptikem a odpůrcem ústavy Evropské unie, proti níž vedl před referendem o jejím přijetí kampaň z konzervativních pozic.\n\n"}
{"id": "146441", "url": "https://cs.wikipedia.org/wiki?curid=146441", "title": "Makroseismická intenzita", "text": "Makroseismická intenzita\n\nMakroseismická intenzita, také se používá pojem intenzita zemětřesení, je termín, užívaný v seismologii k vyjádření účinků zemětřesení na daném místě. Pro určení intenzity se užívá několik stupnic, nejmodernější a v současné době také nejpoužívanější je stupnice EMS-98, vyvinutá a používaná Evropskou seismologickou komisí, u nás se také často používá starší stupnice MSK-64, například v Japonsku se používá stupnice seismické intenzity Japonské meteorologické agentury (také nazývána \"šindó\"). Stupnice intenzity mají různý počet stupňů (stupnice EMS-98 i stupnice MSK-64 jsou dvanáctistupňové, japonská sedmistupňová), pro každý stupeň existuje výčet charakteristických účinků zemětřesení na osoby, budovy a na krajinu. Intenzita se liší na různých místech, nejsilnější obvykle bývá (ale nemusí vždy) v epicentru zemětřesení, tzv. epicentrální intenzita. Makroseismická intenzita není totožná s magnitudem, vztah mezi intenzitou a magnitudem je závislý na řadě faktorů (hloubka ohniska, specifické podmínky místa pozorování a podobně). Intenzita není závislá na přístrojovém měření, při jejím určování se vychází zejména ze statistického vyhodnocení tzv. makroseismického dotazníku, který vyplňují obyvatelé, kteří pocítili dané zemětřesení. \n\n"}
{"id": "146456", "url": "https://cs.wikipedia.org/wiki?curid=146456", "title": "Evropská makroseismická stupnice", "text": "Evropská makroseismická stupnice\n\nEvropská makroseismická stupnice (EMS-98) je dvanáctistupňová stupnice, užívaná Evropskou seismologickou komisí k vyjádření makroseismické intenzity zemětřesení. Tato stupnice se používá v zemích Evropské unie včetně České republiky (zároveň se starší stupnicí MSK-64, zkratka z názvu Medvěděvova-Sponheuerova-Kárníkova stupnice). \n\nStupnice byla vyvinuta roku 1988 jako náhrada starší stupnice MSK-64, prošla několika revizemi, poslední je z roku 1998 (proto je také ve zkratce uváděno datum 98). \n\n"}
{"id": "146464", "url": "https://cs.wikipedia.org/wiki?curid=146464", "title": "Medvěděvova–Sponheuerova–Kárníkova stupnice", "text": "Medvěděvova–Sponheuerova–Kárníkova stupnice\n\nMedvěděvova-Sponheuerova-Kárníkova stupnice (MSK-64) je stupnice, užívaná v seismologii k vyjádření makroseismické intenzity zemětřesení. Stupnice byla vytvořena Sergejem Medvěděvem (Sovětský svaz), Wilhelmem Sponheuerem (NDR) a Vítem Kárníkem (Československo) v roce 1964. S menšími úpravami byla v Evropě a v Sovětském svazu používána do roku 1990, kdy Evropská seismologická komise vytvořila novou stupnici EMS-98, která ale ze stupnice MSK-64 volně vychází. Stupnice MSK-64 je dosud standardně v užívání v Indii, Izraeli a zemích SNS. Přes oficiální užívání stupnice EMS-98 se někdy stupnice MSK-64 používá i v České republice. \n\n\n"}
{"id": "146467", "url": "https://cs.wikipedia.org/wiki?curid=146467", "title": "MSK", "text": "MSK\n\nZkratka MSK má více významů:\n\n"}
{"id": "146475", "url": "https://cs.wikipedia.org/wiki?curid=146475", "title": "Světliny 1.díl", "text": "Světliny 1.díl\n\nSvětliny 1.díl (do roku 1946 a německy Lichtenhain 1. díl) je díl osady Světliny a evidenční část města Varnsdorfu v okrese Děčín, v jižní části Šluknovské pahorkatiny, severně nad údolím Lužničky, a je tvořena staveními volně rozptýlenými podél okraje lesa mezi Dolním Podlužím a Studánkou. Vznikla asi na přelomu 17. a 18. století. Poprvé je sice zmiňována až v roce 1734. Místní jméno „Lichtehain“ je v matrice uvedeno již roku 1702. K rozvoji osady přispělo hlavně rozšíření domácké textilní a plátenické výroby v 18. a 19. století. V roce 1885 měla osada 30 domů, v nichž žilo 210 obyvatel. Osada má PSČ 407 52. Navazující 2. díl osady patří k obci Dolní Podluží.\n"}
{"id": "146478", "url": "https://cs.wikipedia.org/wiki?curid=146478", "title": "Poloprostor", "text": "Poloprostor\n\nPoloprostor je část prostoru, který vznikne rozdělením prostoru jednou rovinou.\n\nRovina, která prostor rozdělila, se nazývá \"hraniční rovinou\" poloprostoru. Pro bližší určení poloprostoru se v poloprostoru volí další bod neležící na hraniční rovině, tento bod se nazývá \"pomocný bod\".\n\nPrůnik dvou poloprostorů, jejichž hraniční roviny jsou různoběžné, označujeme jako klínový prostor (klín). Společnou přímku obou hraničních rovin nazýváme \"hranou klínového prostoru\".\n\n"}
{"id": "146484", "url": "https://cs.wikipedia.org/wiki?curid=146484", "title": "Marshallův plán", "text": "Marshallův plán\n\nMarshallův plán, oficiálně Plán evropské obnovy (angl. \"European Recovery Program\"), byl přijat Kongresem USA 3. dubna 1948 s cílem organizovaně zabezpečit americkou pomoc poválečné Evropě. Protože SSSR a země východního bloku nabídku odmítly, byl plán omezen na západní Evropu. \n\nPlán poprvé vyhlásil jeho iniciátor a tvůrce, ministr zahraničí USA George Catlett Marshall 5. června 1947 v projevu na Harvardově univerzitě. V letech 1948–1952 poskytly Spojené státy v rámci tohoto plánu západní Evropě pomoc ve výši přibližně 13 miliard dolarů (zhruba 190 miliard USD v cenách roku 2016). Marshallův plán přispěl k hospodářské rekonstrukci západní Evropy, pomohl obnovit průmysl i zemědělství a oživit mezinárodní obchod. USA si touto hospodářskou pomocí zabezpečily vliv a prestiž v Evropě a to jak ekonomicky, tak i vojensky. Tím se Evropa postupně rozdělila na Západ a Východ, který začal postupem let ekonomicky zaostávat. Generál Marshall byl v roce 1953 za svoji celoživotní práci oceněn Nobelovou cenou za mír.\n\nNa konci druhé světové války byla velká část Evropy zpustošena. Trvalé letecké bombardování během války velmi těžce zasáhlo a poškodilo většinu velkých měst. Průmyslové oblasti byly obzvlášť tvrdě zasaženy. Obchodní toky ve všech regionech byly hluboce narušeny a milióny lidí byly v uprchlických táborech, které zřídila Správou Spojených národů pro pomoc a obnovu a další organizace. V poválečné Evropě byl závažný nedostatek potravin a to zejména za tuhé zimy na přelomu roku 1946 – 1947, kterou pocítila především severní Evropa. Od července 1945 do června 1946 bylo ze Spojených států dodáno 16,5 milionů tun potravin do Evropy a Japonska, a to především pšenice. To činilo jednu šestinu americké produkce potravin, ve výživových hodnotách to bylo 35 bilionů kalorií, což poskytlo 400 kalorií denně na osobu po dobu jednoho roku až pro 300 milionů lidí.\n\nZvlášť poškozena byla dopravní infrastruktura jako železnice, mosty a doky, které byly častým terčem náletů a mimo to bylo potopeno mnoho obchodních lodí. I když většina malých měst a vesnic neutrpěla velká poškození, zničení dopravy způsobilo hospodářskou izolaci těchto oblastí. Nebylo v silách evropských států tyto problémy snadno napravit, neboť většina národů, která se účastnila války, byla ekonomicky i materiálně vyčerpána.\n\nJediné státy, jejichž infrastruktura nebyla významně poškozena ve druhé světové válce, byly Spojené státy a Kanada. Prosperovaly mnohem více než před válkou, ale vývoz byl v jejich ekonomických plánech jen malým faktorem. Značná část pomoci Marshallova plánu měla být použita Evropany na nákup zboží a surovin vyrobených ve Spojených státech a Kanadě.\n\nNedlouho poté, co Marshall nastoupil na ministerstvo zahraničí, musel řešit řadu zahraničněpolitických a vojenských problémů. Na únorové schůzce s Trumanem, Achesonem a senátorem Vandenbergem museli jednat o situaci v Turecku a zejména v Řecku. Během jednání došlo ke shodě demokratů i republikánů v otázce podpory zmiňovaných zemí. Na jejich podporu byla vyčleněna částka 400 milionů dolarů.\n\nMarshall upíral stále více pozornosti k hospodářské situaci válkou zničené Evropy, kde byly desítky milionů lidí bez práce a nálety zničená města. Uvědomoval si, že není možné stále posílat do Evropy peníze, aniž by existovala nějaká širší koncepce pomoci. Částka zaslaná Řecku a Turecku byla pouze výrazem akutní potřeby. Pokud by se však situace nelepšila, hrozilo nebezpečí šíření komunismu do západní Evropy. Nebezpečná situace byla nejen ve Francii a Itálii, kde byli komunisté dokonce ve vládě, ale nejistý byl také vývoj v Německu, přes jehož území se táhla demarkační linie mezi Stalinovým SSSR a Spojenci.\n\nToto všechno si Marshall uvědomoval. Hospodářská situace v Evropě byla zoufalá. Organizace spojených národů neměla zdroje k řešení následků. Zdroje v rámci UNRRA byly nedostačující a zahrnovaly pouze potraviny a léky pro ty nejzoufalejší situace.\n\nZvolení generála Marshalla ministrem zahraničí (1947–1949) a jeho renomé mu umožňovalo významně ovlivňovat Kongres. Než však mohl svého vlivu na Kongres využít, musel připravit plán na pomoc zničené Evropě. Důležitou roli měl sehrát Politický plánovací štáb Ministerstva zahraničních věcí USA. Do jeho čela byl postaven bývalý vyslanec v Moskvě George Kennan.\n\nKdyž byl plán hotov, bylo třeba jej patřičně prezentovat. Optimální příležitost se naskytla 5. června 1947, kdy měl Marshall převzít čestný doktorát na Harvardově univerzitě. Při této příležitosti pak přednesl svůj slavný projev. Ten nebyl podle Marshalla namířen „...proti žádné zemi ani doktríně, ale pouze proti hladu, chudobě, zoufalství a chaosu.“ Jeho cílem pak mělo být „...obnovení fungující světové ekonomiky, která umožní vznik politických a sociálních podmínek, v nichž mohou existovat svobodné instituce.“\n\nNa tento projev zareagoval Marshallův britský protějšek Ernest Bevin, který okamžitě kontaktoval Francouze a Sověty a nabídl společné setkání v Paříži, kde by se mělo o amerických návrzích jednat. Jednání v Paříži začala 23. června 1947. Sovětská strana sice Marshallův návrh nepřijímala, přesto vyslala početnou delegaci v čele s Molotovem, která ovšem po týdnu konferenci opustila. Pozdější Molotovovy výroky již tehdy naznačovaly budoucí konfrontaci se Západem. Spojené státy označil jako \"fašistickou\" sílu a \"centrum celosvětového reakčního hnutí a protisovětské činnosti\". Zároveň prohlásil všechny státy spolupracující s USA za nepřátele. Sověti pak také obvinili Spojené státy z manipulace voleb v Belgii, Francii a Itálii na jaře roku 1947, kde komunisté ztratili mnoho hlasů. Tvrdil, že \"marshallizaci\" musí být zabráněno jakýmkoliv způsobem a že francouzské a italské komunistické strany by měly vyvinout maximální úsilí a sabotovat realizaci plánu. Kromě toho, západní velvyslanectví v Moskvě byla izolována přičemž jejich pracovníkům byl odpírán kontakt se sovětskými úředníky.\n\nProtože Marshall vyžadoval, aby iniciativa vyšla z Evropy, sešli se evropští zástupci 12. července 1947 na tzv. 2. konferenci v Paříži. Zde se setkali zástupci 17 států včetně Německa, které zde jednalo v sestavě zástupců jednotlivých okupačních zón. Výjimkou bylo Španělsko, které za Druhé světové války bylo neutrální a sympatizovalo s mocnostmi Osy a malé státy jako Andorra, San Marino, Monako a Lichtenštejnsko, které přizvány nebyly. Každý stát zde měl vypočítat své individuální výdaje, které by od Spojených států potřeboval. Po složitých jednáních, když každý stát své skutečné potřeby nadsadil, byla stanovena částka 19 miliard dolarů.\n\nNyní záleželo vše na tom, zda se Marshallovi podaří přimět kongres k takovým výdajům. Zejména se dal očekávat tvrdý střet s konzervativním republikánským křídlem. To jako tradičně prosazovalo omezení výdajů, snížení daní a vyrovnaný rozpočet. Marshall se proto snažil kongresmany přesvědčit, že plán pomůže i americkým výrobcům.\n\nPlán pomoci předložil Marshall kongresu v lednu 1948. Ve svém vystoupení pak mimo jiné prohlásil: „Tento plán bude stát naši zemi miliardy dolarů. Zatíží amerického daňového poplatníka. Vyžádá si oběti dnes, abychom se mohli zítra těšit z bezpečnosti a míru.“ Jednání byla velmi tvrdá a plán nakonec stvrdil svým podpisem prezident Truman. Plán hospodářské obnovy Evropy (\"European Recovery Program\", E. R. P.), běžně známý jako Marshallův plán, dostal zelenou.\n\nRealizací Marshallova plánu byla pověřena nově vzniklá organizace Organizace pro hospodářskou spolupráci a rozvoj (OEEC). Americký dozor nad dodržováním plánu měl Úřad pro hospodářskou spolupráci (\"Economic Cooperation Administration\", E. C. A.). V každé evropské zemi podílející se na Marshallově plánu pak byla otevřena mise E. C. A.\n\nSovětský politik Stalin se pokusil situaci Spojencům zkomplikovat a tak dne 24. června 1948 nechal uzavřít všechny přístupové komunikace k Západnímu Berlínu. Spojenci zahájili grandiózní letecký most: na západoberlínském letišti Tempelhof přistávala po celý den v několikaminutových intervalech letadla se vším, co Berlín potřeboval. Spojenci tentokrát podporovali svého nepřítele z války a tento akt se stal jedním z pilířů pozdější spolupráce. Přestože Stalinovi plán nevyšel, zrušil operaci až po jedenácti měsících v květnu 1949.\n\nV tomtéž měsíci vznikla ze západních sektorů okupovaného Německa Spolková republika Německo, která také vstoupila do OEEC. Při této příležitosti se poprvé od války setkali němečtí a francouzští představitelé. Na Francouze velmi zapůsobil projev německého delegáta, pronesený ve francouzštině. Zde pak byl položen první kámen k další spolupráci obou po dlouhá desetiletí znesvářených národů.\n\nMarshallův plán se po Trumanově podpisu rozeběhl. Američané vyslali několik svých odborníků do Evropy, aby zjistili tamní situaci. Ti byli někdy až šokováni situací v evropských podnicích. Evropské podniky byly po válce v troskách, špatné byly podmínky i vztahy mezi zaměstnavateli a zaměstnanci. O tom všem referovali v USA. Plán se díval spíše do budoucnosti a nesoustředil se na škody způsobené válkou. Mnohem důležitější bylo úsilí o modernizaci evropských průmyslových a obchodních praktik za použití účinných amerických modelů, což odstranilo umělé překážky globálního obchodu a také pomohlo vštěpovat pocit naděje a sebedůvěry. Roku 1952 po ukončení financování ekonomika každého účastnického státu předčila úroveň předválečnou a všichni příjemci Marshallova plánu měli v roce 1951 alespoň o 35% vyšší produktivitu než v roce 1938. Během příštích dvou desetiletí těžila západní Evropa z bezprecedentního růstu a prosperity, ale ekonomové si dodnes nejsou jisti, jaký podíl byl způsoben přímo Marshallovým plánem a jestli by se to nestalo i bez něj. V každém případě byl plán stimulantem celkové ekonomické i politické rekonstrukce západní Evropy a rozhodujícím způsobem přispěl k obnovení dopravního systému, modernizaci průmyslové a zemědělské techniky, obnovení normální produkce, zvyšování produktivity a také usnadnil interkontinentální obchod.\n\nNe vše probíhalo bez problémů. Komunisté v západních zemích se snažili neustále a všemi způsoby americkou pomoc narušovat. Od klasických demonstrací až po blokování vykládky amerického materiálu v evropských přístavech. Přesto po dvou letech americké pomoci začalo ozdravování evropského průmyslu, což omezovalo další vliv odpůrců. Situace v západní Evropě se stabilizovala a byly již vidět první výsledky. Od severu k jihu se daly spatřit konzervárny ryb, nově vybudované přístavy, zlepšení situace na venkově – vše díky novým strojům a technologiím. Místo koní se již běžně objevovaly traktory. Na zaostalejším rakouském venkově konečně došlo k elektrifikaci. Každý stát tak podle svých plánů a potřeb čerpal finanční prostředky z fondů Marshallova plánu. Většinou byly využity na nákup strojů od amerických firem a jen málokdy se čerpaly přímo peníze. Velká část finančních prostředků tak vlastně Spojené státy nikdy neopustila.\n\nMarshallův plán měl i četné kritiky. Neoliberálové jako Ludwig von Mises či Henry Hazlitt zdůrazňovali, že obnovu hospodářství může udělat jen uvolnění trhů, nikoli finanční podpory. Z tohoto hlediska bylo pro hospodářský úspěch evropské obnovy významnější uvolnění regulací německého ministra financí Ludwiga Erharda než Marshallův plán. Podobně se vyjadřoval i president FEDu Alan Greenspan. Levicoví kritikové pokládali Marshallův plán za nástroj amerického imperialismu a snah o ovládnutí evropských trhů, kdežto Noam Chomsky jej považoval za předvoj nadnárodních korporací.\n\nProjekt Marshallova plánu skončil po čtyřech letech. Sám Marshall se s agendou rozloučil brzy po vzniku plánu. Postupně jej opouštěli i další průkopníci – Averell Harriman či A. C. Hoffman. Ten při odchodu řekl: „Od roku 1947 jsme ukázali komunistům a jiným cynikům, že za prvé společně můžeme úspěšně nastartovat hospodářskou obnovu západní Evropy a za druhé že společně můžeme položit základy bezpečnosti proti útoku na naše atlantické společenství.“\n\nVýznam Marshallova plánu byl obrovský. Pomohl nastartovat hospodářství v západoevropských zemích. Celkově stál americké daňové poplatníky přes 12 miliard dolarů (zhruba 190 miliard dolarů v propočtu na hodnotu dolaru v roce 2017). Hospodářský růst šel ruku v ruce s politickou stabilitou. Tím, že se situace občanů zlepšila, byl oslaben vliv komunistů. Stalinovy plány tak nakonec ztroskotaly. Ačkoli Marshall připravoval plán obnovy pro všechny, kteří o to budou stát, přispěl jeho plán nechtěně také k rozdělení Evropy a ke studené válce. \n\nMarshallův plán měl samozřejmě pozitivní dopad i na americké obchodníky, kteří svým zbožím zaplavili evropský trh. Marshall již od počátku kladl důraz na to, aby iniciativa přišla z Evropy. Tím donutil evropské země ke vzájemnému dialogu a spolupráci. To nebylo nic jednoduchého, neboť se jednalo o národy ještě před čtyřmi pěti lety nepřátelské. Přesto se mu to povedlo.\n\nMarshallův plán se tak stal vlastně „duchovním otcem“ dalších mezinárodních organizací. Z OEEC se později stalo OECD a i další organizace se staly „dětmi“ Marshallova plánu. Ať už to bylo Evropské společenství uhlí a oceli, či EHS. Nešlo však jen o hospodářské organizace. Marshallův plán přinesl i schopnost jednotlivých států zasednout za jeden stůl a rokovat o společné obraně. Jedním z mnoha „dětí“ Marshallova plánu se tak vlastně stalo i NATO.\n\n\n"}
{"id": "146486", "url": "https://cs.wikipedia.org/wiki?curid=146486", "title": "Pístový motor", "text": "Pístový motor\n\nPístový motor je typ motoru, přeměňující tlakovou energii a/nebo tepelnou energii pracovní tekutiny na mechanickou energii. Základní pohyblivou součástkou těchto strojů je píst. Pohyb pístu vyvolává expanze plynné náplně nebo přítok náplně (kapalné nebo plynné).\n\nPodle hlavního pracovního pohybu a směru působení pracovního média na píst:\n\nPodle typu vstupní energie na:\n"}
{"id": "146487", "url": "https://cs.wikipedia.org/wiki?curid=146487", "title": "Český svaz orientačních sportů", "text": "Český svaz orientačních sportů\n\nČeský svaz orientačních sportů (zkratka ČSOS) je svazem, zastřešujícím pěší orientační běh (OB), lyžařský orientační běh (LOB), MTBO a Trail orienteering. Vznikl 1. ledna 2010 přejmenováním Českého svazu orientačního běhu (zkratka ČSOB). Svaz je členem České unie sportu (ČUS) a Mezinárodní federace orientačního běhu (International Orienteering Federation - IOF).\n\nČSOS sdružuje více než 200 klubů s cca 12000 členy. Počet registrovaných závodníků byl roce 2018 v OB 11443 (6245 mužů a 5198 žen), v LOB přes 624 (368 mužů a 256 žen) a v MTBO cca 783 (496 mužů a 287 žen).\n\n\nHlavním posláním Českého svazu orientačních sportů je péče o všestranný rozvoj všech orientačního sportů v České republice. ČSOS plní zejména tyto hlavní úkoly:\n\nSoutěžní komise jednotlivých sekcí ČSOS na základě výběrového řízení na pořadatele závodů přiděluje pořádání jednotlivých závodů Mistrovství České republiky v orientačním běhu, Mistrovství České republiky v lyžařském orientačním běhu a Mistrovství České republiky v orientačních závodech na horských kolech (MTBO).\n\nČSOS také každoročně vyhlašuje Anketu o nejlepšího orientačního sportovce a oceňuje osobnosti za významný přínos českému nebo československému orientačnímu sportu jmenováním do Síně slávy orientačního sportu.\n\n"}
{"id": "146494", "url": "https://cs.wikipedia.org/wiki?curid=146494", "title": "Prospekt Mira (stanice metra v Moskvě)", "text": "Prospekt Mira (stanice metra v Moskvě)\n\nProspekt Mira (), do češtiny přeložitelné jako \"Třída Míru\") je stanice moskevského metra. Do roku 1966 nesla název Botaničeskij sad; takto je v dnešní době pojmenovaná jiná stanice moskevského metra.\n\nStanice Prospekt Mira je přestupní, podzemní, ražená stanice. Kříží se zde linky Kalužsko-Rižskaja a Kolcevaja. Každá z obou má vlastní nástupiště (obě jsou ražená trojlodní, pilířová, spojená přestupními chodbami).\n\nNa Kolcevské lince byla stanice Prospekt Mira otevřena již roku 1952, jako součást druhého úseku této linky. Nachází se 40 m pod povrchem stejnojmenné ulice. Architektonické ztvárnění stanice odpovídá vrcholu tehdejší stalinistické architektury, na jednotlivých pilířích byly umístěny různé reliéfy s tématem sovětského zemědělství. Pro obklad stěn byl použit mramor (u stěn za nástupištěm uralský mramor), osvětlení zajišťují zavěšené lustry. Denně tuto část stanice využije 47 000 lidí.\n\nTato část stanice je mladší, zprovozněna byla 1. května 1958. Umístěna je 50 m pod povrchem. Její ztvárnění je již méně velkorysé. Obklad tvoří mramor a dlažba (stěny za nástupištěm). Na severním konci střední lodě je umístěn výstup, vedený čtyřřamennými hlubinnými eskalátory do povrchového vestibulu, z jižního pak vychází přestupní chodba na nástupiště Kolcevské linky.\n\nMezi lety 1958 a 1971 plnila tato část stanice funkci konečné pro Rižskou linku, jež po dokončení úseku pod centrem města, jižním směrem ze stanice Prospekt Mira, spojila s Kalužskou do dnešní Kalužsko-Rižské linky.\n\nVe stanici Prospekt Mira se odehrává část děje knihy Metro 2033 od Dmitrije Gluchovského.\n\n\n"}
{"id": "146495", "url": "https://cs.wikipedia.org/wiki?curid=146495", "title": "Prospekt Mira", "text": "Prospekt Mira\n\nProspekt Mira (česky doslovně \"Třída Míru\") může být:\n\n"}
{"id": "146496", "url": "https://cs.wikipedia.org/wiki?curid=146496", "title": "Svatý Gorazd II.", "text": "Svatý Gorazd II.\n\nSvatý Gorazd II., vlastním jménem Matěj Pavlík, (26. května 1879 Hrubá Vrbka – 4. září 1942 Praha) byl nejprve katolický kněz a později biskup pravoslavné církve v Československu a propagátor návratu k cyrilometodějské tradici. Za podíl na ukrývání parašutistů, kteří provedli atentát na R. Heydricha, byl zajat, mučen a popraven nacisty. Jako mučedník byl svatořečen 4. září – 6. září 1987 v Olomouci.\n\nNarodil se jako prostřední ze tří synů Jana Pavlíka a Anny, rozené Bělčíkové, v obci Hrubá Vrbka na Hodonínsku (moravském Slovácku), kde existovala silná protestantská tradice. Navštěvoval katolickou obecnou školu a později i školu evangelickou. Dále studoval v katolickém arcibiskupském konviktu v Kroměříži (dnes Arcibiskupské gymnázium) a poté na Státním německém gymnáziu. V letech 1898–1902 navštěvoval bohosloveckou fakultu v Olomouci. V roce 1900 navštívil Kyjev, aby se seznámil s názory pravoslavných duchovních a informoval je o cyrilometodějských snahách bohoslovců na Moravě. Po návratu se věnoval studiu životů svatého Cyrila a Metoděje i jejich žáků, mezi nimi i Gorazda (jehož jméno později přijal při svěcení na biskupa 25. září 1921 v Bělehradě).\n\nPo vysvěcení 5. července 1902 nastoupil kněžskou službu v Karlovicích na Bruntálsku a Brumovicích na Opavsku. Žádal o povolení dalšího studia na Vídeňské univerzitě, ale jeho žádost byla olomouckým arcibiskupem Theodorem Kohnem zamítnuta, patrně proto, že se hlásil k hnutí Katolické moderny. Rovněž studoval psychologii a psychiatrii a vykonával pastoraci v kostele svatého Cyrila a Metoděje v ústavu pro choromyslné v Kroměříži (1906–1920). Za první světové války, kdy ústav částečně sloužil jako lazaret, zde vykonával i funkci vojenského kuráta.\n\nKvůli jejímu postoji v době války se rozešel s Katolickou stranou národní na Moravě, v níž dříve působil jako osobní tajemník poslance A. C. Stojana. Stal se členem České státoprávní demokracie a zapojil se do reformního hnutí katolického duchovenstva. V jeho programu byl mimo jiné požadavek zavedení českého a slovenského bohoslužebného jazyka, zřízení československého patriarchátu, svobody náboženství pro všechny a odstranění nuceného celibátu katolických kněží. Tento program byl Římem odmítnut, načež došlo v československé římskokatolické církvi k rozkolu a v roce 1920 vznikla samostatná československá církev husitská. V té době bojoval Gorazd se závažnou oční chorobou, v jejíž důsledku mu hrozilo oslepnutí, proto stál mimo hlavní dění. S ideami nově vzniklé církve pod vedením Karla Farského se zcela neztotožňoval, avšak podporoval myšlenku české liturgie a sám sloužil v Kroměříži na náměstí první českou bohoslužbu. Jeho nesouhlasné postoje vůči Římu se radikalizovaly. 3. září 1920 byl z katolické církve exkomunikován.\n\n Na požádání ústřední rady vypracoval v lednu 1921 pro církev československou ideové směrnice, které považoval za prozatímní. Přál si totiž, aby církev přijala nicejsko-konstantinopolské vyznání a spojila se s pravoslavnou církví. V dubnu 1921 byl zvolen biskupským administrátorem pro Moravu a Slezsko. V té době se po mnohaměsíčním rozhodování veřejně vyslovil pro pravoslavnou orientaci a pravoslaví označil za „nejplodnější formu křesťanství po stránce náboženské i národní“. 25. září 1921 byl v Bělehradě vysvěcen pravoslavným biskupem pro Moravu a při postřižení přijal jméno Gorazd. V době jeho pobytu v Srbsku se vyostřil konflikt mezi liberálním proudem v československé církvi, vedeným ThDr. Karlem Farským, a pravoslavným křídlem, v jehož čele stál Gorazd. Kromě toho v téže době vystoupili proti pravoslaví římští katolíci, protestanti a socialistické politické strany spolu se stranou lidovou. Vláda ČSR mu neudělila státní souhlas s výkonem biskupské funkce a uznala jej pouze za správce eparchie.\n\nV červenci 1922 byl vyslán na misijní cestu do Spojených států šířit pravoslaví mezi místními Čechoslováky. V říjnu a listopadu 1922 založil sedm církevních obcí mezi slovenskými přistěhovalci. Situace doma byla však natolik vážná, že musel misijní práci v Americe opustit. V dubnu 1923 ho Ústřední rada Československé církve vyzvala, aby církev opustil i se svými stoupenci. 21. června 1924 z Československé církve vystoupil. Nepřijal nabídku vrátit se do řad římskokatolické církve a spolu s několika stoupenci pokračoval v misijní činnosti a organizování samostatných církevních obcí na Moravě, například v Olomouci, Přerově, Štěpánově, Brně, Bílé Lhotě, Dolních Kounicích, Vilémově a Chudobíně (dnes součást Litovle). V září 1924 vyslal do Srbska první studenty bohosloví. Mezi lety 1928 a 1942 bylo díky jeho úsilí postaveno 14 chrámů. Gorazdův plán vybudovat v Československu pravoslavný monastýr však nebyl uskutečněn. V roce 1936 působil misijně v pravoslavném chrámu svatého Cyrila a Metoděje v Kroměříži. Sloužil zde bohoslužby, učil zpěv a liturgiku.\n\nHitlerovská okupace do značné míry omezila jeho práci pro církevní obec. 28. října 1938 v reakci na Mnichovskou dohodu zaslal protestní prohlášení všem nejvyšším představitelům východní církve, ve kterém obhajuje právo Československa na existenci. Po 15. březnu 1939 vyzýval pravoslavné věřící k ještě větší semknutosti a pospolitosti. Po provedení atentátu na Heydricha 27. května 1942 poskytla pravoslavná církev výsadkářům úkryt v chrámu sv. Cyrila a Metoděje v Resslově ulici na Novém Městě v Praze. Azyl v kryptě chrámu jim nabídl pravoslavný věřící Jan Sonnevend se souhlasem kaplana ThDr. Vladimíra Petřka, který o situaci uvědomil děkana Václava Čikla a kostelníka Václava Ornesta. Vladyka Gorazd se o úkrytu parašutistů dozvěděl až v den vyhlazení Lidic, večer 11. června 1942, kdy mu Jan Sonnevend oznámil, že se v chrámu skrývá sedm výsadkářů, mezi nimi atentátníci Jan Kubiš, Jozef Gabčík a Josef Valčík.\n\nOkamžitě se sešel s Petřkem a Čiklem a nabádal je k co nejrychlejšímu převezení parašutistů na jiné místo. Na druhý den odjel na čtyřdenní cestu do Berlína, kde se měl zúčastnit intronizace ruského biskupa. I po jeho návratu však byli výsadkáři dosud v chrámu. Dne 18. června 1942 měli být odvezeni na bezpečné místo, avšak tou dobou byl už jejich úkryt prozrazen. Téhož dne nad ránem byl vydán rozkaz obklíčit chrám strážným praporem SS Prag. Po sedmihodinovém boji, do nějž Němci nasadili přes 800 vojáků, byli všichni členové výsadku zabiti, anebo spáchali sebevraždu poslední kulkou. Den poté se rozhodl vydat úřadům. Ve čtvrtek 25. června 1942 byl v 5 hodin ráno zatčen v Horních Počernicích a převezen do Petschkova paláce. Přelíčení s vladykou Gorazdem a dalšími věřícími proběhlo odpoledne 3. září 1942. Byl nad nimi vynesen rozsudek trestu smrti zastřelením za „ukrývání vrahů SS Obergruppenführera R. Heydricha a dalších pěti padákových agentů“. Dne 4. září 1942 ve 14.35 byl zastřelen na Kobyliské střelnici spolu s Janem Sonnevendem a Václavem Čiklem. Stejný osud čekal o den později i Vladimíra Petřka.\n\nDne 27. září 1942 byla „Českopravoslavná obec srbské a cařihradské jurisdikce v Protektorátu Čechy a Morava“ rozpuštěna, majetek církevních obcí zkonfiskován, byly zapečetěny chrámy a zakázány bohoslužby. Všichni duchovní této církve byli deportováni na nucené práce do Německa. Popraveno bylo dvanáct představitelů Pravoslavné církevní obce v Praze 2. Tím skončilo jednadvacetileté období Gorazdovy mise, stejně dlouhé jako působení svatých Cyrila a Metoděje na Velké Moravě.\n\nAčkoli jej Srbská pravoslavná církev uctívala jako mučedníka a svatého již dlouhou dobu, jeho svatořečení v Československu, za které se zasadil také ThDr. otec Jaroslav Šuvarský, proběhlo až 4.–6. září 1987 v olomouckém chrámu svatého Gorazda I. Kanonizačnímu obřadu předcházela pouť do jeho rodné Hrubé Vrbky a do Mikulčic. Jelikož jeho tělo bylo po popravě spáleno, církev nemá k dispozici ostatky svého novomučedníka. V pražském chrámu sv. Cyrila a Metoděje se jako relikvie uchovávají jeho bohoslužebná roucha.\n\nV roce 1995 byl na počest hrdinů heydrichiády, výsadkářů i sv. biskupa Gorazda otevřen pod chrámem sv. Cyrila a Metoděje v Resslově ulici Národní památník hrdinů heydrichiády – místo smíření. V jeho rodné Hrubé Vrbce existuje malý Monastýr svatého Gorazda a ve Vilémově ženský monastýr Zesnutí přesvaté Bohorodice. Dne 28. října 1997 mu byl in memoriam propůjčen prezidentem republiky Řád Tomáše Garrigua Masaryka I. třídy za vynikající zásluhy o demokracii a lidská práva. Gorazdova ulice v Praze je kolmá k ulici Resslově a byla přejmenována roku 1948 ze severní části ulice Podskalské. V Brně v Gorazdově ulici č. 5 stojí pravoslavný chrám sv. Václava), další ulice jsou v Moravské Třebové a ve Starém městě u Uherského Hradiště.\n\n\n\n"}
{"id": "146497", "url": "https://cs.wikipedia.org/wiki?curid=146497", "title": "Prostorový úhel", "text": "Prostorový úhel\n\nProstorový úhel je část prostoru vymezená rotační kuželovou plochou. Každá taková plocha dělí prostor na právě dvě části – prostorové úhly. Prostorový úhel se určuje tak, že se uvažuje kulová plocha o středu ve vrcholu \"V\" a o libovolném poloměru \"r\", jejíž průnik s prostorovým úhlem je vrchlík na kulové ploše o obsahu \"A\". Velikost prostorového úhlu pak určuje poměr mezi \"A\" a \"r\", přičemž nezávisí na uvažované kulové ploše. Alternativní definicí prostorového úhlu je sjednocení všech polopřímek formula_1 se společným počátkem V, kde bod X leží na kulovém vrchlíku se středem v bodě V.\n\nSpecifickým případem prostorového úhlu je poloprostor, tj. část prostoru rozděleného rovinou.\n\nProstorový úhel jako veličina charakterizuje \"velikost části prostoru\" vyťaté obecnou kuželovou plochou (bez ohledu na její konkrétní tvar či směřování) pomocí obsahu formula_2 plochy jí vymezené na kulové ploše (sféře) se středem ve vrcholu kuželové plochy a s poloměrem formula_3, a to nezávisle na velikosti (poloměru) sféry. \n\nDefiniční vztah: \nProstorový úhel je veličinou skalární.\n\n\nProstorový úhel objektu pozorovaného z určitého bodu je číselně roven ploše, kterou zabírá obraz tohoto objektu v bodové projekci (se středem v daném bodě) na jednotkovou sféru, která má střed v daném bodě.\n\nPlný prostorový úhel má hodnotu formula_6, přímý prostorový úhel (poloprostor) pak poloviční, tedy formula_7.\n\nPozorujeme-li z určitého bodu o polohovém vektoru formula_8 element plochy formula_9, jehož polohový vektor je formula_10, pak pro element prostorového úhlu platí\nkde formula_12, formula_13 je velikost tohoto vektoru a formula_14, přičemž formula_15 je normála plochy v bodě formula_10.\n\n"}
{"id": "146500", "url": "https://cs.wikipedia.org/wiki?curid=146500", "title": "Igor Indruch", "text": "Igor Indruch\n\nIgor Indruch (* 27. listopadu 1967, Valašské Meziříčí) je český překladatel z angličtiny a spisovatel.\n\nVydal romány \"Děti mrtvol\" (Votobia 1995) o osudech svých vrstevníků v období kolem sametové revoluce a \"Mozkodlab: Fifíkovská variace\" (vlastním nákladem Krupun Trog, Lanškroun 1999), postmoderní parafráze knihy \"Výchova dívek v Čechách\" Michala Viewegha.\n\nŽil v Praze, má dceru, pracuje jako technický překladatel na volné noze.\n\n1991–4 Victoria Publishing, 1994–6 Votobia\n\n"}
{"id": "146501", "url": "https://cs.wikipedia.org/wiki?curid=146501", "title": "Brod (Bosna a Hercegovina)", "text": "Brod (Bosna a Hercegovina)\n\nBrod (dříve Bosanski Brod, v srbské cyrilici Босански Брод) je město v Bosně a Hercegovině, které má 17 963 obyvatel a nachází se v Republice srbské. Rozkládá se na břehu řeky Sávy, naproti chorvatskému městu Slavonski Brod. Během existence NDH byl také s tímto městem pod názvem Brod na Savi spojen, po skončení konfliktu se vrátil ke svému původnímu jménu. Až s válkou v Bosně a Hercegovině nastala změna a nakonec i odklon od původního jména. Dnes se tak město nazývá pouze Brod.\n\n"}
{"id": "146502", "url": "https://cs.wikipedia.org/wiki?curid=146502", "title": "Boeing 737", "text": "Boeing 737\n\nBoeing 737 je úzkotrupé dvoumotorové proudové dopravní letadlo pro krátké a střední vzdálenosti. Jde o nejrozšířenější dopravní letoun na světě, vyrobený již ve více než 10 000 exemplářích.\n\nPůvodně byl vyvíjen jako menší dvoumotorové letadlo s nižšími náklady na provoz odvozené od Boeingu 707 a Boeingu 727. Nakonec se letadla Boeing 737 vyvinula do rodiny 9 modelů pro osobní přepravu s kapacitou od 85 až do 215 cestujících. Model 737 je jediné úzkotrupé dopravní letadlo od společnosti Boeing, které je dnes společností vyráběno ve variantách -600, -700, -800, -900 a MAX 7,8,9. Modernizovaná verze s novými motory – Boeing 737 MAX přišla na trh letecké dopravy v roce 2017.\n\nNejprve byl tento model představen v roce 1964 a první verze Boeing 737-100 vzlétla v roce 1967, která vstoupila do leteckého provozu jako komerční proudové letadlo v únoru 1968. Další prodloužená verze 737-200 vstoupila do služby v dubnu 1968. V 80. letech začala společnost Boeing vyrábět verze -300, -400 a -500, které později byly označované i jako série Boeing 737 Classic. Modelem série 737 Classic bylo přidáno na kapacitě a proudových motorech CFM56 spolu s vylepšenými křídly. V 90. letech představila společnost model 737 Next Generation s různými změnami jako přestavěná křídla, skleněný kokpit a nový interiér. Modely 737 New Generation jsou obsaženy ve verzích -600, -700, -800, a-900ER s různou délkou od 31 m do 42 m. Byznys verze 737 Next Generation s označením BBJ jsou také vyráběny.\n\nSérie 737 je nejprodávanější tryskové dopravní letadlo v historii letectví. Verze 737 se ve firmě Boeing nepřetržitě vyrábí od roku 1967 s počtem 9 335 dosud dodaných letadel (prosinec 2016) a 4 404 objednávek k výrobě (červenec 2016). Výroba 737 je soustředěna v závodě Boeing ve městě Renton, stát Washington. Mnoho 737-ček nastoupilo na linky dříve provozované letadly 707, 727, 757, DC-9, a MD-80/MD-90 a v současnosti představuje pro letadlo největšího konkurenta rodina letadel Airbus A320. V roce 2006 bylo v každém okamžiku průměrně ve vzduchu 1 250 Boeingů 737 a každých 5 sekund přistávala nebo vzlétala 2 letadla tohoto typu.\n\nSpolečnost Boeing se věnovala studiu návrhu proudových letadel s kratším doletem a zaměřili se na vybudování doplňujícího letadla k Boeingu 727 na krátké tratě s menší obsazeností. Přípravné projektové práce začaly 11. května 1964 a intenzivní průzkum trhu Boeingu přinesl plány pro vývoj 50 až 60 místného dopravního letadla pro tratě se vzdáleností od 80 až 1 600 km. Lufthansa se 19. února 1965 stala prvním zákazníkem, s objednávkou 21 letadel v celkové částce 67 milionů USD(v r. 1965 190, 28 milionů USD v roce 2008) poté, co tato letecká společnost dostala záruku od Boeingu, že projekt 737 nebude zrušen. Konzultace a domluvení se se společností Lufthansa v předchozím zimním období měla u tohoto projektu za následek zvýšení sedadlové kapacity na 100 míst.\n\nDne 5. dubna 1965 oznámil Boeing objednávku společnosti United Airlines na 40 letadel 737. United však chtěl o něco větší letadlo než 737-100. Z toho důvodu Boeing protáhl trup o 91 centimetrů směrem dopředu a 102 centimetrů za křídlo. Delší verze byla označena jako 737-200, která vycházela z původní verze 737-100 s krátkým trupem.\n\nPodrobné návrhové práce pokračovaly na obou variantách ve stejnou dobu. Boeing zaostával za svými konkurenty v době kdy byl zahájen projekt 737 protože u konkurenčních letadel BAC 1-11, McDonnell Douglas DC-9 a Fokker F.28 již probíhalo letové ověřování a certifikace. Pro urychlení vývoje použila společnost Boeing 60 % struktury a systémů z již existujícího typu 727, přičemž nejdůležitějším se stal průřez trupu. Tento trup umožňoval 6 sedadlové uspořádání vedle sebe ve srovnání s 5 sedadlovým uspořádáním u konkurenčních letadel BAC 1-11 a DC-9. Konstruktéři se rozhodli osadit gondoly motorů přímo na spodní stranu křídel ke zmenšení délky přistávacího podvozku a ponechání motorů níže pro snadnější obsluhu a prohlídky na zemi. Bylo testováno mnoho variant tlouštěk pro podpěry uchycení motoru v aerodynamickém tunelu a bylo zjištěno, že pro větší rychlosti nejvíce vyhovuje tvar, který je relativně silný a vyplňuje drážku mezi křídlem a horní stranou gondoly, zejména na vnější straně. Původně bylo plánováno použití velmi podobných částí aerodynamických profilů křídla jako u modelů 707 a 727 ač o málo tlustší. Nicméně podstatné zlepšení odporových charakteristik při vyšších Machových číslech bylo dosaženo změnou těchto částí v blízkosti gondoly. Byl vybrán dvouproudový motor Pratt & Whitney JT8D-1 s nízkým obtokovým poměrem. S motory nainstalovanými na křídlech letounu se Boeing rozhodl osadit na trup konvenční vodorovnou ocasní plochu před ocasním tvarem T, jaký byl použit v případě Boeingu 727.\n\nB-737-100 byla nejmenší a první verze tohoto letadla. První společností používající Boeing 737-100 se stala německá Lufthansa, která odebrala 22 strojů. Dalších pět koupila Malaysia-Singapore Airlines a dva kusy kolumbijská Avianca. Původně mělo mít letadlo kapacitu 60-85 sedadel; po konzultacích s prvním objednatelem - Lufthansou - bylo vytvořeno letadlo pro 100 pasažérů. Celkem bylo zkonstruováno 30 strojů Boeing 737-100.\n\n737-200 je upravená (prodloužená o 1,93 m) verze modelu Boeing 737-100. Zálet byl proveden 8. srpna 1967. První společností používající tuto verzi byla americká United Airlines (75 letounů). Druhým největším zákazníkem se staly Western Airlines (30 kusů), Piedmont Airlines (12), GATX-Boothe (15), All Nippon Airways (10) a Pacific Southwest (10). Verze Boeing 737-200 měla kapacitu 115-130 sedadel. Verze 737-200C byla vybavena nákladovými vraty na levé straně trupu za předními dveřmi a umožňovala smíšenou dopravu osob a nákladů. Od 135. kusu, dodaného United, byly zaváděny změny v podobě výkonnějších motorů JT8D-15 s účinnějšími obraceči tahu a změněnou geometriií Kruegerových klapek a slotu na náběžné hraně. Tato postupně zaváděná zlepšení vyvrcholila ve verzi Advanced 737 se startovní hmotností 52 620 kg a novou nádrží v trupu osazená motory JT8D-17. V lednu 1980 byly první z 28 kusů verze Advanced dodány dopravci British Airways. Celkem bylo vyrobeno 1 114 strojů modelu -200.\nZ modelu 737-200 vzniklo také 19 strojů T-43A pro výcvik vojenských letovodů.\n\n737-300 byl nový základní model druhé generace Boeingu 737 zalétaný v roce 1981, delší o 2,13 m a větší než jeho předchůdci Boeing 737-100/-200 což umožnilo zástavbu dalších dvou řad po šesti sedadlech a jedné řady po třech sedadlech. V kokpitu tohoto modelu se poprvé objevila kombinace klasických budíků a nového EFIS/Electronic Flight Instrumention System/. Druhá generace Boeingu 737 dostala i nové motory značky CFM (model 56). Toto byly nejradikálnější změny oproti verzím -100/-200. Boeing 737-300 má při standardním, dvoutřídním uspořádání kapacitu 128 pasažérů. Maximální kapacita je 148 pasažérů. Celkově bylo objednáno 1 104 strojů modelu -300.\n\n737-400 bylo vyvinuto jako 150-místná náhrada letadel Boeing 727. Výroba varianty Boeing 737-400 byla zahájena v červnu 1986 na základě požadavku dopravní společnosti Piedmont Airlines, který se 15. září 1988 stal jejím prvním uživatelem. K úvodnímu vzletu \"čtyřstovky\" došlo 26. ledna 1988. Model -400 se ukázal být také mimořádně úspěšný. Největší flotilu této verze má Malaysia Airlines. Boeing 737-400 má standardně kapacitu 146 míst (u dvoutřídného uspořádání), maximální kapacita je 188 míst. Vyrobeno bylo kolem 500 strojů.\n\n737-500 je menší verze Boeingu 737-300 a přímá náhrada modelů první generace. Standardní kapacita je 108 míst (u dvoutřídní konfiguraci), maximální 133 míst. Vyrobených bylo přibližně 400 strojů.\n\nJe třetí série úspěšného letadla pro krátké a střední tratě. Je odpovědí na konkurenci konsorcia Airbus s modely Airbus A320. NG verze má novější digitální kokpit, větší rozpětí křídla a nové motory CFM56-7B. Její vývoj byl oficiálně zahájen 17. listopadu 1993.\n\n737-600 je jednou ze tří NG verzí. Základem pro verzi -600 byl model Boeing 737-500. Boeing 737-600 má kapacitu 110 pasažérů ve dvou třídách, nebo 133 v uspořádání jednotřídka. Přímo mu konkuruje Airbus A318. Boeing 737-600 má dolet 2 480 km, verze-600HGW 5 648 km.\n\n737-700 /-700ER je základní model nové generace, který ve výrobě nahradil předchozí verzi Boeing 737-300 z něhož i koncepčně vychází. Z rodiny B737NG vznikl jako první. Ke slavnostnímu roll-outu prototypu B-737-700 (v. č. 27841/1, N737X) došlo v Rentonu 8. prosince 1996. Úvodní let vykonala zkušební osádka ve složení Mike Hewett a Ken Higgins 9. února 1997. Následující zkušební program doplnily další tři stroje (27842/2, N708SW, 27843/3, N709SW a 27835/4, N700GS). Po certifikaci byl 19. prosince 1997 předán první letoun uživateli, kterým se stal dopravce Southwest Airlines (27836/6, N701GS). Do pravidelného provozu byl nasazen 18. ledna 1998.\nDne 3. září 1997 byl představen model B737-700C určený k přepravě cestujících, nebo nákladu (Convertible). Překonstruována byla hlavní kabina s nákladními vraty na levé straně před křídlem a zesílena podlaha vybavená novým systémem pro manipulaci s nákladem. Na přání zákazníka lze tento model dodat v podobě -700QC, umožňující rychlou přestavbu interiéru z osobního na nákladní pod 60 min. Výroba byla zahájena v roce 1998. Premiérový let byl vykonán 14. dubna 1999 na trati z Rentonu na Boeing Field. Dodávka prvního stroje po typovém osvědčení typu proběhla 2. listopadu 2001 (30184/925, N743A).\nObchodní provedení představuje subverze BBJ (Boeing Business Jet), z něhož vycházejí i vojenské verze C-40B a C-40C Clipper. BBJ je speciální salónní letoun určený k přepravě 8 až 63 osob na velmi dlouhé tratě. K prodloužení doletu přispívají kompozitové winglety na koncích křídla. Úvodní objednávka byla zadána 22. ledna 1996, první předávka zákzníkovy proběhla 23. listopadu 1998.\nDalší varianty představují modely -700HGW a -700ER. Standardní verze -700 má u dvoutřídného uspořádání kapacitu 126 míst, maximální kapacita je 149 míst. Přímo mu konkuruje Airbus A319. Boeing 737-700 má dolet 2 852 km, verze-700HGW 6 037 km.\n\nB737-7ES AEW&C (E-7A) je vojenský B737-700 BBJ upravený na létající středisko řízení a uvědomování australského projektu Wedgetail. Úpravy letounu zahrnují instalaci radaru MESA společnosti Northrop Grumman s anténou ve hřbetním podélném krytu, zvýšení výkonu elektrické soustavy, zařízení pro doplňování paliva za letu a instalaci prostředků elektronického boje vlastní ochrany letounu. Inovací je rovněž integrovaný identifikační systém IFF. Letovou posádku tvoří dva piloti, bojovou 6 až 10 operátorů. Australské obranné síly vybraly B737 AEW&C v červenci 1999. V prosinci 2000 byla podepsána smlouva na dodání čtyř strojů. V červnu 2001 byly dojednány podmínky možnosti rozšíření objednávky o další dva letouny, které pak byly v květnu 2004 závazně objednány. Zálet prvního stroje (výr. č. 33474) proběhl 20. května 2004 z letiště Boeing Field v Seattlu. Všechny stroje Royal Australian Air Force byly zařazeny do stavu 2. peruťě dislokované na základně Williamtown. V červnu 2002 podepsalo Turecko kontrakt na čtyři stroje pro turecké letectvo. Třetím zahraničním uživatelem se stalo letectvo Korejské republiky se čtyřmi stroji v provozu.\n\nC-40 Clipper byl vyvinut na základě zájmu US Navy o model -700C, kterým potřebovalo nahradit 29 dosluhujících letounů Douglas C-9. Kontrakt na dva nové stroje C-40A byl podepsán 3. září 1997, koncem roku 1999 byly doobjednány další dva. Roll-out proběhl na Boeing Fieldu v Seattlu 9. září 2000, následně byl přelétnut do Wichity k zástavbě vnitřního vybavení nákladní kabiny. To již výrobce registroval objednávku US Navy na 6 kusů. První letoun převzala 59. peruť (VR-59) US Naval Reserve Fleet's Logistics Support, dislokovaná na NAS Carswell Joint Reserve Base ve Forth Worthu, 21. dubna 2001. VR-59 převzala ještě další tři stroje, zbývající dva byly zařazeny v únoru a červenci 2002 k VR-58 z NAS Jacksonville na Floridě.\nV srpnu 2000 objednalo čtveřici letounů ve verzi C-40B také USAF. Tyto stroje se vyznačovaly novým přístrojovým a komunikačním vybavením pro utajený přenos zvukových i obrazových informací. Letectvo převzalo první kus v prosinci 2002 a zařadilo jej do stavu 89. Airlift Wingu na Andrews AFB v Marylandu. V únoru 2003 byl dodán třetí stroj 15. Airlift Wingu se sídlem na havajské základně Hickam.\nStroje varianty C-40C používá od října 2002 také Národní garda Spojených států amerických. Dva ze tří objednaných kusů byly zařazeny k 201. Airlift Squadron, kde nahradily zastaralé C-22.\n\n737-800 je prodloužená verze Boeingu 737-700. Vychází z modelu Boeing 737-400, který v produkci přímo nahrazuje. Při standardním uspořádání sedadel nabízí kapacitu 162 pasažérů. Maximální kapacita je 189 pasažérů. Boeing 737-800 má dolet 3 815 km, verze-800HGW 5 445 km.\n\n737-900 /-900ER je nejdelší variantou v řadě 737. Na počátku vývoje letounu Boeing 737-900 stála objednávka dopravní společnosti Alaska Airlines, která 10. listopadu 1997 objednala 10 kusů. Konstruktéři vyšli z předchozího modelu Boeing 737-800, který vložením dvou trupových segmentů před a za křídlo prodloužili o 2,60 m na celkovou délku 42,1 m. Výroba prvního stroje započala 8. března 2000 v závodě ve Wichitě. O tři týdny později se do konstrukčních prací zapojil také závod v Rentonu kompletací nosníku křídla, který provedl i finální montáž. K úvodnímu vzletu 737-900 (výr. č. 30017/596, N737X) s dvojicí motorů CFM56-7B došlo 3. srpna 2000, který realizovali piloti Mike Carriker a Mark Feuerstein. První let v čase 2 hodiny 58 minut vedl z rentonského letiště Boeing Field v Seattlu. Druhý exemplář (30016/683, N1786B) sloužil k testům prostředků aktivní bezpečnosti. Certifikační zkoušky probíhaly jak na hlavní základně Boeing Field, tak i ve vybraných lokalitách států Washington, Colorado, Montana, Kalifornie a Oregon, testy za nízkých teplot pak na Islandu a Newfoundlandu. Po úspěšném absolvování celého zkušebního programu bylo Boeingu 737-900 vydáno 17. dubna 2001 americkým úřadem FAA Osvědčení letové způsobilosti, obdobný dokument vydaly Evropské sdružené úřady JAA tomuto typu o dva dny později. 20. dubna 2001 zahájili u Boeingu kompletaci prvního letounu pro nizozemskou KLM (29599/866), která se stala čtyřmi objednanými stroji prvním evropským uživatelem „Devítistovky“. Předání prvního letounu pro Alaska Airlines, z objednávky navýšené na 13 strojů, proběhlo v Seattlu 16. května 2001 (30013/774, N305AS). Nové Boeingy tento přepravce nasadil od 27. května na linky Anchorage-Seattle, Phoenix, Las Vegas, Los Angeles a San Diego. Druhou společností, která zařadila tento model do letadlového parku, se stala americká Continental Airlines, jejíž stroje jsou označeny 737-924. K předání prvního z objednaných 15 letounů došlo v Seattlu 31. května 2001 (30118/820, N30401) a do mateřského Houstonu jej přelétla osádka kapitána C. D. McLeana. Krátce po převzetí byly letouny nasazeny na linky Houston-Cozumel, Cancún, New Orleans, Denver, Chicago, Orlando a Dallas. 17. července 2001 převzali zástupci KLM první 737-9K2 (29599/866, PH-BXO, „Plover“) se 178 sedadly ve dvou třídách. Čtvrtým provozovatelem 737-9B5 (29987/999, HL7569) se 21. listopadu 2001 staly aerolinie Korean Air. Protože Boeing 737-900 neměl dostatek únikových východů v souladu s předpisy FAA, kapacita tohoto modelu byla omezena na maximálně 189 míst (rozteč sedadel 0,78 m), aby odpovídala standardům Federal Aviation Administration.\nPo ukončení produkce letadla Boeing 757 byl tento typ nahrazen modelem Boeing 737-900ER s novými únikovými východy a motory. Je v nabídce i jako verze BBJ3.\n\nBoeing oznámil v roce 2011 vývoj nového Boeingu 737 MAX. Záměrem firmy bylo nahradit verze B737-700, 800 a 900ER. Za deštivého 29. ledna 2016 se konal první zkušební let Boeingu 737 MAX. Nový stroj vstoupil po zkouškách do služby v roce 2017 a je prodáván ve verzích B737 MAX 7, 8 a 9.\n\nNa přelomu let 2018 a 2019 měl ale tento stroj hned dvě vážné nehody během pěti měsíců, při kterých zahynulo dohromady 345 pasažérů, pročež byl stroji příslušnými úřady po celém světě udělen zákaz letů s cestujícími.\n\nNejvětší uživatelé k červenci 2016 byly letecké společnosti Southwest Airlines s 720 kusy, Ryanair s 355 kusy, United Airlines s 314 kusy, American Airlines s 274 kusy a z Česka Smartwings s 48 kusy (2018).\n\nPouze několik vybraných společností.\n\nLetadla Boeing 737 využívá nebo využívala v armádní verzi vláda Argentiny, Austrálie, Chile, Kolumbie, Indie, Indonésie, Íránu, Kazachstánu, Malajsie, Mexika, Mongolska, Nigérie, Peru, Jihoafrická republika, Saúdská Arábie, Jižní Korea, Tchaj-wan (Čínská republika), Thajsko, Turecko, Ukrajina a především Spojené státy americké — ve verzi Boeing C-40 Clipper a T-43A.\n\n\n\nLetadla Boeing 737 měla k říjnu 2015 celkem 368 leteckých nehod, z nich 184 vážných (poškození trupu letadla), v důsledku kterých zemřelo 4862 lidí.\n\nPo nehodě letu Ethiopian airlines 302 dne 10. března 2019, která se do značné míry podobala nehodě letu Lion Air 610 v Indonésii dne 29. října 2018, byla všechna letadla typu Boeing 737 MAX celosvětově uzeměna.\n\n"}
{"id": "146504", "url": "https://cs.wikipedia.org/wiki?curid=146504", "title": "Juraj Thoma", "text": "Juraj Thoma\n\nJuraj Thoma (* 19. února 1969 Nitra) je český politik a archeolog, v letech 2006 až 2010 primátor města České Budějovice za ODS, poté se stal lídrem nově vzniklého hnutí Občané pro Budějovice a od listopadu 2010 do listopadu 2014 byl opět primátorem Českých Budějovic. V letech 2000 až 2004 byl rovněž zastupitel Jihočeského kraje. V letech 2008 až 2014 byl také řádným členem české delegace ve Výboru regionů EU v Bruselu. Thoma jako jediný českobudějovický komunální politik dokázal zvítězit ve trojích komunálních volbách v řadě (2002, 2006 a 2010).\n\nV roce 1993 vystudoval obor archeologie na Filosofické fakultě Univerzity Karlovy se specializací na raný středověk. V letech 1992 až 1995 působil v památkovém ústavu v Českých Budějovicích a od roku 1995 v Jihočeském muzeu.\n\nJuraj Thoma je ženatý, žije v Českých Budějovicích.\n\n\nOd roku 1993 byl členem ODS. V roce 1998 byl zvolen do zastupitelstva města České Budějovice, v letech 2002 až 2006 byl prvním náměstkem primátora a v roce 2006 byl zvolen primátorem města. 17. června 2010 byl na mimořádném jednání zastupitelstva odvolán z funkce na návrh předsedkyně kontrolního výboru zastupitelstva pro údajně neoprávněné odvolání tajemníka úřadu. Proti němu vystoupil také Martin Kuba, předseda jihočeské ODS a první náměstek hejtmana v kraji a obvinil jej z celé řady dalších údajných chyb při vedení radnice. Pro jeho odstoupení tak hlasovala mimo zastupitelů za KDU-ČSL a ČSSD také větší část klubu ODS. Thoma a dalších pět zastupitelů zvolených za ODS následně vystoupili ze zastupitelského klubu ODS a 24. června 2010 založili nový zastupitelský Klub občanských demokratů.\nPetr Gazdík nabídl Thomovi místo v čele kandidátky politického hnutí Starostové a nezávislí (STAN) pro komunální volby 2010. Nakonec se stal lídrem nově vzniklého hnutí Občané pro Budějovice (HOPB), které šlo do voleb v koalici s hnutím STAN a za podpory nezávislých kandidátů.\nHOPB komunální volby v Českých Budějovicích vyhrálo a získalo 15 členů zastupitelstva ze 45 možných. Vyjednávací týmy HOPB, ČSSD a TOP 09 dospěly začátkem listopadu k dohodě o uzavření koalice a v jedenáctičlenné městské radě zasedlo pět zástupců ČSSD, čtyři zástupci HOPB a dva zástupci TOP 09. Primátorem se na období 2010 − 2014 stal opět Juraj Thoma.\n\nV roce 2011 byl po odchodu Jiřího Bessera jedním z kandidátů hnutí STAN na křeslo ministra kultury.\n\nV komunálních volbách v roce 2014 obhájil post zastupitele města České Budějovice, když vedl kandidátku hnutí Občané pro Budějovice. Hnutí skončilo na 3. místě a dojednalo koalici s vítězným hnutím ANO 2011 a dále s TOP 09 a KDU-ČSL. Juraj Thoma tak neobhájil post primátora a nakonec se rozhodl neusilovat ani o místo v Radě města (pokračuje tak pouze jako řadový zastupitel). Chce se totiž věnovat očištění svého jména v soudním sporu o zneužití pravomoci úřední osoby.\n\nNa konci listopadu 2015 opustil také post předsedy hnutí Občané pro Budějovice, nahradil jej Ivo Moravec. V komunálních volbách v roce 2018 však opět obhájil post zastupitele města České Budějovice, když vedl kandidátku hnutí Občané pro Budějovice. V listopadu 2018 se navíc stal 1. náměstkem primátora pro územní plán, strategický plán a rozvoj, kulturu, Jihočeské divadlo, p. o..\n\nDůraz na rozvojové a infrastrukturní projekty a transparentnost, nulová tolerance hazardu.\n\nOd roku 2002, kdy byl Thoma zvolen náměstkem primátora pro strategický rozvoj, infrastrukturu a územní plánování a současně prvním náměstkem primátora, kladl největší důraz na přípravu projektů dopravních projektů: zejména přeložek silnic \"II/156\" a \"II/157\", které jako \"tzv. Zanádražní komunikace\" měly vytvořit novou, hlavní dopravní vnitroměstskou severojižní osu a dále pak přeložky silnice \"III/14539\", \"tzv. Propojení ulic M. Horákové a Strakonické\", která má vytvořit hlavní dopravní tepnu pro propojení sídlišť ležících na levém břehu Vltavy s východní částí městské aglomerace. Současně se také podílel na přípravě \"Integrovaného plánu rozvoje města na roky 2007–2013\", který byl zaměřen na infrastrukturní projekty a revitalizaci budějovických panelových sídlišť.\n\nV roce 2005 skončil v Plané u Českých Budějovic vojenský provoz na letišti, které bylo provozováno již od roku 1937 jako letiště civilní. Po zrušení vojenské posádky hrozilo, že letiště bude zrušeno a ucelený areál se vzletovou dráhou a zbylým inventářem bude využíván k jiným účelům. Po jednáních mezi městem České Budějovice, Jihočeským krajem a ministerstvy a dalšími orgány státní správy podepsal Thoma v roce 2006 za České Budějovice s Jihočeským krajem memorandum o záměru udržet a dále provozovat v Plané u Českých Budějovic letiště (ve 2017 je Letiště České Budějovice veřejné vnitrostátní a neveřejné mezinárodní letiště s vnější hranicí pro lety za viditelnosti (VFR) ve dne). Zakladatelem a akcionářem společnosti provozující letiště jsou České Budějovice a Jihočeský kraj, financující společně provozní náklady společnosti s tím, že majitelem pozemků a budov je Jihočeský kraj, který ze svého rozpočtu zajišťuje investiční rozvoj letiště.\n\nV letech 2006 až 2014, kdy Thoma zastával funkci primátora města dál prosazoval projekty orientované na dopravní a obecně infrastrukturní politiku a usiloval o maximální otevření úřadu veřejnosti a o jeho transparentnost. V letech 2007 až 2008 město vybudovalo vlastní záložní zdroj pitné vody a přestalo tak být závislé na jediném zdroji pitné vody, což Thoma považoval za strategickou nutnost a prosazoval jeho přípravu již v předchozím volebním období. Z dopravních staveb se realizovala (postupně až do 2015) zejména \"tzv. Zanádražní komunikace\", tedy severojižní přeložka silnic \"II/156\" a \"II/157\" a v roce 2010 se Thomovi podařilo obhájit před ministrem dopravy Slamečkou nezbytnost vybudování \"tzv. Propojení dopravních okruhů\" od silice I/34 a příští \"D3\" na \"tzv. Zanádražní komunikaci\" a dopravní skelet města, u které hrozilo zastavení a zakonzervování doposud provedených prací.\n\nV roce 2008 město získalo rozhodnutí o umístění stavby a v roce 2012 stavební povolení na klíčovou spojnici levobřežních sídlišť a východní části městské aglomerace, přeložku silnice \"III/14539\", která se projektovala a majetkově vypořádávala od 2002 až 2004 (stavba se realizuje 2017).\n\nVe 2009 se Thoma zasadil o koordinaci požadavků a názorů obcí ležících na trase Dálnice D3 plánované v okolí Českých Budějovic a společně se starostky a starosty těchto obcí podepsal \"Memorandum obcí dotčených stavbou dálnice D3\", ve kterém byly zcela závazně formulovány požadavky všech obcí na polohopisné a výškové uspořádání D3, která bude současně tvořit východní obchvat města. Memorandem tak byly ukončeny neustále se opakující diskuse o variantním řešení dálnice u krajského města a vytvořený předpoklad pro dokončení projektové a majetkové přípravy a pro vlastní stavbu dálnice.\n\nV letech 2007 až 2014 město realizovalo v předchozím volebním období připravovaný \"Integrovaný plán rozvoje města 2007–2013\". V celkem třech rozvojových plánech: Zónový integrovaný plán Levý břeh Vltavy, Zónový integrovaný plán Máj a Tematický integrovaný plán rekonstrukce veřejných prostranství a ploch komunikací se proinvestovalo téměř 1,5 miliardy Kč včetně dotací. Ve spolupráci s \"Povodím Vltavy, s. p\". byla v tomto období také kompletně dokončena protipovodňová opatření na řece Vltavě (přibližně za 170 milionů Kč) a na některých lokálních vodních tocích a vodotečích.\n\nVe funkci primátora Českých Budějovic Thoma prosazoval maximální otevřenost a průhlednost rozhodování samosprávy. Kromě zavedení \"tzv. rozklikávacího rozpočtu města\" na webových stránkách, nařídil s účinností od ledna 2011, tedy dlouho před zákonnou povinností obcí, \"kompletní zveřejňování všech smluv uzavíraných městem na webu města\". V tomto ohledu byly České Budějovice vůbec prvním krajským městem, které k tomuto opatření přistoupilo. Změnila se rovněž pravidla pro poskytování finančních dotací z rozpočtu města právnickým a fyzickým osobám a tento nový systém byl posléze doporučován jako vzorový a velice kladně hodnocen iniciativami Bez korupce a Oživení (nejlepší z krajských měst 2012).\n\nVe 2011 předložil Thoma zastupitelstvu města – a obhájil – obecně závaznou vyhlášku, která znamenala nulovou toleranci heren a dalších hazardních aktivit na území města a jejím schválením město, jako jedno z prvních, vyhlásilo \"tzv. nulovou toleranci hazardu.\"\n\nVe druhém funkčním období prosazoval řešení významných investic formou veřejných architektonických soutěží, z nichž za zmínku stojí zejména architektonické soutěže na \"Centrum halových sportů\" 2012 (výsledek nebyl realizován po napadení výsledku soutěže Úřadem na ochranu hospodářské soutěže), urbanisticko-architektonická \"soutěž\" na park \"Háječek\" 2012/2013, architektonická soutěž na nový \"Pak Čtyři Dvory\" 2012 (veřejný provoz od 2014), architektonická soutěž na poněkud kontroverzní \"Památník letcům 1939–1945\" z roku 2013 (nerealizováno, vítěz soutěže odstoupil od podepsání smlouvy s městem) a architektonická soutěž na stavbu \"Komunitního centra Máj\" z 2013 (v provozu od 2014).\n\nTrestní stíhání za IT zakázku bez výběrového řízení\n\nThoma byl ve středu 5. září 2012 obviněn z údajného zneužití pravomoci úřední osoby a porušení povinnost při správě cizího majetku. Jako primátor měl v červnu 2010 podepsat dodatek ke smlouvě o dodávce počítačového zařízení v hodnotě 37 milionů korun bez vědomí rady města. Podle policie tak firma bez výběrového řízení vydělala navíc pět milionů korun. V prosinci 2012 dozorující státní zástupce trestní stíhání zrušil.\nV dubnu 2013 policie Thomu v téže kauze obvinila znovu.\nV lednu 2016 byl nepravomocně odsouzen k tresti pěti let odnětí svobody, k povinnosti zaplatit škodu přes 12,5 milionu korun a k 5letému zákazu vykonávat funkce ve veřejné správě. Thomův advokát se proti rozsudku odvolal.\n\n8. prosince 2016 byl Vrchním soudem v Praze zrušen nepravomocný rozsudek Krajského soudu v Českých Budějovicích a Thoma byl pravomocně zproštěn obžaloby. \n\nZa podpis smlouvy čelil Thoma i občanskoprávní žalobě, kterou v srpnu podala na něj a celou radu města z roku 2007, současná městská rada a která po něm požadovala uhrazení části pokuty 1,3 milionu korun udělenou magistrátu Úřadem pro ochranu hospodářské soutěže. Dne 30. ledna 2017 Okresní soud v Českých Budějovicích tuto žalobu města na Thomu a jeho někdejší první náměstkyni pravomocně zamítnul.\n\nThoma celé stíhání od počátku označoval za účelové a uměle vykonstruované. V roce 2012 byl policií v jeho pracovně v budově radnice zjištěn nelegální funkční odposlech. Ve 2015 policie věc odložila, aniž by zjistila pachatele a původce instalace nelegálního odposlouchávacího zařízení.\n\n"}
{"id": "146507", "url": "https://cs.wikipedia.org/wiki?curid=146507", "title": "Bohumil Fišer", "text": "Bohumil Fišer\n\nBohumil Fišer (22. října 1943 Brno – 21. března 2011 Brno) byl český lékař a politik. V letech 2000–2002 zastával funkci ministra zdravotnictví ve vládě Miloše Zemana.\n\nLékařství vystudoval v roce 1966. Poté pracoval především ve Fyziologickém ústavu Lékařské fakulty Masarykovy univerzity v Brně. Postupně se stal uznávaným odborníkem v oblasti výzkumu srdce a krevního oběhu, především prevence náhlé příhody srdeční (infarktu) a problematiky hypertenze. V roce 1989 se stal docentem, později (1995) profesorem Lékařské fakulty Masarykovy univerzity.\n\nPo odchodu z funkce ministra se vrátil na akademickou půdu. Byl přednostou Fyziologického ústavu Lékařské fakulty Masarykovy univerzity, kde také přednášel.\n\nV mládí byl v letech 1966–1971 členem KSČ; V roce 1993 vstoupil do ČSSD. Kromě funkcí v městském výkonného výboru ČSSD v Brně byl také členem Zastupitelstva města Brna. Ve vládě Miloše Zemana zastával od 9. února 2000 do 12. července 2002 funkci ministra zdravotnictví. Jeho prvním náměstkem tehdy byl Michal Pohanka. V roce 2011 zveřejnil stať \"Politika z pohledu přírodovědce\" v knize Bohumil Fišer, Zdeněk Koudelka: \"Úvahy o politice\", Joštova akademie: Brno 2011, ISBN 978-80-904880-0-7.\n\n"}
{"id": "146509", "url": "https://cs.wikipedia.org/wiki?curid=146509", "title": "Aleš Řebíček", "text": "Aleš Řebíček\n\nAleš Řebíček (14. dubna 1967, Kladno) je český podnikatel a politik, člen ODS, bývalý poslanec Poslanecké sněmovny, v letech 2006–2009 ministr dopravy České republiky, bývalý prezident a majitel fotbalového klubu SK Slavia Praha.\n\nV období let 1981–1985 vystudoval gymnázium Petra Bezruče ve Frýdku-Místku a v letech 1985–1989 Vysokou školu dopravní v Žilině (fakultu Provoz a ekonomika dopravy a spojů).\n\nV letech 1989–1990 pracoval jako projektant pro podnik Báňské projekty Teplice. V letech 1990–1992 byl odborným technikem, stavbyvedoucím a hlavním stavbyvedoucím v Traťové strojní stanici Ústí nad Labem ČSD. V srpnu 1992 založil Ing. Řebíček s dalšími sedmi společníky dopravní firmu Viamont, o několik let později měl v této společnosti třetinový podíl. Do roku 2005 ve firmě působil na manažerských postech a ve statutárních orgánech, následně od dubna 2005 do června 2006 jako poradce firmy. Před nástupem do funkce ministra dopravy svůj podíl ve Viamontu prodal.\n\nJe ženatý. Má tři děti.\n\nV komunálních volbách roku 2002 a komunálních volbách roku 2006 byl zvolen do zastupitelstva města Teplice za ODS. Profesně se uvádí jako dopravní inženýr. Působil také jako poradce expremiéra a bývalého předsedy ODS Mirka Topolánka.\n\nVe volbách v roce 2006 byl zvolen do poslanecké sněmovny za ODS (volební obvod Ústecký kraj). Ve sněmovně setrval do voleb v roce 2010.\n\nOd 4. září 2006 do 23. ledna 2009 byl ministrem dopravy v první vládě Mirka Topolánka a druhé vládě Mirka Topolánka. Během jeho funkce byl zaveden systém elektronického mýtného na dálnicích, který vybudovala a provozuje rakouská firma Kapsch.\n\nV době působení ve funkci ministra dopravy měl Aleš Řebíček tyto náměstky:\n\nPřed svým nástupem na ministerstvo dopravy pracoval ve vedení soukromé dopravní firmy Viamont a byl jejím spolumajitelem, poté svůj podíl prodal za 700 milionů korun. V majetkovém přiznání v roce 2009 ovšem uvedl majetek pouze 342 milionů korun, čímž mohl porušit zákon o střetu zájmů. Spekuluje se, že kupcem mohl být Miroslav Plíhal, který je spolumajitelem firmy INGROVE a působí v dozorčí radě společnosti Viamontu. Kvůli prodeji byl Řebíček vyšetřován policií, ta však v březnu 2011 případ odložila.\n\nV červenci 2008 přinesla média zprávu, že Řebíček je s Viamontem nadále propojen a že společnost dostává od jeho úřadu lukrativní zakázky. Podle České televize firma Viamont své akcionáře nezveřejňuje a majitelem může být i ministr nadále, aniž by se to dalo ověřit nebo vyvrátit. V červenci 2008 dodatečně doplnil své oznámení o majetku o 44 milionů korun jakožto splátku za prodej akcií, ale neuvedl o jaké akcie se jedná. Řebíček tvrdí, že kupní smlouva byla uzavřena před 1. lednem 2007. Během Řebíčkova působení na ministerstvu dopravy se navíc Viamontu mnohonásobně zvedl počet státních zakázek a s tím i zisk této společnosti. Podle MF DNES získala firma během posledních dvou let zakázky za 10,4 miliardy Kč. Například Viamont DPS získal kontrakt v Nymburce za 92 milionů korun. Podle deníku Aktuálně.cz navíc firmy, které sponzorovaly ODS, dostaly řadu zakázek od organizací, patřících pod Řebíčkův úřad.\n\nČeská pobočka organizace Transparency International ČR v července 2008 zažalovala Řebíčka a jeho úřad u Městského soudu v Praze za neprůhledný průběh veřejné soutěže, která se týkala výběru advokátních kanceláří, jež mají rezort zastupovat v soudních sporech. Jde o čtyři kanceláře (Weil, Gotshal & Manges; Jansta, Kostka & spol.; AK Kříž Bělina; AK Hartman, Jelínek, Fráněk a partneři), které měly poskytovat služby až do téměř půl miliardy korun. Podle MF Dnes se často \"\"účtovaly částky přes tři tisíce korun i za banální práce, které by zvládla sekretářka.\"\"\n\nStejnou soutěž kritizovala také ekologická organizace Děti Země, která žádala o zpřístupnění informace o pracovní náplň vítězných advokátních kanceláří, ale dostala od Řebíčkova úřadu jen seznam účastníků soutěže. Proto se Děti Země odvolaly přímo k ministrovi a také se chystají obrátit na soud.\n\nSpolupráce s vybranými advokátními kancelářemi skončila v roce 2010, od té doby výdaje za právní služby klesly na 7,5 milionů korun.\n\nBrzo po nástupu na ministerstvo Aleš Řebíček dal najevo svoji nespokojenost se smlouvou na zavedení mýta, kterou s Kapschem uzavřela předchozí vláda, a proto připravil dodatek, který měl být výhodnější pro stát a Kapschi se měly snížit odměny a zvýšit sankce z prodlení, avšak postupně ministerstvo uzavřelo s touto firmou další dodatky, které již byly kontroverznější a ve prospěch Kapsche. Díky dodatku ke smlouvě o mýto také navíc získává firma Kapsch bez jakéhokoli výběrového řízení zakázku za 4 miliardy Kč na vybudování informačních tabulí na dálnicích.\n\nPodle policejního spisu \"Olej\" policie už v roce 2004 věděla o kontaktech Řebíčka s Tomášem Pitrem. Policie také věděla, že Řebíček měl úzké vztahy s tehdejším vedením ústeckého kraje – hejtmanem Jiřím Šulcem a náměstkem Jaroslavem Foldynou. Ve spisu se uvádí, že \"\"Řebíček je osoba, která skupině Pitr-Mrázek zabezpečovala v ústeckém regionu kontakty na regionální politiky\"\".\n\nAleš Řebíček je členem Řádu sv. Konstantina a Heleny, kde působí např. s Igorem Střelcem – bývalým příslušníkem StB s kontakty na ruské podnikatele i ruskojazyčné kriminální prostředí. Igor Střelec byl kmotrem při pravoslavném křtu Aleše Řebíčka a později i jeho syna.\n\nV roce 2008 Řebíček přijal na ministerstvo dopravy bývalou mluvčí Útvaru pro odhalování organizovaného zločinu Blanku Kosinovou do pozice vedoucí oddělení navigačního systému Galileo. Kosinová odešla z resortu vnitra po tom, co vyšlo najevo, že ji BIS odmítala vydat bezpečnostní prověrku kvůli stykům s údajným ruským agentem.\n\nŘebíček o sobě říká, že je od mládí příznivcem Slavie Praha. V srpnu 2011 se stal jejím majitelem a prezidentem. Dalším členem představenstva se stal jeho bratr Adam Řebíček, který je policií vyšetřován kvůli údajnému braní úplatků a zneužití pravomoci veřejného činitele. Předsedou dozorčí rady se stal bývalý Řebíčkův náměstek z ministerstva dopravy Jiří Hodač. Hospodářské noviny zpochybnily, že by oficiálně přiznané příjmy Aleše Řebíčka postačovaly na nákup klubu a uhrazení dluhů ve výši přes 100 milionů korun; Řebíček se k původu peněz odmítl vyjádřit.\n\nV online rozhovoru s fanoušky Řebíček formuloval hlavní priority Slavie pod jeho vedením:\nFanouškům též slíbil účast v Lize mistrů UEFA. Po 9. kole sezóny 2011/2012 byla Slavia na 13. místě ligové tabulky (ze 16) s devíti získanými body a skóre 6:13. Průměrná návštěvnost domácích zápasů klesla pod 5000 diváků (např. v sezóně 2008/2009 byla více než dvojnásobná) a se Spartou mužstvo prohrálo po špatném výkonu 0:3. Proto byl Řebíčkem odvolán dosavadní trenér Michal Petrouš, a nahrazen Františkem Strakou, který se v minulosti profiloval jako vášnivý přívrženec Sparty. To vzbudilo lavinu protestů od fanoušků Slavie i Sparty, a odmítavé reakce z řad slavných osobností Slavie. Syn hráčské legendy Josefa Bicana si vymohl, aby byla z fasády slávistického stadionu odstraněna podobizna jeho otce, neboť prý \"\"současné vedení Slavie je na tak nízké lidské úrovni, že ohrožuje jméno Josefa Bicana. Poškozuje renomé jeho i celé naší rodiny. Přeju si proto [...], aby byla fotografie sundána. Trvám na tom. Tím se zabrání ztotožňování spojení mého otce s vedením klubu a bohužel s celou Slavií. [...]Jedině soustavný tlak může dokázat, že tento druh lidí, jako jsou bratři Řebíčkové, Platil a jejich kamarádi, odejde.\"\"\n\nDne 8. března 2012 Straka rezignoval. Sezónu na lavičce Slavie dokončil dosavadní Strakův asistent Martin Poustka, a Slavia skončila v lize na konečném 12. místě. Od sezóny 2012/13 vedl tým trenér Petr Rada, ale 30. dubna 2013 rezignoval a jeho místo zaujal znovu Petrouš. Za dvouleté působení Řebíčka v čele Slavie tedy došlo ke čtyřem trenérským výměnám.\n\nCíle, vytyčené Řebíčkem při koupi klubu, se nepodařilo naplnit - v lize skončila Slavia na 12., 7., 13. a 11. místě, v Poháru FAČR došla v sezóně 2013/14 do čtvrtfinále, jinak vždy vypadla ve třetím kole s týmem z niších soutěží, do evropských pohárů se jí tedy proniknout nepodařilo. Z osmi zápasů se Spartou se jí podařilo vyhrát jediný, a místo finanční stabilizace spadl klub do insolvence.\n\nDne 4. září 2015 prodal svůj většinový podíl v klubu čínské energetické a finanční skupině CEFC.\n\n"}
{"id": "146512", "url": "https://cs.wikipedia.org/wiki?curid=146512", "title": "Poul Anderson", "text": "Poul Anderson\n\nPoul William Anderson (25. listopadu 1926, Bristol, v Pensylvánii – 31. července 2001 Orinda, Kalifornie) byl americký spisovatel science fiction, jehož dílo přesahovalo do fantasy. Řadí se k autorům tzv. Zlatého věku sci-fi. Mezi jeho nejznámější díla patří \"Strážci času\" (později \"Stráž času\"), \"Kosmičtí křižáci\" a \"Tři srdce, tři lvi\".\nNarodil se roku 1926 v Bristolu v USA. Mládí strávil v Minnesotě a Texasu. Vystudoval fyziku na Minnesotské universitě. Roku 1953 se oženil s Karen Kurseovou, která byla často spoluautorkou jeho děl (např. fantasy cyklu o Keltech \"King of Ys\"). Měli spolu jedinou dceru Astrid, ta se později stala ženou jiného SF spisovatele Grega Beara.\n\nV roce 1972 se stal šestým prezidentem Science Fiction and Fantasy Writers of America. Díky svým románům \"Zlomený meč\" a \"Tři srdce a tři lvi\" se stal členem Swordsmen and Sorcerers' Guild of America (SAGA), sdružení spisovatelů píšících fantasy, konkrétně její odnož sword and sorcery.\n\nDebutoval již během svých vysokoškolských studií v roce 1947 povídkami \"Tomorrow's Children\" (kterou napsal s F. N. Waldropem) a \"Chain of Logic\". První povídky publikoval ještě pod pseudonymy „A. A. Craig“, „Michael Karageorge“ a „Winston P. Sanders“.\n\nBěhem více než padesáti let tvůrčího života vytvořil úctyhodnou řadu děl – stovku knih včetně sbírek povídek a několik set povídek a téměř sto článků na různá témata. Vytvořil několik cyklů románů, ve kterých kromě své ženy spolupracoval s dalšími SF autory – cyklus \"Hoka\" vytvořil s Gordonem R. Dicksonem. Mezi jeho nejrozsáhlejší cykly patří \"Psychotechnic League\" (6 románů) a sága \"Technical History\" - Nicolas van Rijn (7 románů) a Technical History - Dominic Flandry (14 románů). Tento cyklus popisuje padesát století historie vzestupů a pádů tří impérií galaktické federace, s dlouhodobými vlivy různých myšlenkových postojů a technologií na společnost, její utváření a strukturu.\n\nDo cyklu \"Time Patrol\" patří pět povídkových knih (česky vyšly \"Strážci času\", Horizont 1970, nové a doplněné vydání \"Stráž času\" vydal Talpress spol. s r.o., 1997). V sérii povídek se setkáváme s organizací Strážců času, kteří mají za úkol bránit časovým paradoxům způsobeným možností lidstva cestovat v čase. V jednotlivých povídkách navštívíme různé národy a období, přičemž v každé povídce je řešen jiný „časový“ delikt. Asi nejvýraznější povídkou je \"Smutek Góta Odina\", ve které Anderson mimo jiné zužitkoval své ohromné znalosti severských národů a jejich historie.\n\nCyklus \"Three Hearts\" obsahuje dva romány, z nichž v češtině vyšly \"Three Hearts and Three Lions\" (česky Tři srdce a tři lvi, Albatros 1999). V románu se hlavní hrdina dostává do alternativního fantasy světa, kde hledá způsob, jak se vrátit do našeho světa, přičemž vykoná mnoho hrdinských skutků. Anderson o románu prohlásil, že patří mezi jeho nejoblíbenější, nicméně pro současného čtenáře je patrné, že se na díle podepsal zub času.\n\nV češtině jsme se kromě výše jmenovaných prací mohli setkat například s knihami \"The High Crusade\" (č. \"Kosmičtí křižáci\", KJV 1992), kde se středověkému vojsku podaří zajmout kosmickou loď, \"The Queen of Air and Darkness\" (česky \"Královna vzduchu a temnot\", Laser 1992), obsahuje i další dvě Hugem oceněné povídky \"Hunter's Moon\" – \"Lovcův měsíc\" a \"No Truce with Kings\" – \"Není smíru s vládci\").\n\n\"Broken sword\" (česky \"Zlomený meč\" 1993) představuje jeden ze zajímavých dark fantasy románů. V románu se prakticky nevyskytuje opravdu dobrý hrdina, probíhající boj mezi elfy a skřety je plný násilí, lidé jsou zde pouhými statisty.\n\nDále v češtině z fantasy vyšlo \"Conan rebel\" (KJV 1994), \"Válka bohů\" (Perseus 1999), což je mýtický příběh dánského krále Haddinga, \"Tanečnice z Atlantidy\" (Ivo Železný, 2000), \"A Midsummer Tempest\" (č. \"Bouře noci svatojánské\", Albatros 2003) o alternativní historii vycházející z prostředí Shakespearova Snu noci svatojánské, \"Matka králů\" (Perseus). Trilogii historického eposu \"Poslední Viking\" o posledním a největším vikinském králi Haraldu Krutém (\"Zlatý roh, Cesta mořského koně, Ve znamení krkavce\") vydalo nakladatelství Perseus. Sci-fi zastupují knihy \"Geneze\" (Perseus), \"Hvězdy jsou jako oheň\" (Classic), \"Inkarnace hvězd – Avatar\" (Banshies), \"Loď na milión let\" (Classic, 2001),\n\nAnderson získal za svá díla mnoho cen: sedmkrát cenu Hugo (1961 za povídku \"The Longest Voyage\", 1964 za povídku \"No Truce with Kings\", 1969 za novelu \"The Sharing of Flesh\", 1972 za novelu \"The Queen of Air and Darkness\", 1973 za novelu \"Goat Song\", 1979 za novelu \"Hunter's Moon\", 1982 za novelu \"The Saturn Game\"), třikrát cenu Nebula (1971 za novelu \"The Queen of Air and Darkness\", 1972 za novelu \"Goat Song\", 1981 za román \"The Saturn Game\"), čtyřikrát Prometheus Award (1985, 1995, 2001 s 2010), Forry Award (1967) za celoživotní dílo., cenu Gandalf (1978), cenu J. W. Cambella, Mythopoetic Award, cenu Augusta Derletha (1974), Locus Poll Award, stal se r. 1997 Velmistrem žánru, r. 2000 byl uveden do Dvorany slávy SF&F.\n\nVydáno také v nakladatelstvím Baen jako:\n\n\n\nCyklus se skládá z jedenácti povídek:\n\nTyto povídky byly vydávány v pěti různých uspořádáních:\n\n\n\n\n\n\n\n\n\n"}
{"id": "146514", "url": "https://cs.wikipedia.org/wiki?curid=146514", "title": "Triréma", "text": "Triréma\n\nTriréma byla římská loď. Její konstrukce vychází z řeckých triér.\n\nPojmy \"triéra\" a \"triréma\" jsou proto často zaměňovány a v některých jazycích jsou oba typy lodí označovány stejným výrazem. Trirémy používaly tři řady vesel.\n"}
{"id": "146516", "url": "https://cs.wikipedia.org/wiki?curid=146516", "title": "Jaroslav Stecko", "text": "Jaroslav Stecko\n\nJaroslav Stecko (ukrajinsky \"Ярослав Стецько\" 19. ledna 1912 Ternopil, Ukrajina – 5. července 1986 Mnichov, Německo) byl ukrajinský politik, člen Organizace ukrajinských nacionalistů (OUN).\n\nV letech 1929 až 1934 studoval filozofii na univerzitách ve Lvově a v Krakově. Během svých studií se stal členem OUN.\n\n30. června 1941 se podílel na vyhlášení ukrajinské nezávislosti ve Lvově a stal se premiérem Ukrajiny. Dvanáct dní na to byl zatčen a odvezen do Německa, kde byl nucen k odvolání tohoto vyhlášení. Jelikož však, stejně jako Stepan Bandera, ukrajinskou nezávislost odvolat odmítl, byl poslán do koncentračního tábora Sachsenhausen, kde zůstal až do roku 1944. Poté se podílel na formování Ukrajinské povstalecké armády.\n\nPo druhé světové válce žil v Mnichově, byl jedním z vedoucích představitelů exilové OUN a věnoval se též publikační činnosti.\n\n"}
{"id": "146517", "url": "https://cs.wikipedia.org/wiki?curid=146517", "title": "Arbatskaja (stanice metra v Moskvě)", "text": "Arbatskaja (stanice metra v Moskvě)\n\nArbatskaja () je stanice moskevského metra na Arbatsko-Pokrovské a Filjovské lince. Rozkládá se pod ulicí Arbat v centru města.\n\nArbatskaja je podzemní, ražená, přestupní stanice. Je součástí nejstaršího úseku třetí linky; otevřena byla 5. dubna 1953. Nahradila starší stanici z 30. let, která byla roku 1941 poničena bombou; nyní patří starší nástupiště Filjovské lince.\n\nArbatskaja je jedna z nejznámějších stanic moskevského metra. Nachází se 40 m hluboko pod zemí, její nástupiště je jedno z nejdelších v celé sítí metra; měří 250 m. Pilíře stanice plynule přecházejí v klenbu všech tří lodí. Ta není jako u ostatních stanic kruhová, ale elipsovitá. Stěny jsou omítnuté, s různými pseudobarokními ornamenty; stěny za nástupištěm jsou pak obloženy dlaždicemi. Osvětlení zajišťují lustry, které jsou umístěné v střední lodi ve dvou, a v bočních po jedné řadě.\n\nZe stanice vede jeden přímý výstup do povrchového vestibulu. Ten prošel rekonstrukcí; mezi 18. květnem 2006 a 3. zářím 2007 byl uzavřen, vyměněny byly i původní eskalátory, staré více než 50 let. Přestup je možný do stanic Biblioteka imeni Lenina, Aleksandrovskij sad a Borovickaja. Není však umožněn přestup na nástupiště Arbatské na Filjovské lince, což dodnes mate mnoho cestujících.\n\nTato stanice je nejstarší, zprovozněna byla již roku 1935 jako jedna z prvních a je tedy nejstarší na celé lince. Původně byla součástí Sokolničeské linky, od níž byla oddělena a přidělena k lince Arbatsko-Pokrovské. Za druhé světové války při bombardování Moskvy byla poničena německou bombou. V dobách vrcholu stalinismu byla sice uzavřena a vzniklo nové nástupiště, ražené a hluboko pod zemí, později došlo však k jejímu opětovnému otevření; od této doby je to východní konečná Filjovské linky. S novou částí není propojena.\n\nNástupiště je ostrovní, hloubené, podpírané dvěma řadami sloupů. Ty jsou obložené růžovým mramorem, obklad stěn za kolejemi tvoří dlaždice. Vzhled a ztvárnění se podobá velmi stanici Park Kultury, a některým jiným stanicím v Berlíně. Má jeden výstup, vyvedený do velkého povrchového vestibulu originální konstrukce (vestibul má zhruba čtvercový půdorys, se čtyřmi zaoblenými stěnami, v současné době natřenými červenou barvou, díky čemuž je dobře rozpoznatelný). Plánuje se však vybudovat druhý výstup, zhruba v horizontu roku 2008. Zatím však nebyly ujasněné plány, jak by měl výstup zhruba vypadat.\n\n"}
{"id": "146527", "url": "https://cs.wikipedia.org/wiki?curid=146527", "title": "Arbat", "text": "Arbat\n\nArbat ( ) je název významné ulice v centru Moskvy.\n\nSoučasné ulici se též říká \"Starý Arbat\", aby se odlišila od Nového Arbatu, který vznikl v 60. letech 20. století jako velká a široká velkoměstská třída s panelovými domy.\n\nUlice vznikla z obchodní cesty, vycházející z ruské metropole směrem na město Smolensk, poprvé je zmíněna v roce 1493. S touto třídou jsou spjati též Alexandr Sergejevič Puškin a Bulat Okudžava, kteří zde nějaký čas žili. V časech Perestrojky byla místem revoltující mládeže, dnes zde má význam turistický ruch a sídlí zde významné podniky.\n\n"}
{"id": "146532", "url": "https://cs.wikipedia.org/wiki?curid=146532", "title": "Ferenc Puskás", "text": "Ferenc Puskás\n\nFerenc Puskás Biró ( , výsl. [puškáš], rozený Purczeld Ferenc, 2. dubna 1927 Kispest, Budapešť – 17. listopadu 2006 Budapešť) byl maďarsko-španělský fotbalista a trenér. Pelé ho roku 2004 zařadil mezi 125 nejlepších žijících fotbalistů. Figuruje na seznamu UEFA Jubilee 52 Golden Players.\n\nZemřel 17. listopadu 2006 v budapešťské nemocnici. Na sklonku života trpěl Alzheimerovou nemocí. Příčinou úmrtí byly horečka a zápal plic. Již za jeho života byl v roce 2002 na jeho počest přejmenován budapešťský Népstadion na Puskás Ferenc Stadion (Stadion Ference Puskáse). Je po něm pojmenována i Cena Ference Puskáse o nejhezčí gól roku, kterou uděluje FIFA od roku 2009 na základě hlasování fanoušků.\n\nNa klubové scéně se nejvíce proslavil v dresu Realu Madrid. Vrcholem byl duel finále PMEZ v roce 1960, kdy čtyřmi góly pomohl porazit Eintracht Frankfurt 7:3.\n\nBěhem své reprezentační kariéry nastřílel za Maďarsko 84 reprezentačních gólů v 85 zápasech, debutoval 20. 8. 1945 v přátelském zápase v Budapešti proti Rakousku (k výhře 5:2 přispěl gólem). Je členem zlatého olympijského týmu z Helsinek 1952. Na MS ve Švýcarsku 1954 jako kapitán dovedl Maďarsko do finále, kde „neporazitelný“ tým prohrál překvapivě s Němci 2:3 (přitom v základní skupině duel obou týmů skončil drtivým vítězstvím Maďarů 8:3).\n\nReprezentoval ve 4 utkáních i Španělsko, branku nevstřelil.\n\n"}
{"id": "146534", "url": "https://cs.wikipedia.org/wiki?curid=146534", "title": "Nový Arbat", "text": "Nový Arbat\n\nNový Arbat ( ) je název významné ulice v centru Moskvy. Ulice začíná na Arbatském náměstí, pokračuje dále na západ, a končí u Krasnopresněnského nábřeží. Dále tímto směrem pokračuje Kutuzovský prospekt.\n\nUlice vznikla v 60. letech 20. století, a byla známá též pod názvem \"Kalininská třída\". Vzniklo zde mnoho výškových budov, převážně paneláků.\n\n\n"}
{"id": "146537", "url": "https://cs.wikipedia.org/wiki?curid=146537", "title": "Petr Chrysolog", "text": "Petr Chrysolog\n\n__BEZOBSAHU__\n\nSvatý Petr Chrysolog nebo Petrus Chrysologos (kolem 380, Classis u Ravenny nebo Imola – 31. července 451, Imola) byl proslulý kazatel a arcibiskup v Ravenně. Od roku 1729 je v katolické církvi uctíván jako učitel církve.\n\nO jeho životě víme velmi málo. Někdy mezi roky 424 a 431 byl jmenován biskupem v Ravenně a když se Ravenna stala metropolí, stal se jejím metropolitou (arcibiskupem). Byl oblíbeným kazatelem v tomto obchodním a přístavním městě, které tehdy zažívalo velký rozkvět. Byl blízkým rádcem a přítelem papeže Lva Velikého a měl vliv i na císařském dvoře, zejména u císařovny Gally Placidy. Ve věroučných sporech té doby se stavěl proti arianismu a monofyzitismu a jeden z jeho listů je zachován v protokolech Chalcedonského koncilu. Na mozaice v kostele sv. Jana Evangelisty v Ravenně je zobrazen mezi členy západní i východní císařské rodiny. Je pohřben v dómě v Imole (asi 35 km JV od Bologni), kde snad také zemřel při vizitaci.\n\nJeho životopisec Agnellus z Ravenny jej již v 9. století nazýval \"Chrysologos\" („zlatý řečník“), snad jako protějšek známého kazatele východní církve Jana Zlatoústého (\"Chrysostoma\"). Z jeho díla se zachovalo asi 180 kázání, vesměs výkladů na texty Nového zákona a Žalmů; některá se týkají světců jeho doby. Jeho texty jsou dodnes užívány v breviáři katolické církve.\n\nRoku 1729 jej papež Benedikt XIII. jmenoval učitelem církve. Jeho svátek se slaví 30. července.\n\n\n"}
{"id": "146538", "url": "https://cs.wikipedia.org/wiki?curid=146538", "title": "Klimatická geomorfologie", "text": "Klimatická geomorfologie\n\nKlimatická geomorfologie se zabývá změnami zemského povrchu závislých na podnebí určité oblasti. Na podnebí je závislá intenzita zvětrávání (fyzikálního a chemického), transportu i akumulace materiálu. Geomorfologické pochody závisí i na nadmořské výšce.\nKlimatická geomorfologie například pomohla odhalit změny odolností hornin v závislosti na podnebí.\n\nChemické zvětrávání probíhá ve větší míře v místech, kde je dostatečná vlhkost. Voda s příměsemi má vliv především na vápenec. To popisuje tato rovnice:\n\nVlhké přímořské podnebí tedy podporuje chemické zvětrávání a vznik rozsáhlých krasových oblastí, kterými jsou známy např. Jihovýchodní Čína, Vietnam, Thajsko, z Evropy: Balkánský poloostrov nebo jih Francie.\n\nFyzikální zvětrávání převládá nad chemickým v suchých a chladných oblastech. V těchto oblastech tak převládá tzv. „mrazové zvětrávání“ a vznikají zde tvary s ostrými hranami.\n\n"}
{"id": "146545", "url": "https://cs.wikipedia.org/wiki?curid=146545", "title": "JPEG XR", "text": "JPEG XR\n\nJPEG XR (původně Windows Media Photo a HD Photo) je obrázkový kompresní algoritmus a souborový formát určený pro fotografie, vyvíjený společností Microsoft. Poprvé byl představen na konferenci WinHEC v květnu 2006. Podporuje jak ztrátovou, tak bezztrátovou kompresi. Přípona tohoto formátu je .hdp (původně .wdp) a MIME typ je \"image/vnd.ms-photo\". Formát by měl být masivně podporován ve Windows Vista, ale kompatibilita by měla být zajištěna i s Windows XP.\n\nKompresní algoritmus slibuje lepší výsledky nežli kompresní metoda používaná formátem JPEG (respektive JFIF) při zachování náročnosti na výkon. Podporuje monochromatickou, RGB i CMYK barevnou reprezentaci. Může obsahovat ICC profil pro shodné zobrazení na různých zařízeních. Umožňuje zobrazení průhlednosti pomocí alfa kanálu, uložení rozšířených metadat Exif nebo XMP a také uložení více obrázků do jednoho souboru. Další možností je dekódování části obrázku a provádění základních operací s obrázkem, jako je ořez, základní rotace, horizontální nebo vertikální převrácení nebo downsampling, bez nutnosti dekódovat celý obrázek.\n\n\n"}
{"id": "146548", "url": "https://cs.wikipedia.org/wiki?curid=146548", "title": "Edgar Julius Jung", "text": "Edgar Julius Jung\n\nEdgar Julius Jung (6. března 1894 Ludwigshafen - 1. července 1934) byl právník a vůdce konzervativně revolučního hnutí, které stálo v opozici nejen vůči Výmarské republice, jejíž parlamentní systém považovalo za úpadkový a vnucený zvnějšku, ale také vůči masovému nacistickému hnutí. \n\nNa začátku 1. světové války vstoupil Jung dobrovolně do císařské armády a získal hodnost poručíka. V roce 1925 si otevřel advokátní kancelář v Mnichově a svůj politický aktivismus poněkud utlumil.\n\nJung, podobně jako Carl Schmitt, při pohledu na nestabilitu Výmarské republiky věřil, že pád liberálního parlamentarismu je nevyhnutelný. Jung dokládal, že Německo stojí dlouhodobě na hraně revolučního otřesu s velmi reálnou vidinou rudé revoluce podporované Sovětským svazem, nebo vítězstvím revoluce hnědé, nacistické.\n\nV roce 1934 byl Jung autorem projevu předneseném vicekancléřem Franzem von Papenem v Marburgu. Tento projev vyjádřil kritiku konzervativního establishmentu vůči násilí národního socialismu. Jung byl zatčen v průběhu Noci dlouhých nožů. Krátce po svém zatčení byl 1. července v koncentračním táboře Sachsenhausen zavražděn.\n\n"}
{"id": "146549", "url": "https://cs.wikipedia.org/wiki?curid=146549", "title": "Seznam skotských vynálezů", "text": "Seznam skotských vynálezů\n\nToto je seznam vynálezů, jež spatřily světlo světa ve Skotsku, byly vynalezeny některým ze skotských vynálezců, nebo jimi byly zdokonaleny.\n\n\n\n\n\n\n\n\n\n\n\n"}
{"id": "146552", "url": "https://cs.wikipedia.org/wiki?curid=146552", "title": "Camera obscura", "text": "Camera obscura\n\nCamera obscura (z lat. \"temná komora\"), dírková komora nebo pinhole je optické zařízení používané jako pomůcka malířů a předchůdce fotoaparátu.\n\nCamera obscura je v principu schránka (třeba i velikosti místnosti) s otvorem v jedné stěně. Světlo z vnější scény po průchodu otvorem dopadne na konkrétní místo na protější stěně. Promítalo-li se na papír, mohl malíř obraz jednoduše obkreslit. Výhodou této techniky bylo zachování perspektivy a tím větší realističnost výsledného obrazu.\n\nS popsaným jednoduchým aparátem byl promítaný obraz vždy menší než ve skutečnosti a převrácený. V 18. století byla používána konstrukce se zrcadlem, která obraz promítala na průsvitný papír položený na skleněné desce na vrchu skříňky.\n\nSe zmenšujícím se otvorem je promítaný obraz ostřejší, ale zároveň se snižuje jeho jas. Je-li otvor příliš malý, ostrost se opět začne zhoršovat vlivem difrakce. Pozdější camery obscury používaly místo otvorů objektivy, umožňující větší průměr při zachování ostrosti obrazu.\n\n\nV následujících desetiletích vznikaly různé modifikace camery obscury podle účelu, kterému měly sloužit. Pro vědce, malíře nebo jako turistické atrakce. Vznikaly přístroje se systémem zrcadel pro nepřevrácený obraz, malé kapesní, velké umístěné na rozhlednách a majácích.\n\n\n\n\n\n\n\n\n\n\n\n"}
{"id": "146553", "url": "https://cs.wikipedia.org/wiki?curid=146553", "title": "Herbert A. Simon", "text": "Herbert A. Simon\n\nHerbert Alexander Simon (15. června 1916 Milwaukee, Wisconsin, USA – 9. února 2001, Pittsburgh, Pensylvánie) byl americký vědec, který se zabýval počítačovou vědou, kognitivní psychologií, ekonomikou a filozofií. Položil základy rozhodovacího přístupu k managementu, který považuje rozhodování za podstatnou část řízení. V roce 1978 obdržel Nobelovu cenu za ekonomii za průkopnický výzkum rozhodovacích procesů v rámci organizace.\n\nSpolečně s Richardem Cyertem a James G. Marchem přišli v padesátých až šedesátých letech 20. století s kritikou teorie racionálního rozhodování. Jak uvádí Simon ve svých publikacích, objektivně racionální rozhodování je nereálné, protože klade přehnané požadavky na kognitivní schopnosti rozhodovatele. Rozhodování je determinované předpoklady subjektu rozhodování – schopnosti, vědomosti, osobními cíli a zájmy, okamžitým stavem – psychologickým rozpoložením, náladou a objektivními podmínkami materiální a nemateriální povahy.\n\nV oboru psychologie byl 37. nejcitovanějším autorem ve 20. století. \n\n"}
{"id": "146554", "url": "https://cs.wikipedia.org/wiki?curid=146554", "title": "Special Air Service", "text": "Special Air Service\n\nSpecial Air Service (SAS) jsou speciální jednotky britské armády. Byly založeny v roce 1941 jako pluk a později v roce 1950 reorganizovány na jednotky. Jednotka provádí celou řadu úkolů včetně skrytého průzkumu, boje proti terorismu, přímé akce, záchranu rukojmích a shromažďování informací..\n\nSAS vznikla jako skupina dobrovolníků, vesměs bývalých příslušníků britských commandos, sestavenou poručíkem skotské gardy Davidem Stirlingem. Tato jednotka měla působit v severní Africe, kde měla provádět výsadky za linií fronty a přepadat nacistická letiště. Název SAS vznikl poněkud kuriózním způsobem: britská tajná služba se snažila přesvědčit Němce, že se v Africe nachází velká výsadková jednotka, a proto byla Stirlingova skupina nazvána velkolepým \"Oddíl L 11. brigády zvláštní letecké služby\" ('L' Detachment, SAS Brigade). Odtud se vžil název SAS. Po prvním neúspěchu změnila jednotka taktiku, začala používat místo vzdušných výsadků silně ozbrojené džípy, a stala se pravou pohromou pro německá a italská letiště (do ledna 1943 přesáhl počet zničených letadel 250, a to se zanedbatelnými ztrátami na straně SAS). V roce 1944 se jednotka SAS (pod kterou byly v průběhu války začleňovány další skupiny dobrovolníků) zúčastnila invaze do Francie, později se podílela na řadě dalších operací až do konce války. Během 2. světové války sloužilo v SAS postupně kolem 2500 mužů.\n\nNavzdory všemu však SAS do jara 1945 splnila svou roli a válka v Evropě byla prakticky u konce. Do konce května 1945 byly již všechny jednotky SAS zpět v Británii. Brigáda SAS byla oficiálně rozpuštěna v říjnu 1945, ačkoliv v roce 1947 byl založen Pluk SAS územní armády. Ve skutečnosti se však pravidelná Zvláštní letecká služba (SAS) stala jednou z těch válečných jednotek, které již měly patřit historii.\n\nMalajský „výjimečný stav“, který začal v červnu roku 1948 měl za následek založení jednotky, která by mohla konkurovat komunistickým teroristům na jejich vlastním území. Byl povolán „Mad Mike“ Calvert a dostal nelehký úkol sestavit jednotku pro boj v džungli. Tato jednotka byla známá jako Malajští skauti. Měla neomezené možnosti ve výběru vojáků ze všech armádních sborů na Dálném východě. Hledali jednotlivce se zkušenostmi boje v džungli, dokonce se podařilo naverbovat několik málo veteránů z již neexistující SAS. Po nespočtu úspěšných tažení Malajských skautů bylo pod vedením podplukovníka Sloana odděleno zrno od plev a začalo období nového výcviku a reorganizace. V roce 1952 bylo upuštěno od názvu Malajští skauti a jednotka byla přejmenována na 22. pluk SAS. Následujících osm let pluk zdokonaloval svoje válečné umění v džungli a co víc, začal používat taktiku „získávání srdcí a mozků“. Díky tomu se SAS stali odborníky na protipovstalecký boj.\n\nPo malajské válce (1950\"–\"1960) se příslušníci SAS přesunuli z vlhkých malajských džunglí do hornaté oblasti severního Ománu, kde dosáhli skvělého vítězství. Další bohaté bojové zkušenosti získala SAS na Borneu 1963\"–\"1966, v Adenu 1964\"–\"1967, v Severním Irsku, ve válce o Falklandy a v neposlední řadě ve válce v Zálivu 1991.\n\n30. dubna 1980 vniklo šest ozbrojených teroristů Demokratické revoluční fronty pro osvobození Arabistánu do budovy Íránského velvyslanectví v Londýně. Všichni pracovníci byli zajati jako rukojmí. O 6 dnů později vysvobodila SAS díky skvělé akci skoro všechny rukojmí. Odpoledne 5. května byli teroristé na pokraji svých sil. Jeden z rukojmích byl oddělen od ostatních a o několik minut později zazněly tři výstřely, po kterých následoval telefonní hovor, jenž oznamoval, že muž byl zastřelen. V tu chvíli se začali připravovat SAS na akci. Do této doby nemohli zasahovat, neboť toto přepadení náleželo policii. Museli čekat na potvrzení, jestli teroristé neblafovali. Vražda byla potvrzena kolem 19. hodiny, kdy byly slyšet další tři výstřely a ze dveří teroristé vyhodili mrtvé tělo. Když bylo tělo odnášeno, telefonoval metropolitní policejní komisař sir David McNee, že předává řízení SAS. Velící důstojník SAS, podplukovník Michael Rose převzal formálně kontrolu v 19.07. Formálně předala SAS odpovědnost za akci zpět do rukou policii v 19:53 hodin a ukončila tak svou práci za pouhých 46 minut. Výsledek akce je obdivuhodně skvělý, pouze dva mrtví rukojmí, dva zranění a jeden z SAS utrpěl popáleniny. Pět ze šesti teroristů bylo zabito.\n\nJedna z mnoha akcí pluku, které nebudou nikdy zapomenuty, byly Silniční pozorovací hlídky.\nV perském zálivu v roce 1991 odpálil Irák 7 raket typu Scud na Izrael, vzhledem k malému počtu odpalovacích ramp země-vzduch 132 Raytheon MIM-104 „Patriot“, všechny rakety proletěly.\n\nDvě zasáhly Haifu, tři Tel Aviv a zbytek dopadl do neobydlené oblasti. Rakety však měly pouze explozivní hlavice. Izrael se obával, že další mohou nést biologické, nebo chemické zbraně. Kdyby však Izrael zahájil útok na Irák, hrozilo by k rozpadnutí koalice spojenců. Američané museli vynaložit maximální úsilí, aby odradili Izrael od útoku na Irák. Ale 19. ledna a 25. ledna Irák poslal na Izrael další rakety. Scudy odpalovaly mobilní odpalovací rampy rozmístěné a zamaskované v poušti. Úkolem SAS bylo najít tyto mobilní nosiče a udat polohu pro letecký útok.\n\nJedna s hlídek SAS, která dostala za úkol najít Scudy, byla hlídka s krycím jménem Bravo Two Zero (severní pozorovací hlídka). Velitel hlídky byl v té době seržant Andy McNab (napsal řadu knih, jeho nejznámější kniha je „Konečná stanice Bagdád“).\nAndyho hlídka byla vysazena vrtulníkem 300 km od spřáteleného území v noci. Druhého dne se objevil Irácký konvoj a zastavil poblíž. Vojáci SAS byli prozrazeni mladým pastevcem koz, kterého mohli jednoduše zabít (velitel hlídky Andy McNab později prohlásil: „Jsme SAS, ne SS.“)\n\nHlídka udělala jediné, co mohla, začala utíkat směrem k syrským hranicím. Nejhorší byla zátěž, kterou nesla (váha nákladu pro jednoho vojáka se pohybovala okolo sta kilogramů) a klimatické podmínky, kdy přes den bylo velké horko, zatímco v noci jim hrozily omrzliny.\n\nJeden z vojáků se oddělil od skupiny a zahynul vyčerpáním a podchlazením ve sněhové bouři. Další muži byli buď zajati, nebo zastřeleni. Až na vojáka Chrise Ryana, který unikl a šel do Sýrie. Při cestě, která trvala 8 dní, ušel 300 km pouští. Měl s sebou málo jídla a pití, to spotřeboval již třetí den. Šestého dne dorazil k potoku a vydatně se z něj napil. Netušil však, že potok byl znečištěn továrnou na zpracování uranu. To mu poškodilo játra a krevní tvorbu. Trvalo dva týdny, než mohl opět pořádně chodit, a dalších šest týdnů, než se do jeho prstů na rukou a na nohou vrátil cit.\n\nPodobných hlídek ve válce v Zálivu bylo ještě mnohem víc, jiné skončily lépe a některé smrtí celého týmu. Za dobu působení silničních a bojových hlídek SAS za nepřátelskými hranicemi byly zničeny desítky raket díky jejich odvaze.\n\nDíky rostoucímu riziku ze strany teroristických organizací se SAS velice úzce specializuje na boj proti terorismu.\nV současné době jsou vojáci SAS nasazováni na všechna horká místa v rámci operací \"Enduring Freedom\" v Afghánistánu.\n\nJednotky SAS jsou nasazovány po celém světě, v každém podnebí a řeší široké spektrum vzniklých situací, není tedy divu, že jednotka disponuje širokým arzenálem zbraní. Nejpoužívanější zbraní se v současnosti stala 5,56 mm karabina C8 SFW (Special Forces Weapon), mírně prodloužená a modernizovaná modifikace americké M4, doplněná o RIS lišty, vhodné k rychlému nasazení taktických svítilen, kolimátorů, puškohledů, laserových zaměřovačů, přístrojů pro noční vidění a v neposlední řadě 40 mm granátometu Heckler & Koch HK AG-C. V seznamu zbraní najdeme dále zkrácenou verzi karabiny C8 CQB, samopaly MP5, lehké kulomety Minimi, odstřelovací pušky řady L96A1 v různých rážích atd. V minulosti (do konce 90. let) používal regiment americké útočné pušky M16. Standardní pistolí SAS je 9 mm SIG Sauer P226, která nahradila letité Browning High Power.\n\nKromě vlastních zbraní jednotka často používá i zbraně nepřátel, např. při tzv. false-flag operacích, ve kterých je nežádoucí prozrazení zapojení britské vlády. Vojáci se proto učí střílet doslova ze všech možných zbraní.\n\nPravidelné útvary speciálních sil Spojeného království nikdy nenabírají zájemce z široké veřejnosti. Všichni nynější členové Britských ozbrojených sil mohou žádat o vstup do výběrového řízení speciálních jednotek, ale historicky většina kandidátů pochází od výsadkových jednotek (dříve také od Commandos). Výběry se konají dvakrát za rok, v létě a zimě, v Sennybridge v Brecon Beacons. Výběr trvá po dobu pěti týdnů a obvykle začíná s asi 200 potenciálními kandidáty. Po příjezdu kandidáti nejprve absolvují test osobní zdatnosti (PFT) a každoroční kondiční test (AFT). Poté pochodují krajinou, jak nejrychleji to je možné, vzdálenost se zvyšuje s každým dnem, vrcholí tím, co je známo jako Endurance (\"Vytrvalost\"): pochod 64 km s veškerým vybavením přes vrcholek Pen y Fan a to vše za 20 hodin. Na konci etapy musí být kandidáti schopni uběhnout 6,4 km za 30 minut a uplavat 3,2 km za 90 minut.\n\nNásleduje etapa v džungli, která se koná v Belize, Bruneji, nebo v Malajsii. Kandidáti se učí navigačnímu umění, patrolování, pohybu v džungli a umění přežití v džungli. Poté se vracejí do Herefordu, aby dokončili přípravu v bojové taktice, naučili se zacházet a používat různé zbraně a účastnili se mnoha cvičení v boji o přežití, poslední sestává z týdenního útěku. Kandidáti jsou zformování do patrol, nenesou nic víc, než krabičku s vybavením pro přežití. Jsou oblečeni do starých uniforem z Druhé světové války. Poslední etapa je pravděpodobně nejvíce vyčerpávající, jedná se o odolnost vůči výslechu (RTI) trvající po dobu 36 hodin.\n\nObvykle jen 15–20% kandidátů projde skrze etapu, která končí výše zmíněným pochodem přes tamější vrcholek. Zhruba z 200 uchazečů vypadne většina v rámci prvních několika dní a do konce jich zůstane okolo třiceti. Ti, kteří dokončili všechny fáze výběrového řízení jsou poté odměněni tím, že jsou přesunuti do operační eskadry.\n\nV Britské armádě jsou válečná vyznamenání udělována regimentům (plukům), které aktivně vykonávaly službu ve významné kampani, obecně s následným vítězstvím. Special Air Service byla oceněna za vynikající výkonnost v následujících konfliktech:\n\n\n\n\n"}
{"id": "146557", "url": "https://cs.wikipedia.org/wiki?curid=146557", "title": "Calvados", "text": "Calvados\n\nCalvados (též kalvádos) je pálenka z jablek z francouzského regionu Normandie.\n\nTato jablečná pálenka dostala název podle španělské válečné lodi, která se jmenovala \"El Calvador\". Tato fregata španělské Armady ztroskotala roku 1588 na francouzském skalnatém pobřeží a z \"El Calvador\" se rázem stalo \"Calvados\". Nejdříve se tak říkalo skále, na které loď skončila, pak celému pobřeží a posléze celé oblasti. Nakonec tento název převzala i místní jablečná pálenka.\n\nVyrábí se dvoustupňovou destilací zkvašeného jablečného moštu. Na 1 litr pálenky je potřeba 18 kilogramů jablek. Podle francouzských zákonů musí nejméně dva roky zrát v sudech z dubového dřeva. Od roku 1942 nese označení Appellation ďOrigine Controlée. Používá se jako digestivum.\n\nVe Francii se z calvadosu vyrábí též aperitiv pommeau, tvořený směsí 1/3 calvadosu a 2/3 jablečného moštu. Směs se nechá zrát v sudu alespoň 18 měsíců. Obsahuje 16-18 % alkoholu.\n\nV České republice se za kalvádos v místní mluvě označuje i jakýkoliv destilát z jablek.\n\n\n\n"}
{"id": "146558", "url": "https://cs.wikipedia.org/wiki?curid=146558", "title": "Kuncevskaja (stanice metra v Moskvě)", "text": "Kuncevskaja (stanice metra v Moskvě)\n\nKuncevskaja () je stanice moskevského metra.\n\nKuncevskaja je stanice na Filjovské a Arbatsko-Pokrovské lince, v její východní části. Je to stanice povrchová, vybudovaná na tom úseku Filjovské linky, který vznikl podle newyorského vzoru roku 1965; tehdy též byla i otevřena tato stanice. Má 2 nástupiště, ostrovní a boční, zastřešuje jej silnice – Rubljovskoje šosse. Na ní vyúsťuje též i výstup. Denně stanici využije 37 210 lidí (2002)\n\nRoku 2008 sem byla zavedena též i Arbatsko-Pokrovská linka; Filjovská sem byla 8. ledna téhož roku zkrácena.\n\n"}
{"id": "146563", "url": "https://cs.wikipedia.org/wiki?curid=146563", "title": "Fénixův řád", "text": "Fénixův řád\n\nFénixův řád je v sérii knih o Harrym Potterovi spolek založený Albusem Brumbálem na obranu kouzelnického světa proti smrtijedům, sdruženým okolo Lorda Voldemorta. Organizace byla poprvé představena v knize \"Harry Potter a Ohnivý pohár a Harry Potter a Fénixův řád.\"\n\nPojmenování spolku není v knihách explicitně vysvětleno, ale je možné, že má vztah v Fawkesovi, což je Brumbálův fénix. Fénixův řád byl poprvé ustaven v první válce se smrtijedy (která předchází knižní sérii), a byl obnoven po Voldemortově návratu v knize \"Harry Potter a Ohnivý pohár\".\n\nPracuje nezávisle na ministerstvu, v páté knize dokonce Kingsley Pastorek – jeden ze členů – podsouval ministerstvu špatné informace o Siriusi Blackovi. Někteří členové shánějí nové kouzelníky, kteří by projevili zájem přidat se, jiní se snaží odhalit Voldemortovy plány, pátrají po Smrtijedech. Hlavní štáb je zřízen v domě Blacků, jehož vlastníkem je od šesté knihy Harry Potter.\n\nArabella Doreen Figgová, lépé známá jen jako paní Figgová, tajně dohlíží na Harryho Pottera, zatímco bydlí u Dursleyových. Poprvé byla zmíněna už v prvním díle, jako žena, ke které Dursleyovi Harryho často posílali, aby ho hlídala, když jeli někam jinam. Ta Harryho nudila tím, že se musel neustále dívat na fotky jejích koček. Nesměla prozradit svoji pravou identitu, protože by ho k ní už Dursleyovi neposílali, kdyby přišli na to, že je tam rád.\n\nJejí pravá identita je napovězena na konci čtvrtého dílu, kdy Brumbál jmenuje Figgovou v rámci „staré gardy“ Fénixova řádu. Definitivně je její identita ale prozrazena až v pátém díle, když Harryho a Dudleyho napadnou mozkomorové. To se dozvíme, že je paní Figgová ve skutečnosti moták. Později vypovídá ve prospěch Harryho na jeho disciplinárním řízení na ministerstvu kouzel. Její svědectví je hlavním důkazem pro to, aby mohl Harry zůstat v Bradavicích. V šestém díle byla na Brumbálově pohřbu.\n\nMundungus Fletcher, přezdíván jako „Dung“ (anglicky „hnůj“, „chlévská mrva“), je podsaditý, často neoholený muž v roztřepaném plášti. Má krátké křivé nohy a dlouhé rozcuchané zrzavé vlasy. Často působí špinavým dojmem. Harry si ho jednou spletl s hromadou hadrů.\n\nPůsobí velmi nespolehlivě. Na začátku pátého dílu dal přednost nepovolenému obchodu s kradenými kotlíky před hlídáním Harryho Pottera, který byl v té době spolu se svým bratrancem Dudleyem Dursleyem napaden mozkomory. Je také známý překupnictvím kradených věcí a dalšími záležitostmi podobného typu. Molly Weasleyová ho nemá ráda, podobně jako mnoho dalších členů Fénixova Řádu. Členové Řádu však tvrdí, že je jim přes ty své špatnosti užitečný, neboť má kontakty s mnoha podivnými osobami.\n\nV šestém díle se pokouší prodat Aberforthovi nějaké věci, které nakradl v Siriusově domě, jenž teď patří Harrymu. Harry ho s nimi vidí a napadne ho, Fletcher před ním uteče. Aberforth od něj koupil obousměrné zrcátko, pomocí kterého pak Harrymu, Ronovi a Hermioně několikrát zachránil život..\n\nV sedmém díle je díky jeho zbabělosti zabit Alastor Moody. Při transportu Harryho od Dursleyových je jedním z těch, kteří se pomocí mnoholičného lektvaru přestrojí za Harryho a Fletcher letí právě s Moodym. Když je napadne Voldemort, Fletcher uprchne a nechá Moodyho o samotě. Později dá Dolores Umbridgeové jako úplatek medailonek Salazara Zmijozela alias Voldemortův viteál. Ta ho použije jako důkaz svého kouzelnického původu.\n\nRemus Lupin /Náměsíčník/ se poprvé objevuje ve třetím díle, kde se stává profesorem Obrany proti černé magii na Bradavické škole čar a kouzel, tu v mládí navštěvoval společně s matkou a otcem Harryho. Byl studentem nebelvírské koleje a jedním ze skupiny přátel přezdívajících si Pobertové, což byli tvůrci Pobertova plánku. Je vlkodlak, kteroužto vlastnost se snaží všemožně potlačovat.\n\nÚplně poprvé se v knize objeví ve Spěšném vlaku do Bradavic, kde je ve stejném kupé jako hlavní hrdinové. Při prohlídce vlaku mozkomory proti nim úspěšně použije Patronovo zaklínadlo. Během roku se stane Harryho nejoblíbenějším učitelem obrany proti černé magii a je oblíbený i mezi dalšími studenty, vyjma těch ze Zmijozelu. Nejdříve věřil ve vinu Siriuse Blacka, ale při pozorování Pobertova plánku mu došla pravda. Pomohl v Chroptící chýši tedy Siriusovi s vysvětlením skutečnosti Harrymu, Ronovi a Hermioně. Odhalili tak společně Petra Pettigrewa. Při odchodu z Chroptící chýše zapomněl Lupin na to, že je úplněk a on nevypil svůj vlkodlačí lektvar, který mu připravil Snape. Ten se objevil v Chroptící chýši také a chtěl zajmout Blacka. Když tedy vyšli z chýše, Lupin se proměnil a Pettigrew využil situace, proměnil se v krysu a uprchl. Skupinu pak napadli mozkomorové, Harry je zachránil, Snape se probral z bezvědomí a sklidil veškeré uznání. Protože byl Snape pak naštvaný, že Black uprchl a on nedostane žádné vyznamenání, „omylem“ prozradil studentům, že je Lupin vlkodlak a ten tak musel opustit Bradavice.\n\nNa začátku pátého dílu pomáhá jako člen Fénixova řádu při přesunu Harryho ze Zobí ulice. Také bojuje v bitvě na odboru záhad, při které je zabit jeho přítel a jeden z Pobertů Sirius Black.\n\nV šestém díle je Lupin pověřen úkolem od Brumbála – žít mezi vlkodlaky a sbírat informace. Během tohoto dílu se taky dá dohromady s Tonksovou, kterou si později vezme za ženu a mají spolu syna Teddyho, jehož kmotrem se stane Harry, který před jeho narozením přinutil Lupina vrátit se k těhotné manželce, když ji chtěl opustit kvůli problémům, které by jim jako vlkodlak způsobil. Ve finální bitvě o Bradavice jsou oba manželé zabiti. Lupin Antonínem Dolohovem a Tonksová Bellatrix Lestrangeovou. Teddyho, který má blízký vztah se svým kmotrem Harrym, dál vychovává jeho babička Andromeda.\n\nSamotné Lupinovo jméno již odkazuje na spojitost s vlky. Remus byl jeden z bájných bratří, kteří byli odkojeni vlčicí a založili město Řím. Lupin v mnoha jazycích (např. angličtina, němčina, francouzština, italština…) znamená divoký, vlčí a také rostlinu Vlčí bob (ta podle pověry zamezuje přeměně ve vlkodlaka).\n\nVe filmu ho ztvárnil David Thewlis.\n\nAlastor „Pošuk (Mad Eye)“ Moody je bývalý bystrozor, možná nejslavnější ze všech, a také dobrý přítel bradavického ředitele Albuse Brumbála. Jednu nohu má dřevěnou a důsledkem střetu s Evanem Rosierem nemá vlastní oko, a proto má kouzelné. V době, kdy Harry navštěvuje čtvrtý ročník Bradavické školy čar a kouzel, přijme na jeden rok místo učitele obrany proti černé magii.\n\nDo Bradavic však na začátku školního roku nedorazí, protože ho Voldemortův stoupenec Bartemius Skrk mladší zneškodní a vydává se za něj pomocí mnoholičného lektvaru. Udržuje ho při životě, aby se ho důkladně vyptal na jeho chování a zvyky a mohl tak oklamat i Brumbála. Během svého pobytu v Bradavicích vězní pravého Moodyho v jeho kouzelné truhle. Skrk se vyznamená již při příjezdu do školy, kdy se dostaví až po zahájení školního roku. Celý rok se snaží chránit Harryho, aby ho provedl turnajem tří kouzelnických škol. Nejdříve vloží jeho jméno do Ohnivého poháru, pak navede Hagrida, aby Harrymu ukázal draky, kteří budou použiti při prvním úkolu. Ke druhému úkolu podstrčí nejdříve knihu Nevillovi, ve které je způsob, jak vydržet hodinu pod vodou, když ale Harry Nevilla o radu nepožádá, zmíní se o žaberníku před Harryho přítelem domácím skřítkem Dobbym. Před třetím úkolem promění Pohár tří kouzelníků v přenášedlo, které donese toho, kdo se jej jako první dotkne za lordem Voldemortem a Červíčkem na hřbitov do Malého Visánku. V bludišti postupně odstraní ze souboje Fleur Delacourovou, pak se pokusí pomocí Viktora Kruma napadnout Cedrica Diggoryho. Poháru se jako první dotknou Harry a Cedric. Cedrica Červíček zabije, Harryho využije Voldemort ke svému vzestupu.\n\nBěhem školního roku se také vyznamená tím, že promění Draca Malfoye ve fretku, když se snaží zezadu zákeřně napadnout Harryho. Studentům předvádí kletby, které se nepromíjejí (Imperius, Cruciatus, Avada kedavra) a učí je čelit kletbě Imperius. Krátce před závěrem knihy je vyslechnut pod veritasérem a prozradí Brumbálovi vše, co udělal. Kornelius Popletal si pak k jeho výslechu vezme mozkomora, ten na Skrka skočí ještě než ho Popletal stačí vyslechnout a vysaje mu duši.\n\nPravý Moody devítiměsíční věznění ve vlastní truhle přežije a stává se ještě paranoidnějším než dříve. Ale o měsíc později už zodpovědně vykonává svou práci ve Fénixově řádu po boku kouzelníků, kteří společnými silami bojují proti Voldemortovi. Vede například odvoz Harryho od Dursleyových, bojuje také na odboru záhad. V sedmém díle je hned na začátku zavražděn Voldemortem při převozu Harryho od Dursleyových. Fénixův řád nenašel jeho tělo. Jeho kouzelné oko získá Dolores Umbridgeová, která ho využije ke sledování svých podřízených. Harry jí ho při návštěvě ministerstva vezme a později ho pohřbí v lese.\n\nNymfadora Tonksová (orig. \"Nymphadora Tonks\") se narodila Andromedě a Tedovi Tonksovým pravděpodobně roku 1973. Její otec byl čarodějem z mudlovské rodiny a matka čarodějka pocházela z čistokrevné kouzelnické rodiny Blacků. Andromeda je sestra Belatrix Lestrangeové a Narcisy Malfoyové, což z Nymfadory dělá sestřenici Draca Malfoye. Nymfadora je popisována jako žena s bledým srdcovitým obličejem a jiskrnýma očima. Narodila se jako metamorfomág, může tedy dle libosti měnit svůj vzhled. Barva jejích vlasů je často extravagantní (bývá viděna s růžovými či fialovými vlasy). Tvar jejího nosu je také proměnlivý: jeho úpravami bavila Tonksová na začátku páté knihy Ginny Weasleyovou. Je přátelská žena, která dobře vychází s většinou členů Fénixova řádu, ale také s některými čaroději z řad studentů: často je zmiňován především její téměř sesterský vztah k Ginny Weasleyové. Nymfadora od malička nesnáší své křestní jméno, proto si nechává říkat jen Tonksová.\n\nNymfadora Tonksová získala kouzelnické vzdělání v Bradavicích, kde patřila do mrzimorské koleje. O jejím studiu toho moc nevíme. Podle svých slov však nikdy nebyla jmenována prefektkou, protože jí k tomu chyběly „některé nezbytné kvality“. Tonksová je popisována jako nepořádná a nešikovná mladá žena, což jí však vůbec nebrání vykonávat svou práci bystrozorky.\n\nS Tonksovou se poprvé setkáváme v pátém dílu Harryho Pottera, kde je členkou Fénixova řádu. Společně s několika dalšími členy zajišťovala Harrymu blízkou stráž na jeho cestě od Dursleyových. Přítomna byla také při boji se smrtijedy na odboru záhad Ministerstva kouzel.\n\nV šestém díle se dozvídáme, že její Patron (který dle Severuse Snapea změnil podobu) je čtyřnohý velký tvor. Je přidělena do Prasinek jako stráž. Na konci dílu vyjde najevo, že její patron se změnil kvůli lásce k Lupinovi, který si ji ale nechtěl vzít, protože je pro ni prý příliš starý, chudý a nebezpečný.\n\nV sedmém díle si vezme Remuse Lupina a mají spolu syna Teddyho, který je také metamorfomág. Tonksová s Lupinem jmenují Harryho jeho kmotrem. Předtím se ale ještě zúčastní Harryho přesunu od Dursleyových do Doupěte. Na konci knihy je zabita vlastní tetou Belatrix Lestrangeovou v závěrečné bitvě o Bradavice. Umírá i Lupin, kterého zabije Antonin Dolohov. Teddyho nadále vychovává její matka Andromeda a má také blízký vztah k Harrymu.\n\nVe filmu Harry Potter a Fénixův Řád byla Tonksová ztvárněna herečkou Natalií Tenou.\n\n\n\n"}
{"id": "146565", "url": "https://cs.wikipedia.org/wiki?curid=146565", "title": "Casino Royale (film, 2006)", "text": "Casino Royale (film, 2006)\n\nCasino Royale je 21. film ze série o Jamesi Bondovi a zároveň první bondovka, ve které hraje Daniel Craig agenta MI6.\n\nPředlohou filmu se stal román \"Casino Royale\" z roku 1953 od Iana Fleminga. Původní román upravili scenáristé Neal Purvis, Robert Wadem a Paul Haggis. Režíroval Martin Campbell. Tento film je třetí adaptací prvního románu o Jamesi Bondovi, který byl nejdříve zpracován jako televizní epizoda v roce 1954 a poté jako parodie v roce 1967. Nicméně film z roku 2006 je jedinou „oficiální“ adaptací Flemingova románu – jedinou od EON Productions.\n\nCasino Royale byl vytvořen společností EON Productions pro Metro-Goldwyn-Mayer a Columbia Pictures.\n\nVýběr hlavního představitele Jamese Bonda se postaral o polemiku – někteří fanoušci Pierce Brosnana vyhrožovali protestním bojkotem filmu. Mohlo se ovšem jednat o marketingovou kampaň producentů předcházející uvedení filmu do kin ve smyslu negativní reklamy, která je také reklamou. Nicméně film a obzvláště výkon Daniela Craiga si vysloužil uznání kritiky. Craig se v podstatě vrátil ke stylu, jakým Bonda hrál Sean Connery. Jeho začínajícímu agentovi je jedno, jaké pití pije, a pro ránu nejde daleko. Jedná emotivněji, než jsou diváci u Bonda zvyklí, dokonce se do své partnerky zamiluje.\n\nCasino Royale je trochu jiná bondovka, která si vedle pozitivního ohlasu kritiky našla i vděčné diváky. Znamenala oživení, které podle mnohých stagnující série potřebovala. Postaral se o to stejný režisér, který Bonda uvedl do 90. let – Martin Campbell, tvůrce Zlatého oka.\n\nCasino Royale je zároveň úvodním filmem nové série bondovek, jedná se o jakýsi restart (remake) celé série. Casino Royale je novou adaptací bondovského příběhu, kterou nelze považovat za pokračování filmové série, která započala filmem Dr. No. a byla zakončena snímkem Dnes neumírej.\n\nVe své misi agent 007 cestuje na Madagaskar za mezinárodním teroristou Mollakem. Při pronásledování Bond Mollaka zabije a zničí přitom část ambasády. Z Mollakova mobilního telefonu zjistí, že tento muž telefonoval s Alexem Dimitriosem, spolupracovníkem účetního mezinárodní teroristické organizace, který je známý jako Le Chiffre. Bond se přesune na Bahamy a svede Solange, Dimitriosovu ženu. Právě když Dimitrios Solange volá, Bond se dozví, že její manžel odlétá do Miami. Bond ho tam následuje a překazí Chiffrovy plány na zničení prototypu letadla Skyfleet. Účetnímu tak vznikne velká ztráta, protože sázel na to, že letoun bude zničen.\n\nNyní tedy musí Le Chiffre získat zpět peníze pro své klienty. Rozhodne se zkusit své štěstí v Casinu Royale v Černé Hoře. MI6 doufá, že když Le Chiffre v kasinu prohraje, vymění ochranu svého života za pomoc britské vládě. Do hry vysílá Bonda. Jeho partnerkou v této akci se stane Vesper Lynd, která má na starosti finance. Hra se ovšem nakonec vyvíjí poněkud jinak, než Bond a Vesper očekávali.\nNatáčení začalo 30. ledna 2006 a skončilo 21. července 2006. Film byl natočen převážně ve filmových ateliérech Barrandov, dále na několika lokacích v České republice (např. na Lokti, v Karlových Varech), na Bahamách, v Itálii, Německu a Británii. Po natočení příslušných sekvencí se celá produkce tradičně vrátila do Pinewood Studios, kde bylo natáčení dokončeno. Jedna lokace, o které se nikde nikdo nezmiňuje, je také v Mladé Boleslavi. Ve scéně, kdy se Bond a Vesper přesouvají do hotelu po příjezdu do Černé Hory, je za okny auta dobře vidět průjezd Palackého ulicí, okolo Komerční banky, Městského divadla, gymnázia a potom okolo sokolovny dále ulicí Husova, podél výstaviště.\n\n\n\nFilm Casino Royale měl premiéru na dvou místech zároveň, a to Odeon Leicester Square a The Empire v Londýně, 14. listopadu 2006. Premiéry se zúčastnila i královna Alžběta II. za doprovodu vévody z Edinburghu.\n\n\nVydán 14. listopadu 2006 společností Sony Classical. Hudbu složil David Arnold.\nÚstřední píseň s názvem \"You Know My Name\" složil a nazpíval Chris Cornell. Tato skladba nebyla vydána na soundtracku k filmu, ale zvlášť jako singl.\n\n\n\n"}
{"id": "146571", "url": "https://cs.wikipedia.org/wiki?curid=146571", "title": "Bugatti Veyron", "text": "Bugatti Veyron\n\nBugatti Veyron je třetí nejvýkonnější sériově vyráběný osobní automobil na světě. Je pojmenován podle automobilového závodníka Pierra Veyrona, který v roce 1939 vyhrál závod 24 hodin Le Mans s vozem Bugatti 51A. V roce 2005 vytvořil světový rychlostní rekord v kategorii sériově vyráběných vozidel o hodnotě 407,16 km/h.\nAkceleruje z 0 na 100 km/h za 2,5 sekundy a z 0 na 300 km/h za 17 sekund. Délka 4 465 mm, šířka 2 000 mm, rozvor 2 710 mm, vysoký 1 204 mm a pohotovostní hmotnost je 1 888 kg. Na podzim roku 2007 byl rychlostní rekord překonán vozem SSC Ultimate Aero TT, který dosáhl rychlosti 412,23 km/h a Barabus TKR, který dosahuje rychlosti 435 km/h. Jeho design vytvořil a odpovídal za něj designér slovenského původu Jozef Kabaň. Od roku 2008 se vyrábí i verze Grand Sport, což je Veyron s odnímatelnou střechou (karoserie targa).\n\nProdukční automobil byl představen na autosalonu ve Vídni v roce 2005, sériová produkce začala v září téhož roku.\n\nZa velkými koly se ukrývají unikátní keramické brzdy. Při sešlápnutí brzdového pedálu pomáhá ABS a při rychlosti vyšší 200 km/h se vysouvá přítlačné křídlo na zádi, díky čemuž dokáže Veyron zabrzdit z 400 km/h za necelých 10 s. Motor je vidlicový šestnáctiválec do W, má zdvihový objem 7 993 cm³, dosahuje 736 kW (tj. 1 001 koní) při 6 000 ot./min a nejvyšší točivý moment 1 250 Nm je k dispozici mezi 2 200 a 5 500 ot./min. Nemá žádný překryt. Převodovka DSG byla vyvíjena společně s firmou Ricardo a má sedm rychlostních stupňů. Pohon všech kol je zajišťován pomocí mezinápravové spojky Haldex umístěné u přední nápravy.\n\nVeyron má celkem 9 chladičů. Tři chladiče motoru, tři mezichladiče, jeden chladič pro olej poloosy, jeden pro motorový olej a jeden pro hydraulickou kapalinu pro zdvih zadního přítlačného křídla. Vše doplňuje ještě dvojice vzduchových kanálů.\n\nRekordní hodnoty se týkají také spotřeby a ceny. Ve městě má Bugatti Veyron spotřebovat 40,4 l/100 km, mimo město 14,7 l/100 km, kombinovaná spotřeba činí 24,1 l/100 km. Těmto hodnotám odpovídají také gigantické emise CO2 960 g/km ve městě, 350 g/km mimo město a 574 g/km v kombinovaném provozu. Teoretický dojezd se stolitrovou palivovou nádrží činí jen o málo více než 400 km, v praxi to však bude asi ještě méně.\n\nPřestože cena vozu je přes jeden milion eur, je o automobil hodně velký zájem. Těchto vozů se vyrábí pouze 75 ročně, proto je čekací doba velmi dlouhá. Vůz vlastní i 2 Češi.\n\nZ důvodů exkluzivity vozu bude vyrobeno pouze 300 ks, což znamená, že kvůli velkým problémům a průtahům při vývoji vozu (problémy s přítlakem přední nápravy, vůz se při vyšších rychlostech nedokázal udržet na silnici) na výrobě Bugatti nevydělá ani euro, jeden vůz totiž stojí cca 1 000 000£, výroba ale stojí pětkrát tolik. Jedná se o jeden z nejztrátovějších projektů supersportovních vozů.\n\nV pořadu Top Gear byl Veyron nejprve prohlášen za Auto roku 2005 a Auto snů roku 2005 a na konci roku 2009 byl vyhlášen automobilem desetiletí (2000–2009). Avšak ve S4E12 prohrál duel na dráze Top Gearu proti Pagani Zonda Roadster F a celkově tedy Veyron skončil na pátém místě, s časem 1 minuta 18,3 sekundy (Zonda zajela čas 1 minuta 17,8 sekundy, tedy na čtvrtém místě).\n\nOd roku 2010 se vyrábí i vSSuperSportSport s maximální rychlostí až 431 km/h (elektronicky omezena na 415 km/h, jelikož neexistují pneumatiky, které by vydržely delší jízdu při tak vysoké rychlosti), která byla vyrobena v 30 kusech.\n\nNa autosalonu v Ženevě v roce 2012 byl představen model Grand Sport Vitesse, který bez omezovače dosáhl maximální rychlosti 408 km/h (pro normální silnice omezena na 375 km/h) a stal se tak nejrychlejším produkčním roadsterem na světě.\n\n\n"}
{"id": "146573", "url": "https://cs.wikipedia.org/wiki?curid=146573", "title": "Smolensk", "text": "Smolensk\n\nSmolensk ( ) je historické město v evropské části Ruska. Leží na západě Centrálního federálního okruhu na horním toku Dněpru poblíž hranic s Běloruskem. Město je centrem Smolenské oblasti. Žije zde obyvatel.\n\nMěsto leží na březích řeky Dněpr v horní části jeho toku. Řeka zde protéká Smolenskou vrchovinou, která je západní částí Smolensko-moskevské vyvýšeniny. Řeka protéká městem z východu na západ a dělí ho na dvě části: severní a jižní (centrum).\n\nNa území města se do Dněpru vlévá několik menších toků, jejichž údolí jsou dnes zcela zastavěna městskou zástavbou. Rozdíl výšek mezi zařezanými údolími a vrcholy dosahuje až 90 m.\n\nSmolensk patří k nejstarším městům v zemi. Byl původně centrem kmene Krivičů, od roku 882 se stal součástí Kyjevské Rusi. Ve 12. století byl centrem Smolenského knížectví, mezi lety 1404 až 1514 pak tvořil součást Litvy. Poté byl sice součástí Ruska, ale jen 100 let; po tomto období se jej zmocnilo Polsko. K Ruské říši pak byl Smolensk připojen definitivně až v roce 1667 Andrušovským mírem. V roce 1812 město obsadil Napoleon Bonaparte.\n\n13. listopadu 1917 zde získali během občanské války moc bolševici. Mezi 16. červencem 1941 a 25. zářím 1943 bylo město okupováno nacisty, během této doby došlo téměř k jeho zničení; srovnáno se zemí bylo 93 % zástavby. Smolensk získal následně titul Město-hrdina, a byl obnoven jako klasické sovětské město – vznikly široké bulváry a monotónní panelová zástavba. Rekonstruováno však bylo též mnoho historických staveb.\n\n10. dubna 2010 se u města stala letecká havárie polského vládního letadla Tu-154, při níž zemřelo 96 osob (88 cestujících a 8 členů posádky), včetně prezidenta Lecha Kaczyńského, jeho manželky a dalších osobností polské elity.\n\n\n"}
{"id": "146574", "url": "https://cs.wikipedia.org/wiki?curid=146574", "title": "Grand Prix Belgie 1999", "text": "Grand Prix Belgie 1999\n\n\n\n\n\n"}
{"id": "146576", "url": "https://cs.wikipedia.org/wiki?curid=146576", "title": "Československá národní demokracie", "text": "Československá národní demokracie\n\nČeskoslovenská národní demokracie (ČsND), též Národní demokracie byla prvorepubliková konzervativně-nacionální strana. Členové strany se scházeli v Národním domě Na Smíchově v Praze 5.\n\nV únoru roku 1918 došlo ke sloučení Mladočechů se Stranou státoprávně pokrokovou, Lidovou stranou pokrokovou na Moravě a částí Pokrokové strany (realisté) ve stranu nesoucí název Česká státoprávní demokracie. V březnu pak k této nové straně přistupují i staročeši. Roku 1919 byla strana přejmenována na Československou národní demokracii (ČsND), protože státoprávní požadavek byl již naplněn vznikem Československa.\n\nK přejmenování strany a vytyčení politického programu pro fungování v Československu došlo na valném sjezdu České státoprávní demokracie, který se konal ve dnech 24. - 26. března 1919. Vedení strany přijalo všenárodní smýšlení a vymezilo se vůči zaměřování se na určité třídy či stavy. Hlásali nutnost sociální spravedlnosti, ale výhradně odmítali socialismus. Ideologicky zastávali především český nacionalismus a demokracii. Přáli si silný kontrolní stát a rozsáhlou státní správu. Za nutnou považovali i silnou armádu a policii. V sociálně integrační politice zastávali postoj českého státu s menšinami Slováků, Němců a Maďarů. Tyto menšiny měly mít rovné příležitosti a zacházení jako Češi, ale musely by přijmout a dodržovat pravidla a nařízení státu. V otázkách provázanosti církve se státem jasně prosazovali sekularizaci. Zachovávali však svobodu vyznání a vliv křesťanské morálky. Obecně podporovali solidaritu a rozmach vzdělání. Plně podporovali vznik československé republiky. V zahraniční politice se chtěli orientovat na USA, Spojené království a carské Rusko.\n\nPředsedou Národní demokracie byl až do jejího splynutí do strany Národního sjednocení Karel Kramář. Významnými členy byli JUDr. Jaroslav Budínský, JUDr. Antonín Hajn, JUDr. Přemysl Šámal, JUDr. Alois Rašín, Adolf Stránský, Josef Matoušek starší, František Sís, Karel Sokol, JUDr. Jaroslav Stránský, Antonín Kalina, Viktor Dyk, PhDr. Jan Herben, prof. František Mareš, prof. Alois Jirásek nebo prof. Bohumil Němec.\n\nJako stranický tisk i nadále sloužily Národní listy, které řídil František Sís.\n\nVětšinový postoj strany zůstával zachovaný i během 20. let 20. století, kdy stále prosazovali svůj původní volební program. Konzervativní křídlo strany však kritizovalo politiky Hradu, včetně prezidenta Tomáše G. Masaryka, za přílišnou sociální politiku a slabé národní cítění. Toto křídlo se projevovalo i tehdy běžným antisemitismem (např. jejich časopis \"Štít národa\"), zejména proto, že Židé v Československu byli většinou německého původu. Již roku 1922 strana zřídila fašizující organizace Červenobílí a Národní hnutí. Propagátory tohoto směru byli především František Hlaváček a prof. František Mareš. Po vzniku Komunistické strany se tato hnutí soustředila na antikomunistickou osvětu. Politickou stranu Národní obec fašistickou však již jako svého volebního konkurenta ČsND nepodporovala.\n\n16. září 1925 byla založena Národní strana práce, která vznikla odštěpením opozičního prohradního (zejména moravského) křídla od národní demokracie. Národní strana práce však záhy propadla ve volbách a sloučila se s Československou stranou socialistickou.\n\nBěhem vypjatých 30. let strana často kritizovala politiky skupiny Hradu za jejich domnělou neschopnost vést stát a nízkou národní zapálenost. Také byla výrazně antikomunistická a částečně fašizující, ale především nacionální, kdy bojovala proti zvyšujícímu se vlivu Němců.\n\nV říjnu 1934 se strana sloučila do Národního sjednocení.\n\nV prvních volbách postavili kampaň na faktu, že, jako první strana, otevřeně vystupovali proti nadvládě Rakouska-Uherska. Dále na antisocialismu a národní sounáležitosti.\n\n14. listopadu roku 1918 byl Karel Kramář zvolen ministerským předsedou první vlády Československa. 8. července ovšem odstoupil v důsledku komunálních voleb konaných 15. června 1919 (první samostatné československé volby). Ty vyhrála Československá sociálně demokratická strana dělnická s 30 %, kdežto ČsND skončila až pátá s méně než 9 %. Sestavením nové vlády byl pověřen sociální demokrat Vlastimil Tusar, který složil rudo-zelenou koalici bez národních demokratů. Československá národní demokracie však vyhrála v Praze, kde získala 38 933 hlasů a 29 z 90 mandátů. V obvodu Velká Praha získala celkem 84 tisíc hlasů, a byla až třetí nejsilnější. Do pražského zastupitelstva byli za ČsND zvoleni například JUDr. Přemysl Šámal, JUDr. Josef Scheiner nebo Josef Svatopluk Machar, a také tři ženy.\n\nV prvních parlamentních volbách v roce 1920 Národní demokracie propadla se ziskem 6,3% a 19 mandátů v poslanecké sněmovně a 6,25 % a 10 mandátů v senátu. Poslanci byli zvoleni: Bohdan Bečka, Rudolf Bergman, Viktor Dyk, Karel Engliš (rezignoval 1925, nahradil jej Cyril Svozil), Antonín Hajn, Karel Kramář, František Lukavský, František Mašek, Josef Matoušek st., Gustav Navrátil, František Petrovický, Eliška Purkyňová, Alois Rašín (+1923, nahradil jej Jan Kamelský), František Sís (rezignoval 1920, nahradil jej Ladislav Novák), Jaroslav Stránský (rezignoval 1921, nahradila jej Josefa Rosolová), Jaromír Špaček, Václav Veverka (rezignoval 1924, nahradil jej František Samek), Vilém Votruba, od roku 1923 v poslaneckém klubu hospitovali Josef Hudec a Jaroslav Stejskal (zvoleni za Soc. str. prac. lidu), o rok později i Jozef Vrabec (zvolen za SL'S). Do senátu byli zvoleni: Jaroslav Brabec, Vladimír Fáček, Bohuslav Franta, Jan Herben (rezignoval 1925, nahradila jej Božena Viková-Kunětická), Alois Jirásek, František Mareš, Ondřej Přikryl, Karel Sokol (+1922, nahradil jej František Malinský), Adolf Stránský (rezignoval 1925, nahradil jej Josef Seifert), Josef Žďárský (rezignoval 1922, nahradil jej Bohumil Němec), členem klubu se stal i Matúš Dula zvolený za Slovenskou rolnickou a národní stranu.\n\nOpět byla ustanovena vláda bez ČsND. 7. října 1922 byla ustanovena vláda všenárodní koalice s účastí národních demokratů.\n\nKomunální volby ze září 1923 byly opět v celostátním měřítku fiasko, ale Praha, jako tradiční centrum strany, zůstala v rukou ČsND. V obvodu Velká Praha celkem strana od posledních voleb mírně posílila, získala 86 tisíc hlasů a 23 mandátů, tím se stala nejsilnější stranou ve volebním obvodu. Kandidátní listinu v tomto roce vedl JUDr. Ludvík Vaněk.\n\n15. listopadu 1925 se konaly druhé parlamentní volby ve kterých ČsND získala v poslanecké sněmovně rovných 4% a 13 mandátů a v senátu 7 mandátů. Pokračoval mírný pokles hlasů pro Národní demokracii. Poslanci byli zvoleni: Jan Dvořáček (rezignoval 1926, nahradil jej Josef Kvasnička), Antonín Hajn, František Ježek, Karel Kramář, František Lukavský, Josef Matoušek st., Gustav Navrátil, Ladislav Novák, František Petrovický, Gejza Rehák, František Samek, Jaromír Špaček, Vilém Votruba. Do senátu byli zvoleni: Bohumil Baxa, Bohdan Bečka, Jaroslav Brabec, Viktor Dyk, Vladimír Fáček, Jan Miller, Bohumil Němec.\n\nV říjnových komunálních volbách roku 1927 ČsND oslabila, sice uhájila prvenství ve vnitřní Praze, ale v obvodu Velká Praha skončila na druhém místě za československými národními socialisty. ČsND získala 71 tisíc hlasů a 17 mandátů. Pražskou kandidátní listinu vedl JUDr. Alois Štůla. Celostátní zisky byly minimální. Propad zisku hlasů byl zdůvodněn spojováním ČsND s fašisty, kteří již byli ve společnosti značně zpolitizovaní.\n\n27. října 1929 se konaly třetí parlamentní volby. V těch obdržela ČsND 4,9% a 15 mandátů. Následně se podílela na tzv. široké koalici.\n\nV komunálních volbách z konce září 1931 vyšla strana již standardně. Celostátně byl úspěch nepatrný, ale ve Velké Praze si udrželi druhé místo. Propad za prvními národními socialisty se však zvětšil již o třicet tisíc hlasů. ČsND ve Velké Praze získala 70 tisíc hlasů a 15 mandátů. Pražskou kandidátku opět vedl JUDr. Alois Štůla.\n\nV roce 1934 národní demokracie uzavřela dohodu s Národní ligou a Národní frontou a vytvořila společně s nimi Národní sjednocení, politické seskupení s radikálně pravicovými názory. Naděje na úspěch velké pravicové strany však nevyšly. Národní sjednocení obdrželo 5,6 % a 17 mandátů.\n\nČeskoslovenská národní demokracie byla menšinovým členem všech vlád v rozmezí let 1921 až 1934. Účastnila se všenárodní, panské i široké koalice. Zpravidla na pozici ministra průmyslu a obchodu či ministra financí.\n\nVolby do Poslanecké sněmovny Parlamentu Československa:\n\nStraníci zastávající významné státní funkce.\n\n\n"}
{"id": "146579", "url": "https://cs.wikipedia.org/wiki?curid=146579", "title": "Rovaniemi", "text": "Rovaniemi\n\nRovaniemi (\"Roavenjárga\" v severní sámštině a \"Ruä'vnjargg\" v skoltské sámštině) je město na severu Finska. Je administrativním a obchodním centrem finské nejsevernější provincie – Laponska. Centrum leží asi pět km jižně od severního polárního kruhu mezi vrchy Ounas a Korkalo na soutoku řek Kemi a Ounas. Na začátku roku 2006 se město sloučilo se svým vesnickým okolím do jediné obce, čímž se město stalo jedním z rozlohou největších měst na světě a největším v Evropě, ačkoli v něm bydlí jen asi 60 000 lidí.\n\nSlovo \"Rovaniemi\" je složeninou slov \"rova\" a \"niemi\". Slovo \"niemi\" ve finštině znamená výběžek pevniny do vody, poloostrov nebo mys. Původ první části je nejasný, většinou se udává laponský původ. Slovo \"roavve\" představuje zalesněný kopec nebo místo požáru starého lesa. V jižních sámských nářečích pak \"rova\" znamená hromadu kamení, kámen nebo skupinu kamení v peřejích, nebo také kamna v sauně.\n\nPrvní písemná zmínka o místě je z 7. září 1453. Větší trhy se zde konaly od roku 1881. Městysem se vesnice stala roku 1929 a městem 1960.\n\n\n\n"}
{"id": "146580", "url": "https://cs.wikipedia.org/wiki?curid=146580", "title": "Oakland", "text": "Oakland\n\nOakland je město ve státě Kalifornie (USA) a hlavní město okresu Alameda. Bylo založeno v roce 1852 a nachází se na východním pobřeží Sanfranciského zálivu. Přístav v Oaklandu je třetí největší na západním pobřeží USA. Na území města se nachází mezinárodní letiště a prochází jím důležitá železniční trať společnosti Amtrak.\n\nVe městě žil spisovatel Jack London a také zde vznikla známá punkrocková kapela Green Day.\n\nPodle sčítání lidu z roku 2010 zde žilo 390 724 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 25,4 % populace.\n\nEtnické složení města prošlo v posledním století velkými proměnami. Podíl bělochů poklesl z 95,3 % v roce 1940 na 25,9 % v roce 2010. Podíl černochů se zvyšoval až na 47 % v roce 1980, ale v poslední době dochází ke gentrifikaci a černoši se stěhují jinam.\n\nV současné době tvoří černoši, nehispánští běloši a Hispánci po jedné čtvrtině obyvatel.\n\nV souvislosti s příchodem černochů si Oakland vybudoval pověst jednoho z nejnebezpečnějších měst v USA. Na tom se v posledních dekádách mnoho nezměnilo. V roce 2011 byl Oakland na prvním místě v počtu loupeží a krádeží motorových vozidel na hlavu. V počtu vražd byl na šestém místě.\n\nV Oaklandu sídlí tým amerického fotbalu Oakland Raiders hrající NFL a baseballový tým Oakland Athletics hrající MLB a tým Golden State Warriors hrající basketbalovou NBA.\n\n\n"}
{"id": "146582", "url": "https://cs.wikipedia.org/wiki?curid=146582", "title": "Karlova Huť", "text": "Karlova Huť\n\nNázev Karlova Huť mají dvě sídla:\n"}
{"id": "146583", "url": "https://cs.wikipedia.org/wiki?curid=146583", "title": "Křižatky", "text": "Křižatky\n\nNázev Křižatky má více míst:\nPodobný název mají\n"}
{"id": "146586", "url": "https://cs.wikipedia.org/wiki?curid=146586", "title": "Počaply", "text": "Počaply\n\nNázev Počaply má více sídel:\n"}
{"id": "146591", "url": "https://cs.wikipedia.org/wiki?curid=146591", "title": "Rock and Roll Hall of Fame", "text": "Rock and Roll Hall of Fame\n\nRock and Roll Hall of Fame ( Rokenrolová síň slávy) je muzeum v Clevelandu v Ohiu pro významné hudebníky, producenty a ostatní osobnosti důležité pro rock and roll.\n\nNová budova \"Rock and Roll Hall of Fame\" byla otevřena 2. září 1995.\n\nZnámý architekt Ieoh Ming Pei připravil projekt stavby pro muzeum. „Koncepce této budovy by měla odrážet energii Rock and Rollu“, takto popsal ideu na začátku stavebních prací. Budova má téměř 14 000 m a stála 84 milionů dolarů.\n\nProč Cleveland? Z Clevelandu pochází diskžokej Alan Freed, který výraz „Rock and Roll“ začal prosazovat už v roce 1951. Moderoval noční rozhlasový pořad „The Moondog Rock & Roll House Partys“, ve kterém se věnoval výhradně „rokenrolu“.\n\nOd roku 1986 se do Rokenrolové síně slávy každoročně přijímá určené množství nových členů.\n\n\n\n\n\nOpět ocenění pro nevystupující osoby (non-performers), tentokrát za celoživotní dílo.\nOd roku 2012 nahrazeno kategorií \"Musical Excellence\".\nOd roku 2012 nahrazuje kategorii \"Sidemen\".\n"}
{"id": "146592", "url": "https://cs.wikipedia.org/wiki?curid=146592", "title": "Ernest Nagel", "text": "Ernest Nagel\n\nErnest Nagel (16. listopadu 1901 Nové Mesto nad Váhom – 22. září 1985 New York) byl americký filosof, logik a teoretik vědy. Profesor Columbijské univerzity, představitel novopozitivisticky orientované, resp. analytické filosofie vědy.\n\n"}
{"id": "146594", "url": "https://cs.wikipedia.org/wiki?curid=146594", "title": "Želkovice (rozcestník)", "text": "Želkovice (rozcestník)\n\nNázev Želkovice má více sídel:\n\n"}
{"id": "146595", "url": "https://cs.wikipedia.org/wiki?curid=146595", "title": "Clint Eastwood", "text": "Clint Eastwood\n\nClint Eastwood (* 31. května 1930, San Francisco, USA) je americký producent, režisér a herec. Proslul jako Muž beze jména v sérii spaghetti westernů italského režiséra Sergia Leoneho ze 60. let 20. století.\n\nNarodil se 31. května 1930 v San Francisku v rodině knihkupce. S příchodem velké hospodářské krize byl ale jeho otec, aby uživil rodinu, nucen hledat zaměstnání v různých kalifornských městech, takže celá jeho rodina, manželka Ruth, syn Clint a dcera Jean, cestovala s ním. Když se později usadili, absolvoval Oakland Technical High School. Po ukončení studia, v roce 1948, se živil mj. jako pastevec, dřevorubec v Oregonu, topič v ocelárně a dodavatel pro benzínové čerpací stanice a hrál na klavír v různých amerických barech a kavárnách. V roce 1949 narukoval do armády jako plavecký instruktor do Fort Ordu. Po návratu z vojenské služby studoval obchodní školu v City College v Los Angeles, USA.\n\nV polovině padesátých let se začal objevovat v malých rolích v druhořadých filmech společnosti Universal, jednalo se převážně o levné westerny, dobrodružné snímky, horory a sci-fi, např. \"Revenge of the Creature\" (Pomsta příšery, r. Jack Arnold, 1955), \"Star in the Dust\" (Hvězda v Prachu, r. Charles Haas, 1956), \"Ambush at Cimarron Pass\" (Přepadení v Cimarronském průsmyku, r. Jodie Copelan, 1958). Současně se svými filmovými začátky si ještě vydělával na živobytí dodáváním plaveckých bazénů a jako osobní strážce. Po podpisu smlouvy se studiem 20th Century Fox byl obsazen do jedné z hlavních rolí televizního seriálu \"Rawhide\" (\"Surová kůže\"), v jedné z nejúspěšnějších televizních show oné doby, ve kterém mezi lety 1959–1966 hrál postavu kovboje Rawdy Yatese.\n\nProslulost a světovou popularitu ovšem získal až svým účinkováním v tzv. spaghetti westernové dolarové trilogii režiséra Sergia Leoneho (i přesto, že o něm režisér prohlásil legendární větu: „Clint Eastwood má jen dvě herecké polohy: s kloboukem a bez.“). Nejprve v adaptaci Kurosawova filmu \"Yojimbo, Per un pugno di dollari\" (Fistfull of Dollars, Pro hrst dolarů; r. Sergio Leone, 1964), ve volném pokračování \"Per qualche dollaro in più\" (For a Few Dollars More, Pro pár dolarů navíc, r. Sergio Leone, 1965), a v závěrečném snímku \"Il buono, il brutto, il cattivo\" (The Good, the Bad and the Ugly, Hodný, zlý a ošklivý, r. Sergio Leone, 1966). V každém z těchto tří filmů ztvárnil hlavní postavy, osamělé, neohrožené, drsné a cynické pistolníky se smyslem pro spravedlnost a čest. Tato charakteristika je typická pro jeho role i v následujících letech, ať už se jedná o westernový, akční či detektivní žánr.\n\nTyto filmy sklízely úspěchy především v Evropě. V USA si získal oblibu postavou detektiva Harryho Callahana, která se objevuje ve filmech \"Dirty Harry\" (Drsný Hary, r. Don Siegel, 1971), \"Magnum Force\" (r. Ted Post, 1973), \"The Enforcer\" (Násilník, r. James Fargo, 1976), \"Sudden Impact\" (Nečekaný úder, r. Clint Eastwood) a \"Death Pool\" (Sázka na smrt, r.Buddy Van Horn).\n\nV roce 1968 založil vlastní produkční společnost Malpaso, a začal produkovat a i režírovat své další filmy. Režijně debutoval snímkem \"Play Misty for Me\" (Zahrajte mi Misty, 1971). V následujících letech si téměř ve všech filmech, které režíroval, současně zahrál i hlavní role. Že nezvládá pouze role drsných chlapíků dokázal v komediích \"Every Which Way But Loose\" (Nikdy neprohrát, r. James Fargo, 1978), a \"Any Which Way You Can\" (Vždycky zvítězit, r. Buddy Van Horn, 1980).\n\nBěhem sedmdesátých a osmdesátých let se několikrát pokoušel oživit, nepříliš úspěšně, s filmy ve vlastní režii westernový žánr, např. \"High Plains Drifter\" (Tulák z širých plání, r. Clint Eastwood 1972), \"The Outlaw Josey Wales\" (Psanec Josey Wales, r. Clint Eastwood, 1976), \"Pale Rider\" (Bledý jezdec, r. Clint Eastwood, 1985).\n\nKoncem osmdesátých let začal komerční úspěch jeho filmů opadat. Vše si vynahradil v roce 1992, kdy jeho film z prostředí divokého západu, \"Unforgiven\" (Nesmiřitelní; r. Clint Eastwood, 1992) byl oceněn čtyřmi Oscary, nejlepší film, režii, střih a vedlejší mužský herecký výkon. Tím začalo další veleúspěšné období jeho tvorby. Následovaly filmy, komerčně úspěšný \"In the Line of Fire\" (S nasazením života, r. Wolfgang Petersen, 1993), \"The Bridges of Madison County\" (Madisonské mosty; r. Clint Eastwood, 1995), oscarový \"Million Dolar Baby\" (r. Clint Eastwood, 2004). Prozatím naposledy se představil „dvojfilmem“ s tématem druhé světové války, \"Flags of Our Fathers\" (Vlajky našich otců, r. Clint Eastwood, 2006) a \"Letters from Iwo Jima\" (Dopisy z Iwo Jimy, 2006).\n\nKromě Oscarů za filmovou tvorbu byl během své kariéry několikrát poctěn udělením významných cen, Rytíř krásných umění (1985) ve Francii, Pamětní cenu Irvinga G. Thalberga (1995) za soustavně vysokou kvalitu filmové produkce, Čestným Césarem (1998) za celoživotní tvorbu, Cenou za celoživotní dílo na MFF v Benátkách (2000). O šest let později získal cenu BAFTA za celoživotní dílo.\n\nAngažoval se i společensky, v letech 1986-88 byl starostou kalifornského města Carmel, jehož je obyvatelem. Za svého dosavadního života byl ženatý s Maggie Johnson (1953–1980) se kterou má syna Kylea (*1968, jazzový hudebník), a dceru Alison (*1972, režisérka a modelka). Se třemi ženami z nemanželského vztahu má 3 dcery a 1 syna, s kaskadérkou Roxane Tunis má dceru Kimber (*1964), s letuškou Jacelyn Reevesovou syna Scotta (*1986) a dceru Kathryn (*1988), s Frances Fisher dceru Francescu (*1993). Podruhé se oženil v roce 1996, s televizní moderátorkou Dinou Ruiz (*1965), s níž má dceru Morgan (1996).\n\nV uvedených filmech hrál, případně je režíroval, případně je produkoval.\n\n\n"}
{"id": "146597", "url": "https://cs.wikipedia.org/wiki?curid=146597", "title": "Utopický socialismus", "text": "Utopický socialismus\n\nUtopický socialismus je marxistický pojem určený pro rané myslitele moderního socialismu, kteří sami sebe označovali na základě fetišisace vědy za vědecké socialisty. Podle marxistů je to nauka o společnosti založené na společném vlastnictví, povinné práci pro všechny a rozdělování hodnot podle zásady rovnosti. Obecně pojem zahrnuje autory jako Henri de Saint-Simon, Charles Fourier a Robert Owen, kteří inspirovali Karla Marxe.\n\nMarxisté své předchůdce označovali za utopisty v negativním smyslu, neboť měli za to, že jejich myšlenky nelze v praxi realizovat. Na druhou stranu však lze jisté prvky vysledovat, například kibucy již 100 let v praxi existují. Podle utopicko-socialistických představ měla dokonalá společnost fungovat bez soukromého vlastnictví, lidé měli společně pracovat a žít v rovnosti. Z těchto myšlenek také v 19. století čerpali teoretici komunismu; podle jejichž děl se přímo o předchůdce komunismu jedná.\n\nMyslitelé utopického socialismu se tradičně sami za utopisty nepovažovali. Byli popsáni jako sociální vědci, kteří tvořili konstrukt společnosti tak, jak si to socialisté v ideální formě své ideologie představují, a to bez ohledu na dobové či lokální společensko-ekonomické reálie. V první polovině 19. století se obecně snažili rozšířit myšlenky Velké francouzské revoluce a vytvořit \"spravedlivější\" společnost. Ačkoliv Marx a Engels své předchůdce označili termínem utopičtí autoři, tak jejich myšlenky vždy nebyly jen nereálné, ale založené i na vědeckých metodách.\n\nHlavním rozdílem mezi utopickými a ostatními socialisty je, že nutně nevyžadují, aby jejich pojetí bylo lidem vnuceno revolucí či třídním bojem, ale spíše, aby lidé jejich myšlenky sami dobrovolně přijali. Často poté vytvořili dobrovolné malé komunity, kde se svým zřízením a pojetím experimentovali.\n\nPravděpodobně prvním utopistou byl angličan Thomas More (první polovina 16. století), který roku 1516 vydal knihu Utopie, odkud se také odvozuje samotný termín. Ve stejné éře ho v duchu utopického socialismu následoval například i Tommaso Campanella.\n\nNa přelomu 18. a 19. století ve Francii utopický socialismus znovu zpropagoval hrabě Henri de Saint-Simon. Mezi myslitele, které jeho myšlenky ovlivnily, patřili Auguste Comte (svého času Saint-Simonův tajemník), ale i Karl Marx a John Stuart Mill.\n\nVe Spojeném království se utopickým socialismem proslavil velšský továrník Robert Owen, který vynaložil většinu svého zisku na zlepšení existenčních podmínek svých zaměstnanců, které byly v první polovině 19. století žalostné. Jeho myšlenky ovlivnil utilitarista Jeremy Bentham. Roku 1813 shrnul své myšlenky v knize \"A New View of Society\" (Nový pohled společnosti). V americkém státě Indiana založil komunitu nazvanou Nová Harmonie. Experiment však skončil neúspěchem.\n\nJedním z nejvýznačnějších utopických socialistů také byl Francouz Charles Fourier. Ten proslul vytvořením konceptu tzv. Falanstère. Tj. nahrazení států za malé komplexy budov, kde v každém z uzavřených domových komplexů má organizovaně žít okolo 1600 osob. Komplexy mají mít vlastní obchody, dílny, školu, knihovnu apod. V praxi byly postaveny např. ve Francii či v USA, některé se dochovaly až do první světové války. Své myšlenky shrnul v díle \"Oeuvres complètes de Charles Fourier\" (Kompletní dílo Charlese Fouriera), které čítá dvanáct knih, z kterých šest mohlo být vydáno až roku 1966.\n\nPrávě Komunistický manifest autorů Marxe a Engelse, vydaný roku 1848, byl prvním dílem, kde byl termín utopický socialismus použit.\n\n\n\n"}
{"id": "146601", "url": "https://cs.wikipedia.org/wiki?curid=146601", "title": "Leč", "text": "Leč\n\nSlovo leč nebo Leč má více významů:\n\n\n"}
{"id": "146602", "url": "https://cs.wikipedia.org/wiki?curid=146602", "title": "Deák Ferenc tér (stanice metra v Budapešti)", "text": "Deák Ferenc tér (stanice metra v Budapešti)\n\nDeák Ferenc tér je stanice metra v Budapešti. Až do otevření linky M4 na jaře 2014 to byla jediná přestupní stanice v celém systému; nachází se přímo v centru města na náměstí Ference Deáka. Kříží se tu linky M1, M2 a M3. V místě se nachází konečná stanice tramvajových linek 47, 48 a 49.\n\nDeák Ferenc tér je ražená stanice (linky M2 a M3); umístěná hluboko pod zemí. Každá z linek tu má vlastní ostrovní nástupiště. Stanice linky M1 je hloubená, s bočními nástupišti. Ražená stanice M3 není koncipována jako klasická trojlodní stanice sovětského typu, ale byla budována ražbou pěti tunelů, z nichž střední tří tvoří střední loď. Pilíře jsou zde nahrazeny čtyřmi řadami sloupů. Klenutí stropu je zakryto podhledem. Jednotlivá nástupiště jsou propojena přestupními chodbami.\n\nNástupiště patřící žluté lince M1 jsou umístěna nejméně hluboko, pod ním se nacházejí další dvě nástupiště linek M2 a M3; oproti nejstarším na M1 jsou pootočena o 90° a mezi sebou jsou zhruba v rovnoběžné poloze. Systém přestupních chodeb je relativně složitý; chodby jsou celkem dvě, jedna severní, z níž je umožněn přestup mezi všemi linkami i výstup na povrch, a jedna jižní, která vychází ze středu nástupiště linky M3 pod jeho vlastní úroveň do části stanice patřící lince červené, M2.\n\nDeák Ferenc tér vznikla jako první ze stanic budapešťského metra, roku 1896. V 60. letech 20. století se budovalo nástupiště pro linku M2 (otevřeno roku 1970), o dalších sedm let později se zprovoznila pak i část patřící třetí lince. Kvůli rozsáhlé přestavbě okolí původní stanice muselo být nakonec i pro linku M1 vytvořeno nástupiště zcela nové (1973), a to původní bylo předěláno na dopravní muzeum, mapující vývoj budapešťského metra.\n\nNa začátku 21. století probíhají rekonstrukce a modernizace též i na novějších částech stanice, nástupiště linky M2 bylo přestavěno v roce 2006.\n"}
{"id": "146614", "url": "https://cs.wikipedia.org/wiki?curid=146614", "title": "Minonoska", "text": "Minonoska\n\nMinonoska je válečná loď specializovaná na pokládání námořních min.\n\nMinonosky se mohou navzájem značně lišit ve své velikosti a jednotlivá plavidla mohou mít výtlak od několika stovek tun až po několik tisíců tun. Specifickou výbavou minonosek je nákladní prostor k uložení většího počtu min a speciální kolejnice, pomocí kterých jsou miny dopravovány do moře. Kolejnice mohou vést zvláštními otvory v zádi plavidla nebo jednoduše přes palubu.\n\nVětší nároky na plavidlo i osádku s sebou nese pokládání kabelem dálkově řízených min, které lze podle potřeby aktivovat či deaktivovat. Vedle min samotných musí loď nést i kabeláž a nutná je přítomnost specialistů na palubě.\n\nPo příslušném uzpůsobení lze k účelu pokládání min využít v podstatě každou loď, jak válečnou, tak obchodní. Speciální miny, jež lze vypouštět pomocí torpédometů, umožňují zastávat tuto úlohu i ponorkám.\n\nMnoho námořních sil po celém světě od použití specializovaných minonosek ustoupilo a do popředí se dostalo pokládání námořních min s využitím letectva. Některé ze států s dlouhými a mělkými pobřežími, která lze jen obtížně bránit, si však minonosky ve výzbroji ponechaly. V aktivní službě zůstávají např. minonosky jihokorejské nebo finské.\n\n"}
{"id": "146615", "url": "https://cs.wikipedia.org/wiki?curid=146615", "title": "Minolovka", "text": "Minolovka\n\nMinolovka je válečná loď, která je určená k odklízení námořních min, ničení minových zátarasů a k ochraně bojových lodí a konvojů. Minolovka je malá a obratná loď, často jen lehce vyzbrojená, případně je vyzbrojená i pro vyhledávání a boj s ponorkami.\n\nU tohoto druhu válečných lodí je důležitá co nejmenší možnost zjištění přítomnosti ze strany miny, čehož je docíleno specifickou konstrukcí, která zahrnuje kupříkladu:\n\nTyto specifické požadavky mají i své nevýhody, jako je snížená maximální rychlost nebo slabší vyzbrojenost, z čehož plyne i případná potřeba dodatečně chránit minolovky jinými plavidly.\n\n\n"}
{"id": "146617", "url": "https://cs.wikipedia.org/wiki?curid=146617", "title": "CART v roce 1999", "text": "CART v roce 1999\n\nBodový systém:\nDalší 2 body za pole positions\n\n\n\n"}
{"id": "146619", "url": "https://cs.wikipedia.org/wiki?curid=146619", "title": "Vodní nádrž Seč", "text": "Vodní nádrž Seč\n\nVodní nádrž Seč nebo též Sečská přehrada je vodní dílo vybudované v letech 1924–1934 na řece Chrudimce se zděnou hrází v říčním km 50,7 v krajinné oblasti Železných hor, v rámci administrativně správním většinou plochy na katastrálním území města Seč v okrese Chrudim náležejícím do Pardubického kraje v České republice.\n\nCelkový objem vodní nádrže je 21,795 miliónů m³ s maximální zátopovou oblastí 220,1 ha a s plochou povodí 216,2 km², délka gravitační obloukové a zděné přehradní hráze v koruně činí 165,0 m a výška 42,0 m nad základovou spárou, šířka v úrovni základů 33,0 m a 6,8 m v koruně hráze. Vodní dílo v povodí Chrudimky je ve správě státního podniku Povodí Labe, závod Pardubice, je také zařazeno mezi vodárenské zdroje pro úpravny vody Seč a Monako (Slatiňany).\n\nSečská přehrada je vzdálená 15,85 km na jihozápad od města Chrudim (říční km 21,4 u mostu přes Chrudimku v ulici Vrchlického), pro město je významnou ochranou před povodněmi, vodním zdrojem pro úpravu na pitnou vodu (Monako, Slatiňany) a rekreační lokalitou. Aktuální stav hladiny vodní nádrže a odtok vody je trvale monitorován.\n\nVýstavba vodní nádrže Seč byla zahájena v roce 1924, cílem bylo doplnit koryto řeky Chrudimky další retenční nádrží (druhou po vodní nádrži Hamry) k předcházení ničivých povodní a také s energetickým využitím vodní elektrárnou. Přípravné práce začaly již v roce 1922, také stavbou silnice od města Seč k budoucí přehradě. Přehradní hráz byla budovaná až v letech 1929–1934 v úzké soutěsce protékané Chrudimkou u města Seč, zděná žulovými kvádry mezi skalisky, na nichž se nacházejí zříceniny hradů Oheb a Vildštejn. Kámen na stavbu se dopravoval lanovou dráhou z lomu pod Libkovem.\n\nNa přehradním jezeře se nachází jeden z největších izolovaných ostrovů v Česku. Údolní přehradní nádrž je 6,6 km dlouhá (maximální vzdutí při maximální hladině) a zatopila jedenáct obytných domů, jeden velký statek, čtyři mlýny, čtyři pily a tírnu lnu. Na skalnatém poloostrově a svazích nad vodní nádrží byla v roce 1996 vyhlášena přírodní rezervace Oheb, zahrnující i zříceninu hradu Oheb. V současnosti je lokalita jednou z nejrozsáhlejších rekreačních oblastí v Pardubickém kraji, vodní nádrž slouží též k rybolovu, koupání i sportovnímu potápění. \n\nVodní dílo leží v Kameničské vrchovině, přibližně v rozsahu nadmořských výšek 455,61 m (dno údolí) až 486,81 m v poloze koryta Chrudimky na začátku vzdutí v říčním km 55,7 pod lokalitou Nad rybníkem, nad pravým břehem řeky na katastrálním území Proseč u Seče.\n\nSkalnaté podloží je kótováno výškou 448,82 m pod přehradní hrází z návodní strany. Stavba byla založena v údolním profilu středního toku Chrudimky mezi skalními výstupy s výškovými body Oheb (552,7 m) na pravém břehu řeky a Vildštejn (512,46 m), který je na levém břehu zaměřeným zhušťovacím bodem č.205 (TL 2304) České státní trigonometrické sítě. Nachází se na nejvyšším místě skalního výstupu nad tunelem se silnicí od Seče, vedoucí na korunu přehradní hráze ve směru k Proseči (části města Seč).\n\nHydrogeografická osa původního koryta Chrudimky tvoří rozhraní mezi částmi katastrálního území města Seč, od kterého je odvozen název přehrady. Na levém břehu řeky je to část Hoješín, na pravém Proseč v okrese Chrudim náležejícím do Pardubického kraje. V malém úseku na začátku vzdutí vodní nádrže tvoří koryto řeky také rozhraní mezi Pardubickým krajem a Krajem Vysočina, na levém břehu s obcemi Jeřišno a Klokočov v okrese Havlíčkův Brod.\n\nDo vodní nádrže přitéká řeka Chrudimka v četných meandrech od jihovýchodu, od Trhové Kamenice. Ve vodní nádrži se pod vrcholem Olšina (559,0 m) stáčí k severu, tvoří zátoku s přírodní rezervací Oheb na pravém břehu a ostrovem v přehradním jezeře (výškový bod Na ostrůvku 490,8 m). Pod skalnatým vrcholem Malý Oheb (513,5 m) se řeka Chrudimka ve vodní nádrži stáčí k východu a směřuje proti návodní straně přehradní hráze.\n\nZměny toku řeky pod Sečí způsobil dlouhodobý geologický proces probíhající od konce třetihor. Vodní tok, přitékající v linii JV – SZ od Trhové Kamenice, pokračoval dále v přibližně dnešní hydrogeografické ose Počáteckého potoku, levostranného přítoku Zlatého potoku, se zaústěním toku do koryta dnes řeky Doubravy pod Třemošnicí.\n\nTektonické pohyby zemských ker způsobily zdvih mohutné klínové kry na tzv. železnohorské linii mezi Ždírcem nad Doubravou, Třemošnicí až Týncem nad Labem (viz též Sečská vrchovina). Změna sklonu zemského povrchu ve směru JZ – SV byla příčinou prudkého otočení vodního toku k východu, s jeho dalším pokračováním v dnešní hydrogeografické ose Chrudimky směrem k Bojanovu až pod Nasavrky a dále více k severu na Slatiňany.\n\nVe skalnatém podloží (granodiorit až tonalit), v polohách výše nad pravým břehem řeky migmatizovaná rula až migmatit a pod Nasavrky granit, prořezala řeka hluboká údolí. Skalnaté podloží v hloubce 1–4 m v průběhu koryta bylo výhodné pro založení stavby přehradní hráze.\n\nPřítoky do vodní nádrže, kromě řeky Chrudimky, tvoří vodou málo vydatné vodoteče na začátku vzdutí vodní nádrže, levostranné pod obcemi Klokočov a Jeřišno, pravostranné stékající po úbočí vnitřního hřebene Železných hor, táhnoucího se od vrcholu Olšina (559,0 m) nad vodní nádrží Seč ve směru sídelních lokalit Proseč a Prosíčka (části města Seč).\n\nPůvodní plán stavět v pořadí druhou přehradu na řece Chrudimce v letech 1912–1924 u Křižanovic zdržela I. světová válka. Po jejím skončení zahájila v roce 1919 již československá Zemská komise přípravné práce, jejichž výsledkem byly dvě varianty další výstavby přehrad. První zahrnovala retenční vodní nádrž u Křižanovic a špičkovou vodní elektrárnu v oblasti Práčova, také s vyrovnávací vodní nádrží Svídnice. Druhé řešení nabízelo přehradní hráz v úzkém údolí pod Sečí se špičkovou vodní elektrárnou a vyrovnávací vodní nádrží Padrty. \n\nFinanční náročnost několika rozsáhlých vodních staveb způsobila, že Zemská komise navrhla nejprve využít morfologicky výhodného hlubokého údolí pod Sečí pro výstavbu vodní nádrže s energetickým využitím, další vodní díla řešit v budoucnu. Projektová příprava údolní přehrady u Seče byla k dispozici v roce 1922 a ve stejném roce vydáno vodoprávní povolení. Návrh počítal s gravitační obloukovou zděnou přehradní hrází vybudovanou z lomového kamene a bezpečnostním přelivem, projekt vypracovala firma Ctibor a spol.\n\nV roce 1922 zahájena stavba silniční komunikace od Seče k budoucí přehradě, dnes silnice II/343 mezi městy Seč a Svratka. V roce 1923 vydáno stavební povolení pro stavbu vodního díla a vybrána firma podnikatelství staveb Ing. Vendelín Dvořák z Pardubic. Slavnostní zahájení stavby proběhlo 15. září 1924 umístěním pamětní desky u tzv. Vildštejnské skály (skalní výstup nad levým břehem Chrudimky s hradní zříceninou Vildštejn). Stavba byla rozdělena do několika etap, v první se vybudoval bezpečnostní přeliv a spadiště s přemostěním, pro hrázného přehrady také objekt, jehož autorem je architekt Adolf Brzotický (1888–1956).\n\nPod Vildštejnskou skálou byl proražen tunel pro silnici od Seče, pokračující po přehradní hrázi ve směru na Proseč. Pro dopravu kamene na stavbu přehrady z lomu u Libkova vybudována lanová dráha 10 km dlouhá a na ni zavěšeno 90 nákladních vozíků, od listopadu 1928 denně přepravily 120 m³ kamene. V květnu 1929 založena stavba přehradní hráze, celkem použito 75 000 m³ kameniva, převážně žulových kvádrů a také například 1 450 vagonů cementu a 3 000 vagonů písku.\n\nV průběhu stavby v roce 1932 stavební firma vyhlásila úpadek a výstavbu převzala stavební akciová společnost Nekvasil z Prahy. Strojní zařízení přehrady realizovala akciová společnost Škoda, Plzeň. V prosinci 1935 vodní dílo dokončeno. Dodatečně postavena sypaná ochranná hráz u Horní Vsi (součást města Seč) v obavě před přelitím vody z přehradního jezera do koryta Počáteckého potoka a v roce 1938 provedena po průtoku velké vody rekonstrukce bezpečnostního přelivu a kaskády.\n\nEnergetická část vodního díla projektována samostatně, v roce 1931 navržena dvě řešení, jedno s umístěním špičkové vodní elektrárny pod přehradní hrází a vyrovnávací vodní nádrží před ohybem řeky pod Markovou skálou (následně zamítnuto) a druhé s vodní elektrárnou za ohybem koryta řeky pod Markovou skálou a s hrází vyrovnávací nádrže pod vrcholem Na skalici (521 m) v říčním km 47,9 (současné umístění, vodní nádrž Padrty).\n\nV letech 1933–1939 probíhalo jednání o výkupu pozemků pro vyrovnávací nádrž Padrty, v roce 1940 stavba zahájena, původní projekt byl v průběhu stavby přepracován. Pro elektrárenský přivaděč, z důvodu nestabilního podloží nad levým břehem koryta Chrudimky, sestaveno v letech 1941–1943 unikátní dřevěné potrubí o celkové délce 854,3 m a průměru 2 m, zhotoveno z modřínových dýh 8 cm silných a stažených ocelovou obručí na každých 12 cm délky potrubí.\n\nStavby a montáž strojírenského zařízení pro energetické využití vodního díla byly realizované v letech 1940–1946, v průběhu II. světové války byly na určitou dobu přerušeny. V roce 1947 dokončeny a uvedena do provozu špičková vodní elektrárna ve vzdálenosti 1,2 km pod vodní nádrží na levém břehu řeky v lokalitě Na Bělidle (s místním názvem Na plajchu, město Seč). Použita byla Francisova turbína s instalovaným výkonem 3,04 MW.\n\nV letech 1950–1952 výstavba ochranné betonové zdi v délce 39 m a výšce 31,5 m vlevo od přehradní hráze proti působení vody na skalní vyvýšeninu (Vildštejn) a v roce 1954 bylo jílové utěsnění přelivu z návodní strany přehrady nahrazeno rovněž betonovou zdí.\n\nV roce 1962 byla vodní nádrž zařazena mezi vodní zdroje pro vodárenské účely a vybudováno odběrné potrubí do úpravny vody Seč, také s možností dotovaného průtoku 0,17 m³/s do vodní nádrže Křižanovice – Práčov pro úpravnu vody Monako (Slatiňany).\n\nV letech 1986–1989 dřevěné potrubí elektrárenského přivaděče postupně rekonstruováno a v roce 2010 nahrazeno potrubím ocelovým.\n\n\n\n\n\n\n\n\n\n\n\n\n"}
{"id": "146620", "url": "https://cs.wikipedia.org/wiki?curid=146620", "title": "Zimní olympijské hry 1998", "text": "Zimní olympijské hry 1998\n\nZimní olympijské hry 1998 se odehrávaly v japonském Naganu. Právo pořadatelství získali Japonci na zasedání Mezinárodního olympijského výboru v Birminghamu 15. června 1991, protikandidáty byli Salt Lake City (USA), Östersund (Švédsko), Jaca (Španělsko) a Aosta (Itálie). Nagano je dosud nejjižněji ležící město, které kdy pořádalo zimní olympiádu. Hry byly poznamenány nepřízní počasí: sněžení a mrznoucí déšť si vynutily odložení řady závodů v alpském lyžování, došlo i ke slabému zemětřesení.\n\nOlympiády se zúčastnilo 72 zemí, z toho pět poprvé v historii: Ázerbájdžán, Keňa, Makedonie, Uruguay a Venezuela. Dvacet čtyři zemí získalo medaili, z toho patnáct alespoň jednu zlatou. Dánsko získalo díky družstvu curlerek svoji dosud jedinou medaili ze zimní olympiády.\n\n\nOlympijskou premiéru měl v Naganu snowboarding, ženský lední hokej a curling (ten se na hrách objevil jako ukázkový sport v letech 1924, 1932, 1988 a 1992, turnaj v roce 1924 byl dodatečně v roce 2006 uznán jako oficiální). Historicky prvním snowboardovým olympijským vítězem se stal Kanaďan Ross Rebagliati, který byl tři dny po soutěži diskvalifikován kvůli pozitivnímu testu na marihuanu. Po odvolání se zjistilo, že marihuana není na seznamu zakázaných látek MOV a zlatá medaile byla Rebagliatimu vrácena.\n\nAsi nejatraktivnější částí her byl hokejový turnaj, neboť se (po dlouhé řadě neúspěšných pokusů z předchozích let) podařilo vyjednat přerušení severoamerické NHL, aby na zimních olympijských hrách mohli startovat i hráči z této soutěže. Vítězství českého týmu v tomto turnaji je považováno za jeden z největších úspěchů české hokejové historie.\n\n\nČeský hokejový tým porazil v základních skupinách Finsko 3:0, Kazachstán 8:2 a byl poražen Ruskem 1:2. Ve čtvrtfinále vyhrál nad USA 4:1 a nad Kanadou v semifinále 2:1 na nájezdy. V hokejovém finále 22. února 1998 porazil český tým výběr Ruska 1:0, gólem Petra Svobody.\n\n"}
{"id": "146622", "url": "https://cs.wikipedia.org/wiki?curid=146622", "title": "Hamiltony", "text": "Hamiltony\n\nHamiltony jsou vesnice, součást města Vyškov. Původně náležely k panství vyškovskému, nejstarší zdejší pozemkové knihy jsou z roku 1764. Původní název vsi, používaný do roku 1784, byl \"Hamiltonky\". Jsou bývalou osadou městečka Dědice.\n\nOsada leží v úzkém údolí Velké Hané, severním směrem od Vyškova. Na území osady se nachází zřícenina hrádku Dědice, (lokalizovaná naproti kaple \"Strachotínka\" na vysokém valu) a pseudogotická kaple sv. Cyrila a Metoděje z roku 1871 (základní kámen položen 5. července), nazývaná lidově \"Strachotínka\" (podle staročeské verze Metodějova jména \"Strachota\"). Stojí nad pramenem, z kterého údajně křtili věrozvěsti Cyril a Metoděj.\n\nSlavnost v roce 1871 byla uspořádána P. Františkem Pavlíkem. Čtyřspřeží řídil na jeho přání dědický mlynář a poslanec Moravského zemského sněmu Alois Kleveta. Kaple sv. Cyrila a Metoděje byla postavena později.\n\nNázev osady je odvozen od jména olomouckého biskupa a hraběte Maxmiliána z Hamiltonu (1761-1776), za něhož byla ves založena. Na mapě 1. vojenského mapování prováděného v 80. letech 18. století je vidět nepojmenovaný zárodek vsi. V polovině 19. století bylo místo označováno jako Hamilton, které se dále změnilo na Hamiltony. Hamiltony byly stejně jako Pazderna osadou městečka Dědic. V roce 1941 se staly osadou obce Vyškov. Po rozluce v roce 1945 byly obcí až do roku 1949, kdy se opět staly osadou obce Vyškov.\n\nKaždý rok se zde 5. července koná církevní pouť. Pravidelně zde řečnil bývalý dražovský farář a poslanec dr. A. C. Stojan, pozdější arcibiskup olomoucký.\n\nVývoj počtu obyvatel za celou obec i za její jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nHamiltony jsou přidruženy k římskokatolické farnosti Vyškov-Dědice. Ta je součástí Vyškovského děkanátu Olomoucké arcidiecéze v Moravské provincii. Území zdejší farnosti zahrnuje nejen oblast samotné obce, ale i dědické osady Pazderny, Lhoty, Opatovic, Radslavic a Radslaviček. Hlavním duchovním stánkem farnosti je Kostel Nejsvětější Trojice v centru obce Dědice. Místním farářem a administrátorem excurendo je od července 2010 ThLic. ICLic. František Cinciala.\n\n\n"}
{"id": "146639", "url": "https://cs.wikipedia.org/wiki?curid=146639", "title": "Memory Stick", "text": "Memory Stick\n\nMemory Stick je v informatice označení pro vyjímatelnou paměťovou kartu typu flash, kterou vyrábí od října 1998 firma Sony. Verze \"Memory Stick PRO\" zvyšuje úložnou kapacitu i přenosové rychlosti dat. Verze \"Memory Stick Duo\" je zmenšená verze (včetně PRO Duo) a \"Memory Stick Micro\" (M2) je ještě menší. Od prosince 2006 je vyráběna vysokorychlostní varianta \"Memory Stick PRO-HG\", která je používána ve videokamerách s vysokým rozlišením (HD).\n\nV říjnu 1998 byl představen původní Memory Stick v kapacitách až do 128 MB a sub-verze Memory Stick Select, která dovolila dvě banky o kapacitě 128 MB volitelné posuvný přepínačem (v podstatě dvě karty v jedné). Největší kapacita paměti Memory Stick je v současnosti 32 GB. Podle Sony má Memory Stick PRO maximální teoretickou velikost 2 TB.\n\nOd ledna 2010 se zdá, že Sony začíná kombinovat podporu SD/SDHC a Memory Stick formátů ve svých produktech. Ve všech digitálních fotoaparátech a videokamerách Sony oznámených na „Consumer Electronics Show 2010“ lze použít SD a SDHC karty, stejně jako Memory Stick. Navíc Sony vydává vlastní řady SD karty. Mnoho lidí tvrdí, že tato možnost je konec války mezi formáty Memory Stick a SD. Sony ale neopouští svůj formát, ve skutečnosti bude pokračovat ve vývoji formátu pro dohlednou budoucnost.\n\nObvykle jsou Memory Stick používány jako paměťová média pro přenosné zařízení, ve formě, která může být snadno odstraněna pro přístup pomocí osobního počítače. Například digitální fotoaparáty Sony používají Memory Stick pro ukládání obrázkových souborů. Se čtečkou paměťových karet schopných číst Memory Stick si uživatel může kopírovat snímky pořízené digitálním fotoaparátem Sony do počítače. Sony typicky zahrnuje hardware pro čtení Memory Stick karet do spotřebitelských zařízení, jako jsou digitální fotoaparáty, digitální hudební přehrávače, PDA, mobilní telefony, řada přenosných počítačů VAIO, a PlayStation Portable.\n\nZvláštní Memory Stick může být vložen do robotického mazlíčka Sony AIBO, s cílem umožnit použití Aiboware-software určeného pro použití na AIBO. Karty obsahují kopírovací ochranný mechanismus používaný roboty, který umožňuje uživatelům psát programy, které jsou označovány jako programovatelné nebo programovací. Jsou k dispozici pouze ve verzích 8 MB a 16 MB.\n\nMemory Stick zahrnují širokou škálu formátů, včetně tří různých form-faktorů.\n\nPůvodní Memory Stick je přibližně veliký a tlustý jako žvýkačka. Ten byl dostupný ve velikostech od 4 do 128 MB. Původní Memory Stick se již nevyrábí.\n\nV reakci na omezený úložný prostor původního Memory Stick, Sony představilo Memory Stick Select. Memory Stick Select byly dva samostatné oddíly o velikostech 128 MB, mezi kterými by uživatel mohl přepínat pomocí fyzického přepínač na kartě. Toto řešení bylo poměrně nepopulární, ale dalo to uživatelům starších zařízení Memory Stick větší kapacitu. Jeho velikost byla stále stejná jako původní Memory Stick.\n\nMemory Stick PRO, představený v roce 2003 jako společná snaha mezi Sony a SanDisk, byl dlouhodobější řešení problému prostoru. Většina zařízení, která používají originální Memory Sticks podporují původní i PRO Memory Stick, protože oba formáty mají identické form-faktory. Některé čtečky, které nebyly kompatibilní, mohly být aktualizovány na Memory Stick PRO pomocí aktualizace firmwaru. Memory Stick PRO mají nepatrně vyšší přenosovou rychlost a maximální teoretickou kapacitu 32 GB, i když kapacity vyšší než 4 GB jsou k dispozici pouze v PRO Duo form-faktoru. Klady rychlých (Hight Speed) Memory Stick jsou k dispozici a novější zařízení podporují tento režim High Speed, což umožňuje rychlejší přenos souborů. Všechny karty Memory Stick PRO větší než 1 GB podporují tento režim High Speed a High Speed Memory Stick Pro jsou zpětně kompatibilní se zařízeními, která nepodporují režim High Speed. Vysoko kapacitní paměťové karty, jako jsou 4 GB jsou dražší ve srovnání s jinými typy flash paměti, jako jsou karty SD a CompactFlash. Maximální dostupná kapacita je 1 GB.\n\nMemory Stick Duo byl vyvinut jako reakce na potřebu Sony na menší paměťové karty typu flash pro kapesní velikosti digitálních fotoaparátů, mobilních telefonů a PlayStation Portable. Ta je o něco menší než konkurenční Secure Digital (SD) formát a má zhruba dvě třetiny délky standardní Memory Stick, ale stojí více. Memory Stick Duo jsou k dispozici se stejnými vlastnostmi jako větší standardní karty Memory Stick a to s nebo bez High Speed režimu, a s nebo bez podpory MagicGate. Memory Stick PRO Duo nahradil Memory Stick Duo kvůli jeho 128MB omezení, ale má stále stejný form-factor jako Duo.\n\nJednoduchý adaptér umožňuje používat Memory Stick Duo v zařízeních určených pro původní Memory Stick form-factor.\n\nMemory Stick PRO Duo rychle nahradil Memory Stick Duo kvůli omezení 128 MB a pomalé přenosové rychlosti. Paměťová karta je používána většinou u mobilních telefonů, MP3/MP4 přehrávačů a dalších zařízení využívajících paměťové karty. Nejčastější velikosti karty jsou 32MB – 16GB. Mezi nejznámější výrobce patří Sony, Sandisk a Lexmark. Memory Stick PRO Duo jsou k dispozici ve všech variantách jako větší Memory Stick PRO, a to s nebo bez High Speed režimu a s nebo bez podpory MagicGate.\n\nV březnu 2008 Sony zahájilo prodej 16GB verze Memory Stick PRO Duo. Sony vydala 32GB verzi 21. srpna 2009. V roce 2009 Sony a SanDisk také oznámily společný vývoj rozšířeného formátu Memory Stick PRO pokusně nazvaného „Memory Stick PRO Format for Extended High Capacity“, který by rozšířil kapacitu na teoretickou maximální kapacitu 2 TB. Společnost Sony dokončila formát a vydala jeho specifikace pod novým názvem Memory Stick XC.\n\n11. prosince 2006, Sony spolu se SanDisk oznámili Memory Stick PRO-HG Duo. Zatímco pouze sériové a 4bitové paralelní rozhraní jsou podporovány ve formátu Memory Stick PRO, 8bitové paralelní rozhraní bylo přidáno do Memory Stick PRO-HG formátu. Také maximální frekvence rozhraní byla zvýšena z 40 MHz na 60 MHz. Díky těmto vylepšením je dosažena teoretická přenosová rychlost 480 Mbit/s (60 MB/s), což je třikrát více než u Memory Stick PRO.\n\nS pomocí společnosti SanDisk Sony vydala 6. února 2006 nový formát Memory Stick. Memory Stick Micro (M2) o velikosti 15×12,5×1,2 mm (zhruba čtvrt velikosti Duo) s kapacitami 64 MB, 128 MB, 256 MB, 512 MB, 1 GB, 2 GB, 4 GB, 8 GB, a 16 GB. Formát má teoretický limit 32 GB a maximální přenosovou rychlost 160 Mbit/s. Nicméně tak jako byl PRO Duo formát rozšířen přes sérii XC na Memory Stick Micro XC, byl rozšířen i formát Micro na Memory Stick Micro XC-HG a to s teoretickou maximální kapacitou 2 TB.\n\nM2 se dodává s adaptérem stejně jako Duo Stick, aby byla zajištěna kompatibilita s přístroji pro Memory Stick PRO. Nicméně ne všechna zařízení s PRO slotem jsou v souladu s kombinací M2/Adapter, např. firmware starších přístrojů nepodporuje vyšší kapacitu některých M2 karet. Jedním z příkladů je Sony Clie PDA, které nepodporuje karty větší než 2 GB.\n\nSpolečnost Sony 1. června 2009 oznámila, že s přechodem na karty microSD nebudou nové telefony Sony Ericsson karty M2 nadále podporovat.\n\nDne 7. ledna 2009 SanDisk a Sony oznámily formát Memory Stick XC (do té doby pracovně nazývaný „Memory Stick Format Series for Extended High Capacity“). Memory Stick XC má maximální kapacitu 2 TB, tj. 64× větší než Memory Stick PRO, která je omezena na 32 GB. XC série má stejný tvar jako PRO série a podporuje technologii ochrany obsahu MagicGate a funkci řízení přístupu jako série PRO. XC série využívá souborový systém exFAT, zatímco PRO série používá FAT (12/16/32). Maximální přenosové rychlosti 480 Mb/s (60 MB/s) je dosaženo díky 8bitovému paralelnímu přenosu dat.\n\n"}
{"id": "146640", "url": "https://cs.wikipedia.org/wiki?curid=146640", "title": "Dardanely", "text": "Dardanely\n\nDardanely ( , [Dardanellia], dříve známé jako Helléspont ( ) tedy „Hellénské moře“, v klasické literatuře různě nazýváno \"Hellespontium Pelagus\", \"Rectum Hellesponticum\" a \"Fretum Hellesponticum\"), je úzký průliv v severozápadním Turecku spojující Egejské a Marmarské moře a oddělující evropskou (poloostrov Gallipoli) a asijskou část Turecka.\nPrůliv je dlouhý 61 km a šířka kolísá mezi 1,2 až 6 km. Hloubka dosahuje v průměru 55 m a maximálně 82 m. Průliv je mezinárodní vodní cestou a prochází jím jediná námořní trasa spojující Černé a Středozemní moře. Největším městem na březích průlivu je Çanakkale. Jméno \"Dardanely\" pochází od Dardana, syna Dia a Elektry, resp. od řeckého starověkého města Dardania, které bylo podle něj pojmenováno.\n\nHérodotos tvrdí, že v roce cca 482 př. n. l. nechal perský král Xerxés I. (jeho otec byl Dareios) postavit v Abydu dva mosty přes celou šíři Helléspontu, aby jeho velká armáda 5 milionů mužů (většina historiků dnes uvádí číslo 250 000 mužů, ačkoliv druhá škola myšlení dává Hérodotovým záznamům větší důvěru a uvádí 400 000) mohla přejít z Persie do Řecka. Toto překročení bylo zmíněno v Aischylově tragédii \"Peršané\" jako příčina božského zásahu proti Xerxovi.\n\nHelléspont byl také masou vody, kterou Leander překročil, aby se setkal se svou milenkou Héró. Lord Byron a Richard Halliburton přeplavali Helléspont na ukázku své klasické znalosti a sportovní zdatnosti.\n\nPodle Hérodota byly oba mosty Peršanů zničeny bouří a Xerxés nechal všechny, kdo byli za mosty zodpovědní, popravit stětím hlavy. Samotný průliv pak byl zbičován. Hérodotovy \"Dějiny\" detailně popisují Xerxovu stavbu a překročení mostů. Xerxés prý vhodil do průlivu pouta, dal mu tři sta ran bičem a pálil jej žhavými železy, zatímco vojáci na vodu křičeli.\n\nHérodotos tento čin okomentoval jako „vysoce opovážlivý způsob, jak oslovit Helléspont“, ale pro Xerxa prý nebyl v žádném případě atypický.\n\nNakonec vnikajícím vojskům pomohl s překročením průlivu Makedonec Harpalos, který nechal svázat lodě příděmi proti proudu a poskytl dvě náhradní kotvy.\n\n"}
{"id": "146643", "url": "https://cs.wikipedia.org/wiki?curid=146643", "title": "Charles Richter", "text": "Charles Richter\n\nCharles Francis Richter [riktr] (26. dubna 1900 – 30. září 1985) byl americký seismolog.\n\nNarodil se v Hamiltonu v Ohiu, nejznámější je jako tvůrce Richterovy stupnice, pomocí které se měří magnitudo zemětřesení, a kterou vynalezl roku 1935 ve spolupráci s Benem Gutenbergem, oba dva pracovali na Kalifornském technologickém institutu. \n\nRichterovi je připisován známý citát „\"logaritmy jsou nástrojem ďábla\"“. \n\nRichter byl nudista, jeho manželka s nudismem ale nesouhlasila, v důsledku čehož se s ním rozvedla a přestěhovala do Francie.\n\n\n"}
{"id": "146645", "url": "https://cs.wikipedia.org/wiki?curid=146645", "title": "Paňdžábská hudba", "text": "Paňdžábská hudba\n\nPaňdžáb je oblast v jihovýchodní Asii, vyznačující se zvláštním stylem hudby. Tato oblast je v hudebních souvislostech nejlépe známa jako domov tance bhangra, živého lidového tance, který je ve své elektronické formě velmi známý mezi komunitami přistěhovalců z Paňdžábu ve Velké Británii a ve Spojených státech. K dalším známým tancům patří giddha, tanec provozovaný paňdžábskými ženami.\n\nPaňdžábská lidová hudba je velmi rytmická a vysoce různorodá. V západních oblastech Paňdžábu se vyskytují známé styly dhoola a mahyia, zatímco na východě je nejčastější styl boli. Neoddělitelnou součástí paňdžábské hudby je zpěv, z hudebních nástrojů jsou nejvýznamnější tyto: bubnu podobný nástroj dhom, jednostrunný tumbi, malý bubínek dhad sarangi, dechová algoza či jednostrunná ektara.\n\n"}
{"id": "146648", "url": "https://cs.wikipedia.org/wiki?curid=146648", "title": "Geometrické zobrazení", "text": "Geometrické zobrazení\n\nGeometrické zobrazení je zobrazení, které každému bodu formula_1 útvaru formula_2 přiřazuje právě jeden bod formula_3 útvaru formula_4.\n\nBod formula_1 je tzv. \"vzor\" a bod formula_3 se označuje jako \"obraz\".\n\nPodle toho, které vlastnosti se při geometrickém zobrazení zachovávají a které se mění, lze geometrická zobrazení rozdělit na:\n\n\nGeometrická zobrazení lze rozdělit podle dimenze transformovaného prostoru a podle toho, zda vzor i obraz mají stejnou dimenzi.\n\n\n\nPokud pro nějakou dvojici bodů formula_7 platí formula_8, pak bod formula_1 označujeme jako samodružný. Jestliže platí formula_10, pak útvar formula_2 označíme jako samodružný (invariantní).\n\nMáme-li dva body formula_12, pro které při daném zobrazení platí, že bod formula_13 je obrazem bodu formula_1 a současně je bod formula_1 obrazem bodu formula_13, pak říkáme, že body formula_12 tvoří involutorní dvojici.\n\nZobrazení, které není identita a při kterém každý bod patří involutorní dvojici, nazýváme involutorním zobrazením (involucí).\n\nOpakovaná involuce (tedy složená sama se sebou) dává identitu. Příkladem jsou souměrnosti v (euklidovské) rovině a prostoru, např. zrcadlení.\n\n"}
{"id": "146654", "url": "https://cs.wikipedia.org/wiki?curid=146654", "title": "Netolice (rozcestník)", "text": "Netolice (rozcestník)\n\nNázev Netolice má více sídel:\n\n"}
{"id": "146655", "url": "https://cs.wikipedia.org/wiki?curid=146655", "title": "Sidney Altman", "text": "Sidney Altman\n\nSidney Altman (* 7. května 1939 Montreal) je kanadský chemik. V roce 1989 společně s Thomesem Cechem obdržel Nobelovu cenu za nalezení katalytické aktivity ribonukleové kyseliny (tedy tzv. ribozymů). V současné době je profesorem molekulární, buněčné a vývojové biologie a chemie na Yaleské univerzitě.\n\nBakalářská studia fyziky absolvoval na Massachusettském technologickém institutu (MIT) v roce 1960, fyziku dále studoval na Kolumbijské univerzitě v New York City a doktorandská studia biofyziky završil v roce 1967 na University of Colorado at Boulder.\n\nVětšina molekul RNA se nachází v buňkách syntetizována ve formě prekurzorů, to jest delších molekul, z nichž funkční molekuly RNA vzniknou zkrácením. A právě tento pochod zkoumali Cech a Altman. Cech se svými kolegy zkoumal maturaci RNA a jako první se jim podařilo dokázat, že vystřižení úseku RNA z prekurzoru je katalyzováno samotným prekurzorem – tedy molekulou RNA, nikoli proteinem. Altmanovi se podařilo ukázat, že enzym zodpovědný za zkrácení molekul RNA, nazývaný ribonukleáza P, se skládá ze dvou částí – proteinu a RNA, a že obě součásti musejí být ke správné funkci enzymu. Za nějakou dobu také Altman a jeho spolupracovníci prokázali enzymovou aktivitu té součásti ribonukleázy P, jež je tvořena molekulou RNA.\n"}
{"id": "146661", "url": "https://cs.wikipedia.org/wiki?curid=146661", "title": "Posunutí (geometrie)", "text": "Posunutí (geometrie)\n\nV geometrii představuje posunutí (translace) geometrické zobrazení v afinnním prostoru, které je charakterizováno tím, že každý bod se zobrazí na bod posunutý o stejný vektor, tzv. vektor posunutí, který posunutí jednoznačně určuje.\n\nPosunutí v euklidovském prostoru se řadí mezi shodná zobrazení. Posunutí lze aplikovat na celý prostor nebo na vybrané geometrické útvary. Tvar a velikost jednotlivých geometrických útvarů se při posunutí nemění.\n\n"}
{"id": "146669", "url": "https://cs.wikipedia.org/wiki?curid=146669", "title": "Hrobka", "text": "Hrobka\n\nHrobka je stavební konstrukce, určená pro uložení ostatků zesnulého či zesnulých. Nezáleží na tom, zda zemřelý byl pohřben v rakvi nebo šlo o pohřeb žehem a do hrobky se uloží jen urna s popelem. \n\nHrobka je pojem širokého významu. V historické době se jí zpravidla rozumí zděná konstrukce, která má podzemní a nadzemní část. \n\n\n\"Kaplová či kupolová hrobka\" je malá zděná budova, krytá věží, kupolí či sedlovou střechou, s okénkem a dveřmi či brankou, nebo síň uzavřená mříží. Stojí na hřbitově, nebo je součástí hřbitovní kaple na hřbitově nebo mimo hřbitov. Jde o architektonicky významný objekt, exteriér i interiér mívá plasticky zdobený. Na hrobky se specializovali někteří renomovaní architekti jako například Antonín Wiehl. Rozměry hrobky závisí na společnském postavení a finanční situaci stavebníka, jak dosvědčují pyramidy egyptských faraónů, mauzolea vládců či kaple vůdčích rodů aristokracie. Šlechtická hrobka byla často vysvěcena na chrám nebo byla s chrámem spojena jako hřbitovní kaple, často byly hrobky v podzemí chrámů jako samostatná krypta (například rodiny Lichtenštejnů ve Vranově nad Dyjí. Například Schwarzenberská hrobka v Třeboni je patrovým chrámem, podobně jako Šporkova hrobka v Kuksu, která přiléhá k hospitalu, nebo Šternberská hrobka v Zásmukách.\n\nHrobka je zmiňována na několika místech v Bibli, je obvyklá v křesťanské, židovské a částečně také islámské tradici pohřbívání, pochází patrně ze staroegyptské kultury, v níž byla mrtvá těla mumifikována a uchovávána výhradně v hrobkách – hrobky byly monumentální výstavné budovy, hrobkami faraonů byly pyramidy. V biblickém a raně historickém období byly obvyklé skalní hrobkyː takovou hrobku tvoří jeskyně se vchodem krytým balvanem (např. hrobka Ježíše Krista v údolí Jeruzaléma) nebo hrobka vytesaná do skály. \n\nSoučasné předpisy pro pohřbívání v České republice stanoví \"Zákon o pohřebnictví\". Výstavba nových hrobek není obvyklá. Většinou se využívají starší prodejné či dříve opuštěné hrobky, které si kupují movité rodiny, například to je hrobka Stanislava Grosse nebo rodiny Františka Janečka na Vyšehradském hřbitově v Praze. Naproti tomu v zemích anglosaské tradice či v islámských zemích jsou dodnes monumentální hrobky časté. \n\nZatímco v hrobě je rakev se zemřelým nebo urna uložena do zeminy, v hrobce je podzemní část vyzděna. V této prostoře jsou místa, kam jsou rakve uloženy.. \n\nV kopaném hrobě se rakev rozpadne dříve než v hrobce. Délka zachování ostatků závisí na třech faktorechː na materiálu rakve, druhu zeminy a na klimatických poměrech (hlavně vlhkosti), u hrobek mohou být větrací okénka. Rakve z dubu, palisandru, ebenu, guajaku či dalších tvrdých dřev s hustým pletivem konzervují nejlépe, ve smrkové rakvi se tělo rozpadne zhruba po dvaceti letech. Bez rakve v mokré hlíně trvá rozklad organických částí těla zhruba deset let, proto se dříve u běžných hrobů na českých městských hřbitovech praktikovaly desetileté turnusy. Poté se ostatky vykopaly a kosti uložily do kostnice, jak je prezentováno například v kostnici farního kostela sv. Jakuba v Brně. Ostatky z hrobů v písčité půdě v subtropickém nebo v tropickém klimatickém pásmu drží mnohem déle.\n\n\n"}
{"id": "146671", "url": "https://cs.wikipedia.org/wiki?curid=146671", "title": "Otočení", "text": "Otočení\n\nV geometrii představuje otočení neboli rotace v eukleidovské rovině geometrické zobrazení, které je charakterizováno tím, že spojnice všech bodů s pevně zvoleným bodem, tzn. \"středem otočení\", se změní o stejný úhel a vzdálenost bodů od středu otáčení zůstává nezměněna.\n\nOtočení v rovině kolem středu formula_1 o (orientovaný) úhel formula_2 je tedy takové shodné zobrazení, při kterém je obrazem bodu formula_3 bod formula_4, pro který platí formula_5 a velikost úhlu formula_6 je formula_2. Obrazem středu otočení formula_1 je opět bod formula_1.\n\nPodobně se dá definovat rotace v třírozměrném prostoru jako otočení kolem jisté osy o pevný úhel.\nTvar a velikost jednotlivých geometrických útvarů se při otočení nemění. Při otočení se také nemění dimenze otáčeného geometrického útvaru.\n\nOtočení se řadí mezi shodná zobrazení.\n\nRotace v dvourozměrné Eukleidově rovině kolem počátku souřadnic o úhel formula_2 je dána vztahy\nČárkované souřadnice formula_13 jsou souřadnice otočeného bodu, který měl před otočením souřadnice formula_14.\nPodobně rotace v třírozměrném Eukleidově prostoru o úhel formula_2 kolem osy formula_16 je dáno vztahem\n\nObecná rotace v prostoru se dá zapsat ve vektorovém tvaru formula_20\nkde formula_21 je ortogonální matice.\n\nMatice rotace kolem osy formula_22, kde formula_23, o úhel formula_2 je\nkde formula_26 jednotkovou matici řádu tři.\nMnožina všech takových matic tvoří speciální ortogonální grupu formula_27.\n\nNěkdy se předpokládá, že se objekty v prostoru nezměnily, ale otočil se \"pozorovatel\", což odpovídá změně souřadnic. Změna souřadnic, která je dána stejným vzorcem jako rotace v prostoru, se nazývá rotace souřadnic, anebo ortogonální transformace souřadnic. Pokud formula_28 jsou staré souřadnice a formula_29 nové souřadnice nějakého bodu nebo vektoru které vznikly rotací, pak platí \nRotace souřadnic o úhel formula_31 kolem nějaké osy je dáno stejným vzorcem jako geometrická rotace prostoru kolem stejné osy o opačný úhel.\n\n"}
{"id": "146673", "url": "https://cs.wikipedia.org/wiki?curid=146673", "title": "Kliková hřídel", "text": "Kliková hřídel\n\nKliková hřídel je technická součástka zařízení, sloužící k přeměně přímočarého vratného pohybu na rotační nebo naopak. Je to základní součást většiny pístových motorů a pístových čerpadel.\n\nJe složena z krátkých, válcových čepů, navzájem pevně spojených rameny. Čepy, umístěné v ose otáčení hřídele se nazývají osové. Čepy, které jsou vůči této ose vyoseny, se nazývají klikové nebo ojniční. Na ojniční čepy se nasazují ojnice, proto ten název.\n\nPřesazení čepů můžou být realizována v jedné rovině u plochého klikového hřídele, nebo ve více rovinách u prostorového klikového hřídele.\n\nKonstrukci a výrobní postup konkrétního klikového hřídele ovlivňují:\n\nKlikový hřídel může být vyroben z jednoho kusu materiálu odléváním nebo zápustkovým kováním s následným třískovým obráběním čepů. Takové řešení se používá pro menší pístové stroje.\n\nPro větší stroje se používá \"montovaný hřídel\" z jednotlivých, zvlášť vyrobených částí. Jednotlivé části mohou být vyrobeny odléváním, ručním nebo zápustkovým kováním, lisováním a třískovým obráběním. Části jsou vzájemně spojeny zalisováním, svařením nebo šrouby.\n\nPro rychloběžné stroje (např. spalovací motor) obsahuje klikový hřídel navíc protizávaží naproti čepu ojnice, které slouží k dynamickému vyvážení setrvačných rotačních sil, případně i části posuvných hmot pístové skupiny (píst, ojnice, pístní čep, pístní kroužky). Kliková hřídel může být také ze stejných důvodů vyvažována jinou hřídelí, která má opačný směr otáčení. Toto řešení není třeba používat u víceválcových motorů (od tří válců výše) jejichž kliková křídel je dynamicky ideálně vyvážena.\n\nSoučástí konstrukčního řešení klikového hřídele jsou většinou i vnitřní kanálky, které slouží na rozvod motorového oleje pro mazání ložisek hřídele a případné chlazení pístové skupiny. Ložiska se často používají kluzná ložiska, protože jsou trvanlivá a montáž kuličkových ložisek na klikovou hřídel je navíc obtížná či nemožná. Kluzná ložiska však vyžadují dobré mazání, proto se u malých vozidlových dvoudobých motorů s plněním z klikové skříně, které se mažou olejem přidávaným do paliva, používají valivá ložiska, která jsou méně citlivá na horší mazání.\n\nKlikový hřídel je během práce namáhán hlavně těmito silami a momenty:\n\nKlikové hřídele méně namáhaných strojů jsou vyráběné z konstrukčních nebo ušlechtilých uhlíkových ocelí s pevností v tahu 500 až 700 MPa.\nPro vysokozatížené hřídele se používá ušlechtilá ocel s pevností v tahu nad 1000 MPa.\nOdlévané hřídele se vyrábějí z šedé, legované, očkované, tvárné nebo temperované litiny.\n\n\n"}
{"id": "146677", "url": "https://cs.wikipedia.org/wiki?curid=146677", "title": "Pavel Liška", "text": "Pavel Liška\n\nPavel Liška (* 29. ledna 1972 Liberec) je český divadelní a filmový herec. Vystudoval JAMU v Brně. Účinkoval v brněnském HaDivadle i v Národním divadle (např. hlavní role \"Romea\" v Shakespearově hře \"Romeo a Julie)\". Jeho první filmovou rolí byl \"František\" v Gedeonově \"Návratu idiota\".\n\nV letech 2002–2013 byla jeho manželkou dcera politického aktivisty Johna Boka, tanečnice a herečka Kristýna Boková (nar. 1981). V roce 2005 se jim narodil syn Šimon Samuel. V současnosti je jeho partnerkou herečka a zpěvačka Barbora Poláková, se kterou má dvě děti. \n\n\n"}
{"id": "146678", "url": "https://cs.wikipedia.org/wiki?curid=146678", "title": "Deák Ferenc tér", "text": "Deák Ferenc tér\n\nDeák Ferenc tér je významné náměstí v centru Budapešti. Pojmenováno je po Ferenci Deákovi, důležitém maďarském státníkovi z 19. století.\n\nNáměstí se rozkládá v samém centru města, na křižovatce mnohých důležitých frekventovaných tříd. Je to významný dopravní uzel; vedou sem desítky linek autobusů, linky tramvajové a kříží se zde všechny tři linky metra ve stejnojmenné stanici. Náměstí je relativně rozlehlé, jeho velká část je upravena jako sady, v severní části se nachází moderní fontána.\n\n"}
{"id": "146680", "url": "https://cs.wikipedia.org/wiki?curid=146680", "title": "Močovod", "text": "Močovod\n\nMočovod (lat. ', gr. ') je párový trubicový orgán vycházející z pánvičky ledvinné (') a ústící do močového měchýře (') Má podobu tenké trubice vystlané sliznicí, jejíž funkcí je dopravovat moč, která neustále vzniká v ledvinách, do močového měchýře, kde je shromažďována.\n\nMočovody dospělého člověka jsou dlouhé 25 - 30 cm. Močovod nálevkovitě nasedá na ledvinnou pánvičku, z vnitřní strany opouští ledvinu a probíhá retroperitoneálně , přiložený na přední ploše velkého bedrovce ('), směrem dolů jako '. Břišní část močovodu je 13 - 15 cm dlouhá.\n\nNa vstupu do malé pánve přechází přes velké kyčelní cévy, na úrovni trnu sedací kosti se močovod na svém průběhu začíná stáčet směrem dopředu, dolů a ke střední čáře (mediálně) směrem k močovému měchýři. Pánevní část močovodu, ', je přibližně stejně dlouhá jako jeho břišní část. Před svým vyústěním močovody probíhají šikmo shora dolů skrze stěnu močového měchýře jako , tento úsek je asi 2 cm dlouhý. Nakonec ústí do oblasti zvané trigonum v močovém měchýři otvorem '.\n\nPrůměr močovodu je přibližně 4 - 5 mm, ale na svém průběhu má každý močovod tři fyziologická zúžení, kde jeho průsvit klesá na 3 - 4 mm: první je na výstupu močovodu z pánvičky ledvinné, tzv. \"\", druhé se nachází na přechodu cév při vstupu močovodu do pánevní dutiny a třetí místo zúžení je při průchodu stěnou močového měchýře.\n\nPravý močovod je při výstupu z ledviny obvykle překryt sestupnou částí dvanáctníku a při svém průběhu leží napravo od dolní duté žíly. Sestupuje při vnějším okraji pravého velkého bedrovce - mezi břišní částí močovodu a tímto svalem se nachází pouze svalová povázka, případně šlacha malého bedrovce a smíšený nerv \"n.genitofemoralis\". Kříží ho tři páry velkých cév vycházejících z břišní aorty a dolní duté žíly: (\"a. et v. colica dextra, a. et. v. ileocolica\") a přibližně v polovině břišního úseku i cévy pohlavní (\"a. et. v. testicularis/ovarica\"), z přední strany je pokrytý pobřišnicí.\n\nV malé pánvi pravý močovod nejprve probíhá při boční stěně pánevní dutiny, před tepnou \"a. hypogastrica\" a mediálně vzhledem k dalšímu smíšenému nervu zvanému n. obturatorius a tepnám vyživujícím orgány pánve a svaly stehna, jmenovitě a. obturatoria, a. vesicalis inferior, střední konečníková tepna (') a pupečníková tepna ('), jejíž zbytek u dospělého člověka vysílá větve k močovému měchýři jako '. Jak se močovod dále stáčí směrem ke středu ke stěně močového měchýře, u muže prochází po horním konci příslušného semenného váčku a kříží se s chámovodem a cévami semenného provazce. U ženy tvoří močovod přední hranici jamky, ve které je uložen vaječník (tzv. '), dále močovod pokračuje rovnoběžně s boční plochou děložního krčku a horní části pochvy, přičemž na počátku tohoto úseku je 2,5 cm dlouhá část doprovázena ještě děložní tepnou \", která následně kříží močovod a zabíhá do širokého děložního vazu.\n\nLevý močovod sestupuje po vnějším okraji levého velkého bedrovce, kříží ho pohlavní cévy a a. colica sinistra, před svým vstupem do pánve probíhá za esovitou kličkou tlustého střeva a jejím závěsem a dále má podobný průběh jako močovod na pravé straně. Je-li močový měchýř naplněný, nachází se ústí obou močovodů asi 5 cm od sebe, u prázdného, kontrahovaného měchýře se jejich vzdálenost zkracuje zhruba na polovinu.\n\nMočovody stejného původu a podobné stavby jako má člověk jsou vlastní všem blanatým obratlovcům. U savců se močovody liší jen délkou a tloušťkou, která odpovídá druhové příslušnosti. U středně velkého psa (cca 15 kg) jsou asi 10 - 15 cm dlouhé a 5 mm široké, u koně nebo skotu dosahují délky 40 - 80 cm a tloušťky 5 - 10 mm. U ptáků a plazů močovody ústí do kloaky, u ptáků obvykle do jejího úseku zvaného urodeum.\n\nMočovod je tlustostěnná trubice s dutinou, která má na průřezu hvězdicovitý tvar. Stěna se skládá ze tří vrstev:\n\nTransport moči močovodem není pasivní proces - je zajišťován stahy svalové vrstvy močovodu. Ta je řízena intramurální nervovou pletení, přičemž v horní části močovodu se nacházejí pacemakerové neurony, tvořící centrum automacie rytmu činnosti močovodu. Přítok moči do močovodu vyvolá vznik močového vřeténka: Porce moči je obklopena dutinkou tvořenou relaxovaným úsekem močovodu, vřeténko s močí je následně posouváno směrem k močovému měchýři rychlostí 1 - 6 cm/s, ve stěně močového měchýře pak vřeténko zaniká. Vznik vřeténka lze vysvětlit dvěma způsoby - může se jednat o reflexní odpověď pacemakerových neuronů na vstup moči do počátečního úseku močovodu, nebo je impulz k perilstatické vlně vytvořen roztažením močovodu porcí moči a následnou reakcí nervové pleteně ve formě přední a zadní kontrakce.\n\nPři produkci běžného množství moči (normální ) probíhá v jednu chvíli po močovodu jen jedno vřeténko a pravý a levý močovod se střídají v činnosti. Tento typ činnosti močovodů se nazývá normotonická odpověď močovodů. Při zvýšené produkci moči dochází nejprve k rozšíření počátečního úseku močovodu a jeho zahrnutí do ledvinové pánvičky, perilstatika se zrychluje a močovody se přestávají střídat, vzniklý stav se označuje jako pyelohypotonická odpověď; přesáhne-li produkce moči v ledvinách určitou mez, močová vřeténka už nevznikají a moč odtéká močovodem neustále. Močovod je po celém průběhu rozšířený, s výjimkou několika málo oblastí, ve kterých přetrvává určité napětí stěny a zbytky reflexní aktivity. Výsledkem je hypotonická odpověď.\n\nReflexní funkci močovodů je možno zaznamenat jako elektrouretrogram.\n\nPoslední úsek močovodu probíhá šikmo stěnou močového měchýře - tlak moči v plnícím se močovém měchýři se proto přenáší na močovod a automaticky ho uzavírá. Vzniká zde přirozený ventil, který zamezuje zpětnému toku moče.\n\nMočovod je mezodermálního původu. Vzniká z Wolffova vývodu, na jehož dolním konci se začne diferencovat ureterální pupen. Z něj postupně vznikne močovod, ledvinová pánvička, ledvinové kalichy i sběrací kanálky ledvin. Ledvina samotná, u blanatých tzv. metanephros, vzniká z nefrogenního blastému, který jako čepička nasedne na rostoucí ureterální pupen a obklopí každý vzniklý sběrací kanálek příslušnou částí funkční ledvinové tkáně s nefrony.\n\nTakto vznikají močovody u blanatých obratlovců, u ryb a obojživelníků je močovod i v dospělosti vlastně Wolffův vývod, protože tito živočichové nemají jako definitivní ledvinu metanephros, ale opisthonephros, který u blanatých existuje jen jako embryonální ledvina a během ontogenetického vývoje mizí.\n\n\n"}
{"id": "146681", "url": "https://cs.wikipedia.org/wiki?curid=146681", "title": "Ozonová vrstva", "text": "Ozonová vrstva\n\nOzonová vrstva je část stratosféry ve výšce 25 až 35 km nad zemským povrchem, v níž se nachází značně zvýšený poměr ozonu vůči běžnému dvouatomovému kyslíku. Hraje mimořádně významnou roli pro pozemský život, neboť chrání planetu před ultrafialovým zářením.\n\nZvýšený poměr ozonu znamená pouhých několik částic v milionu, což je mnohem více, než kolik je ozonu v přízemních vrstvách, ale stále velmi málo v porovnání s hlavními složkami atmosféry. Ozonovou vrstvu objevili roku 1913 francouzští fyzikové Charles Fabry a Henri Buisson. Její vlastnosti podrobně prozkoumal britský meteorolog Gordon Dobson, který také vyvinul jednoduchý spektrofotometr, kterým lze měřit stratosférický ozon z povrchu Země. Mezi roky 1928 a 1958 Dobson založil celosvětovou síť stanic monitorujících ozon, která funguje dodnes. Mírou množství ozonu ve sloupci nad povrchem je dobsonova jednotka, pojmenovaná právě po Dobsonovi.\n\nOblast, kde je ozónová vrstva výrazně oslabená, se nazývá ozónová díra a v současné době se nachází hlavně na pólech planety.\n\nK nárůstu obsahu ozonu dochází při střetu dvouatomových molekul kyslíku s fotony ultrafialového slunečního záření anebo po rozštěpení elektrickou energií z blesků. Takto dodaná energie rozštěpí molekulu kyslíku na dva radikály, které poté reagují s jinými dvouatomovými molekulami za vzniku tříatomových molekul ozonu.\n\nOzon absorbuje ultrafialové záření lépe než běžný kyslík, což má za následek oslabení přicházejícího UV záření na povrch.\nKdyby zmíněné UV paprsky prošly na zemský povrch bez ztráty energie v ozonové vrstvě, byly by mimořádně nebezpečné pro pozemské organizmy, protože vysoká energie fotonů vede ke vzniku různých typů rakovinných nádorů kůže a poškození zraku.\n\nV současné době je často diskutována otázka vlivu lidské činnosti na stav ozonové vrstvy. Je prokázáno, že přítomnost organických halogenovaných sloučenin nebo samotných halogenů fluoru, chloru a bromu blokuje reakce vedoucí ke vzniku ozonu, protože halogenové atomy přednostně reagují s atomárním kyslíkem i s molekulami ozonu.\n\nMonitorováním obsahu ozonu z družic bylo zjištěno, že především v oblasti zemských pólů dochází v posledních letech k značnému poklesu obsahu ozonu. Zároveň byl zaznamenán nárůst případů rakoviny kůže a zrakových onemocnění v oblasti blízkých především jižnímu pólu (Nový Zéland, Patagonie).\n\nSvětové společenství se na základě těchto pozorování rozhodlo pro radikální omezení používání těkavých organických chemikálií s obsahem halogenů, především freonů, sloučenin s vysokým obsahem fluoru a chloru v organické molekule (tzv. Montrealský protokol). Freony se používaly především jako inertní tlaková náplň sprejů a chladicí médium v chladničkách a klimatizačních jednotkách. Podle posledních měření se zastavil nárůst koncentrace těchto chemikálií ve stratosféře.\n\nVzhledem ke zpoždění, které vývoj stavu ozonu vykazuje, teprve následující desetiletí ukáží, zda se redukcí používání freonů podaří zastavit oslabování síly ozonové vrstvy.\n\n\n\n"}
{"id": "146686", "url": "https://cs.wikipedia.org/wiki?curid=146686", "title": "Lewis Henry Morgan", "text": "Lewis Henry Morgan\n\nLewis Henry Morgan (21. listopadu 1818 Aurora, New York – 17. prosinec 1881 Rochester) byl americký etnograf, antropolog a archeolog. Studiem života Indiánů nashromáždil rozsáhlý faktografický materiál o dějinách pravěké společnosti. Jako jeden z prvních upozornil na to, že rodina je historický jev, který se mění spolu s vývojem společnosti. Dále upozornil na to, že systémy příbuzenských vztahů amerických indiánů, se podobně jako systémy v Asii, Africe a Austrálii zakládaly na matriarchálním principu.\n\nl. H. Morgan je autorem evolucionistické teorie vývoje společnosti: divošství – barbarství – civilizace.\n\n\nLewis Henry Morgan byl členem American Association for the Advancement of Science i Národní akademie věd Spojených států amerických. V roce 1868 byl zvolen členem Americké akademie umění a věd.\n\n"}
{"id": "146688", "url": "https://cs.wikipedia.org/wiki?curid=146688", "title": "Plavání", "text": "Plavání\n\nPlavání je pohyb, pomocí kterého se lidé a zvířata dokážou přemisťovat ve vodě pohyby vlastního těla bez kontaktu se dnem. Jazykové kodifikační příručky českého jazyka přiřazují stejnému výrazu i význam pasivní, tedy plování těles, přičemž sloveso „plování“ označují za zastaralou verzi téhož slovesa rovněž pro oba významy, aktivní i pasivní. Pro pohyb plavidel se oddělil samostatný pojem plavba, tvary slovesa plout se používají i pro plutí ledů. \n\nPrvní historické záznamy, ukazující, že lidé uměli plavat, pocházejí ze starověkého Egypta. Ve starověku nedosáhlo plavání vrcholu v Egyptě, ale v Řecku a Římě, kde bylo součástí vzdělání.\n\nPo nástupu křesťanství bylo umění plavat potlačováno. K plavání se vrátili až humanisté, kteří studovali antická díla, ve kterých se dozvěděli o způsobech plavání. Na toto téma vznikla různá pojednání a v roce 1538 sepsal švýcarský profesor \"Wynmann\" první učebnici plavání. Tento sport získával čím dál více na oblibě, později začaly vznikat plavecké školy nebo byl zařazen do vyučování v běžných vzdělávacích institucích. V období romantismu nabylo plavání nového významu jako sportovní disciplína.\n\nPrsa jsou v plavání jedna z plaveckých technik.Tento plavecký způsob připomíná plavání žab. Člověk plave na břiše, rukama se odráží do stran a zezadu se odráží nohama.\n\nBěhem plavání kraulem se postava plavce nachází v téměř vodorovné poloze vzhledem k hladině, což má za následek minimální odpor. Během kraulu jsou pohyby vedeny tak, že nedochází ke vzniku brzdění plavce a jeho následný pohyb končetin jen dodává další rychlost a tím plavec rovnoměrně zrychluje. Kraul je nejrychlejší plavecký způsob, který existuje. Pokud by se kraul bral jako 100 %, tak na další plavecké styly připadají hodnoty následující: pro motýlka 93 %, znak 89 % a prsa 79 %.\n\nMotýlek se plave po břiše hlavou dolů. Po startu či po obrátkách je využíváno delfíního vlnění, které při dobře zvládnuté technice může pozitivně ovlivnit čas. Po vynoření z vody se vytahují obě ruce současně a pohybují se dopředu k hlavě a podél ní se vrací pod vodu. Následně se podél těla pohybují po co nejdelší dráze.\n\n\n"}
{"id": "146690", "url": "https://cs.wikipedia.org/wiki?curid=146690", "title": "Alžír", "text": "Alžír\n\nAlžír ( (Al-Džazaír), ) je hlavní město Alžírska. Je to významný přístav s více než 2 miliony obyvatel (aglomerace cca 3,5). 421 km odsuď se nachází město Constantine, 434 km Oran a 1 975 km Tamanrasset.\n\nMěsto je též přezdíváno jako \"Bílý Alžír\" (); tento název získalo díky bílým zdem domů, které se z kopců v okolí města svažují až ke břehu Středozemního moře.\n\nZaložen byl v roce 944, avšak existuje také starší osídlení fénického a řeckého původu. V 16. století tu vznikl hrad a bylo to též sídlo pirátů. Roku 1830 jej obsadili Francouzi a přebudovali ve francouzském stylu. Mezi lety 1943 a 1944 sídlila v Alžíru též prozatímní francouzská vláda. V 50. a 60. letech se ozývaly hlasy, požadující nezávislost země, které postupně přerostly až ve velké násilnosti. Od roku 1962 je Alžír hlavním městem Alžírska; prudce se rozvíjel – vznikly různé závody, postavena byla nová panelová sídliště. V současné době ve městě i jeho okolí žije přes 2,5 milionu obyvatel.\n\nPostupný rozvoj Alžíru na centrum celé oblasti započal kolem roku 1550, kdy ho turečtí korzáři povýšili na hlavní město stejnojmenné říše. Zisky z námořního obchodu, řemesel a zemědělství, ale taky pirátské kořisti plnily pokladny osmanských panovníků. Ti si budovali přepychové paláce, obklopené palmovými háji a kvetoucími zahradami. Stále ještě jako součást Turecka bylo území kolem města Alžíru od roku 1711 de facto nezávislé. Všechny pokusy evropských mocností o zastavení loupeživých pirátských tažení , jež měla svůj původ v Alžíru, však ztroskotaly. Hlavní pirátskou kořistí bylo zlato, drahé kameny a cenné suroviny. Piráti však také prodávali posádky přepadených lodí na trhu s otroky v centru Alžíru. v roce 1830 posloužilo Francouzům právě pirátství jako zástěrka pro dobytí země. Alžír se stal základnou pro postup Evropanů do celé severní Afriky.\nHlavní město kolonie zůstalo pro cizí mocipány ohniskem nepokojů. V Alžíru odpor vůči Francouzům v podstatě nikdy neutichl. Během bojů za nezávislost v letech 1954 až 1962 byla Kasba dějištěm tří proslulých bitev, v nichž velel generál Jacques Massu. S velkou mírou brutality byla nejdříve rozbita povstalecká Fronta národního osvobození (FLN), avšak nakonec Alžířané v roce 1962 nezávislosti přece jen dosáhli.\nUž několik let je život v Alžíru poznamenán novou občanskou válkou. Když se při volbách v letech 1991-1992 ukazovalo, že zvítězí fundamentalistická Islámská fronta spásy (FIS), přerušila armáda volby a donutila prezidenta Chadliho k odstoupení. Od té doby vládne v zemi vojenská vláda. Alžír je městem, kde byl vyhlášen výjimečný stav. Fundamentalistická opozice opakovaně vraždí intelektuály, novináře, turisty nebo zahraniční úředníky. Vojsko se stejnou tvrdostí údery vrací. Francie podporuje vojenskou vládu, která nebude moci ukončit občanskou válku bez svobodných voleb.\n\nAlžír splňuje všechny předpoklady pro prosperující město. Starý přístav na úpatí masivu Bouzareah je chráněn přístavní hrází, která vznikla už v 16. století spojením přilehlých skalnatých ostrovů. Alžír má zemědělské zázemí v nížině Mitidža a v Sahelu, díky kterému mohlo být město odedávna zásobováno zemědělskými produkty. Dodnes je toto území nejdůležitější zemědělskou oblastí. Pěstuje se zde víno, tabák, citrusové plody a obilniny.\nHlavní město a jeho přístav tvořily po staletí předmostí k Evropě. Na přelomu století vznikly dokonce městské čtvrti evropského typu. Centrum se posunulo směrem na jih a Kasba, vlastní historické centrum, se tak dostala na okraj města. Historické centrum dodnes neztratilo svůj zvláštní půvab. Domy ve tvaru kostek se podobají pevnostem ve změti neproniknutelných uliček. Miniaturní obchůdky vypadají jako jeskyně a na malých tržištích se mísí zápach s lákavými vůněmi.\nNa jiných místech prodělalo město značnou proměnu. Z někdejších vesnic se stala šedá předměstí, která nekontrolovatelně bují v důsledku prudkého růstu obyvatelstva.\nV roce 1960 mělo město Alžír 850 000 obyvatel, dnes asi tři miliony. Hlavní proud nových obyvatel přišel do Alžíru v letech 1954 až 1977. Tím se vyrovnal úbytek obyvatelstva z roku 1962, kdy po vyhlášení nezávislosti Alžírska odešli evropští osadníci, zejména Francouzi, hromadně do Francie. V novém městě mezitím chátrají klasicistní činžovní domy a ani z evropské elegance minulých dob už mnoho nezbylo. Na proslulé obchodní třídě Rue Michelet ustoupily luxusní butiky vetešnickým krámkům. Občanská válka a přistěhovalectví propůjčily tomuto kdysi „bílému městu“ šedivý nádech a učinily z něj těžko opravitelný kolos.\n\nV Alžíru se mísí vlivy pěti různých kultur. Islámští fundamentalisté se však už několik let pokoušejí této mnohojakosti násilným způsobem zbavit.\n\nMěsto je významným přístavem, je centrem vývozu ropy, zemního plynu, zemědělských produktů a textilií. Sídlí zde vláda a je centrem služeb celého Alžírska. Ve městě se nachází mezinárodní letiště Houariho Boumédièna.\n\nV Alžíru se v roce 1978 konaly v pořadí třetí Africké hry.\n\n\n\n\n"}
{"id": "146692", "url": "https://cs.wikipedia.org/wiki?curid=146692", "title": "Gordon Dobson", "text": "Gordon Dobson\n\nGordon Miller Bourne Dobson (25. února 1889 – 11. března 1976) byl britský fyzik a meteorolog, který podrobně prozkoumal ozonovou vrstvu Země. Byl členem Královské společnosti.\n\nDobson vyvinul jednoduchý spektrofotometr, kterým lze měřit stratosférický ozon z povrchu Země. Mezi roky 1928 a 1958 založil celosvětovou síť stanic monitorujících ozon, která funguje dodnes. Mírou množství ozonu ve sloupci nad povrchem je Dobsonova jednotka, pojmenovaná právě po Dobsonovi.\n\n"}
{"id": "146694", "url": "https://cs.wikipedia.org/wiki?curid=146694", "title": "Mincovna", "text": "Mincovna\n\nMincovna je místo, kde se vyrábí (razí) mince. Jak vypadala mincovna ve starověku není přesně známo, ale na území Česka to byla od tzv. grošového období (od r. 1300) budova, kde byly soustředěny všechny činnosti potřebné pro vznik finálního produktu - mince. Panovnický monopol na ražbu mincí zavádí reformou až Václav II.\nNa území zemí České koruny působilo souběžně či po sobě několik mincoven.\nV období ražby denárů (od konce 10. století do roku 1300) to byly mincovny v Praze (PRAGA CIVITAS) na Starém Městě, v Mělníku (MELNIC CIVITAS), na Vyšehradě (VVISEGRAD), v 10. století mincovny Slavníkovců v Libici (LIVBVZ) a v Malíně.\nPo mincovní reformě z roku 1300 byla ražba pražských grošů soustředěna do Vlašského dvora v Kutné hoře, který sdružoval ve šmitnách mincovny měst Litoměřice, Kladsko, Jihlava, Opava, Most a Písek, od roku 1511 přibyla privátní šlikovská mincovna v Jáchymově, a mince dodávaly mincovny rakouské a uherské…\n\nSoučasné české mince razí privátní společnost Česká mincovna v Jablonci nad Nisou (často mylně uváděna jako státní podnik). Veřejnosti nepřístupná je bývalá biskupská mincovna v Kroměříži, významná mincovna činná od habsburské vlády se nachází v Kremnici na Slovensku. V roce 2011 vznikla privátní komerční akciová společnost Pražská mincovna a.s. se sídlem v Praze.\n\n\n"}
{"id": "146695", "url": "https://cs.wikipedia.org/wiki?curid=146695", "title": "Dobsonova jednotka", "text": "Dobsonova jednotka\n\nDobsonova jednotka (DU, někdy též D.U.) je standardní způsob vyjádření množství ozonu ve vertikálním sloupci atmosféry Země. Jedna jednotka je 2,69×10 ozonových molekul na čtvereční metr. Jedna Dobsonova jednotka představuje vrstvu ozonu, která by za standardních podmínek byla vysoká 10 μm.\n\nDlouhodobý průměr množství ozonu nad Českou republikou je zhruba 400 DU.\n\nJednotka byla pojmenována po Gordonovi Dobsonovi, britském meteorologovi a fyzikovi, který vynalezl způsob, jak měřit sílu ozonové vrstvy z povrchu Země.\n"}
{"id": "146703", "url": "https://cs.wikipedia.org/wiki?curid=146703", "title": "Melchior z Redernu", "text": "Melchior z Redernu\n\nMelchior (Melichar) z Redernu (6. ledna 1555, Vratislav – 20. září 1600, Havlíčkův Brod) byl rakouský šlechtic, císařský rada, polní maršál a prezident tehdejší dvorní vojenské rady. Byl nejmladším ze synů Bedřicha z Redernu a Salomeny ze Schönaichu. Měl pět bratrů: Jana Jiřího, Sebastiana, Fabiana a Kryštofa a tři sestry: Kateřinu, Annu a Juditu. Jeho jediným potomkem vzešlým z manželství s Kateřinou Šlikovou byl Kryštof II. z Redernu. Nechal založit Nové Město pod Smrkem, Bílý Potok a liberecký zámek.\n\nMelchior studoval v Míšni, Heidelbergu a také Paříži, kde společně se svým bratrem Kryštofem prožil Bartolomějskou noc. V mládí hodně cestoval, navštívil Řím, Florencii, Neapol a jiná italská města. \n\nSlužbu v císařské armádě nastoupil ve dvaceti letech, celkem se zúčastnil jedenácti válečných tažení v Polsku, Rusku, Prusku, Holandsku a hlavně proti Turkům v Uhrách. S Kateřinou Šlikovou se oženil 25. listopadu 1581. Roku 1582 armádu opustil a až do roku 1593 se věnoval správě rodových panství – nejprve společně se svým bratrem Kryštofem, po jeho smrti 3. září 1591 pak samostatně. V témže roce se mu narodil jeho jediný syn Kryštof. I přesto, že byl protestant, zastával významné úřady u dvora: byl císařským radou a tajným radou arcivévodů Matyáše a Maxmiliána. \n\nDo armády byl opět povolán roku 1593, aby v hodnosti polního maršála čelil opětovnému tureckému nebezpečí. Vyznamenal se v bojích u Sisaku v Chorvatsku, Pápy v Uhrách a zejména během obrany pevnosti Oradea roku 1598. Za poslední vítězství obdržel děkovný dopis císaře Rudolfa II., 20 000 tolarů a posléze se stal prezidentem dvorské válečné rady. Roku 1599 obdržel rozkaz zasáhnout proti vzbouřeným císařským vojskům v Uhrách, tento úkol sice splnil, patrně však v jeho průběhu onemocněl morovou nákazou. Dne 20. září v dnešním Havlíčkově (tehdy Německém) Brodě zemřel.\n\nJeho žena Kateřina nechala jeho tělo dopravit do Liberce, kde se 5. ledna 1601 konala smuteční slavnost a 6. ledna – tedy v den nedožitých 46. narozenin – byl Melchior uložen do rodové hrobky ve Frýdlantě.\n"}
{"id": "146708", "url": "https://cs.wikipedia.org/wiki?curid=146708", "title": "Involuce", "text": "Involuce\n\nPojem involuce má několik významů.\n\n"}
{"id": "146711", "url": "https://cs.wikipedia.org/wiki?curid=146711", "title": "Hunerich", "text": "Hunerich\n\nHunerich (420 – 23. prosince 484) byl vandalský král, nejstarší syn Geisericha. Vandalům vládl od roku 477 do své smrti v roce 484. Na rozdíl od svého otce se soustředil především na vnitropolitické záležitosti. Jeho následovníkem se stal synovec Gunthamund.\n\nSvou krutostí se podobal svému otci, aby zabezpečil trůn svému synovi Hilderichovi, vyvraždil své pokrevní příbuzné a dopustil se i vyhlazování vandalské šlechty. Na jeho příkaz se 1. února roku 484 v Kartágu konal církevní koncil, na kterém měli katoličtí biskupové v teologicko-vědecké rozpravě s ariánskými knězi dokázat pravost své víry. Koncil byl přerušen poté, co ariánský patriarcha Cyril vyprovokoval ostré spory. Hunerich nato 24. února 484 vydal edikt, ve kterém označil katolíky za jediné viníky, a zakázal jejich činnost. Od 1. června 484 bylo povoleno vyznávat pouze ariánské náboženství. Katolíkům, kteří se postavili na odpor, konfiskovali majetek, tělesně je trestali a posílali na nucené práce. Mnozí zaplatili životem. Týž rok postihlo vandalské království sucho, následkem čehož byl nedostatek potravin, lidé umírali hladem a po zemi se začal šířit mor. 23. prosince 484 v Kartágu morové nákaze podlehl i samotný král Hunerich.\n"}
{"id": "146716", "url": "https://cs.wikipedia.org/wiki?curid=146716", "title": "Gunthamund", "text": "Gunthamund\n\nGunthamund (asi 450 – 496) byl král Vandalů a Alanů v letech 484–496). Ve vládě nahradil nepopulárního Hunericha. Jeho otcem byl Gento, čtvrtý a nejmladší syn Geisericha.\n\nVedl umírněnou a tolerantní formu vlády, snažil se vyhýbat konfliktům a konfrontacím. Uvědomoval si, že musí hledat nové způsoby spolužití s většinovým římským obyvatelstvem, tím víc když zemi ohrožovali z jihu berberské kmeny. Územním ztrátám ve prospěch Berberů se stejně nevyhnul. Ukončil pronásledovaní katolíků, vrátil jim zabrané budovy a dovolil jim zastávat všechny úřady. Vůči východořímské říši však zastával nepřátelský postoj stejně jako jeho předchůdci. Když v roce 496 zemřel jeho nástupcem se stal jeho mladší bratr Thrasamund.\n"}
{"id": "146721", "url": "https://cs.wikipedia.org/wiki?curid=146721", "title": "Széll Kálmán tér (stanice metra v Budapešti)", "text": "Széll Kálmán tér (stanice metra v Budapešti)\n\nSzéll Kálmán tér je stanice metra v Budapešti, na lince M2. Nachází se v budínské části města na stejnojmenném náměstí, pojmenovaném po maďarském politikovi Kálmánu Széllovi, nedaleko od hradu. Do roku 2011 nesla stanice i náměstí název Moszkva tér. Náměstí bylo v letech 2015-2016 rekonstruováno v moderní přestupní terminál V místě je umožněn přestup na tramvajové linky 4, 6, 17, 56, 56A, 59, 59A, 59B a 61 a řadu autobusových linek\n\nStanice je to ražená, trojlodní, nejhlouběji založená v celé sítí Budapešťského metra (38, 4 m). Nástupiště je ostrovní, a trojlodní (vzhledem ke své hloubce založení). Výstup má stanice jeden, vychází po hlubinných čtyřramenných eskalátorech do povrchového vestibulu, umístěného uprostřed rozsáhlého terminálu povrchové dopravy.\n\nSzéll Kálmán tér byla otevřena jako součást historicky druhého úseku linky metra M2 roku 1973, který byl postaven sovětskou technologií, avšak ne ve stejném stylu, jako v ostatních městech Východního bloku. Tomu též odpovídá i architektonické ztvárnění stanice – je velmi strohé. Stěny za nástupištěm i prostory eskalátorového tunelu byly obloženy jedním modrým obkladem, pilíře pak mramorem.\n\nV srpnu roku 2006 proběhla rekonstrukce stanice a přilehlých traťových tunelů (od roku 2004 byly rekonstruovány postupně všechny stanice na lince M2), během níž byla upravena střední loď a též i vyměněno obložení za nové, bílé.\n\n"}
{"id": "146724", "url": "https://cs.wikipedia.org/wiki?curid=146724", "title": "Podobnost (geometrie)", "text": "Podobnost (geometrie)\n\nPodobnost je geometrické zobrazení jednoho geometrického útvaru na jiný útvar se stejným tvarem.\n\nDva geometrické útvary v Euklidově prostoru jsou si podobné, pokud oba mají stejný tvar.\nPřesněji řečeno, jeden je shodný s útvarem, získaným jako výsledek rovnoměrného zmenšení či zvětšení druhého a jeho případné rotace, posunutí a zrcadlení.\n\nPoměr vzdálenosti dvou bodů daného geometrického útvaru a vzdálenosti odpovídajících dvou bodů jiného geometrického útvaru (referenčního) je u podobných útvarů shodný \"pro každou takovou dvojici bodů\" a nazývá se koeficient podobnosti.\nPodobnost zachovává velikost úhlů a poměr délek.\n\nPodobnost je speciálním případem afinního zobrazení. Speciálním případem podobnosti, je-li koeficient podobnosti roven 1, je shodnost.\n\nPříkladem podobného zobrazení je stejnolehlost.\n\nPro rovinné útvary z toho vyplývá, že odpovídající hrany podobných mnohoúhelníků\njsou ve vzájemném poměru a odpovídající úhly si jsou rovny.\n\nNapříklad všechny kružnice, čtverce\na rovnostranné trojúhelníky si jsou podobné. Naopak elipsy si podobné být nemusí, stejně tak jako hyperboly.\n\nZpravidla se za speciální případ podobnosti považuje i shodnost, tedy podobnost s koeficientem podobnosti 1. Všechny\nshodné tvary jsou tedy zároveň podobné. (Některé učebnice výslovně vydělují shodné trojúhelníky z definice\npodobných trojúhelníků, takže musí být rozdílné nejen tvary, ale i jejich velikosti, aby se daly považovat za podobné.)\n\nPodobné trojúhelníky jsou ty, které mají stejný tvar, ale jinou velikost. Tvar trojúhelníku je definován jeho úhly, takže dva trojúhelníky se dvěma stejnými úhly jsou podobné.\n\nFormálně řečeno, dva trojúhelníky formula_1 a formula_2 jsou podobné, pokud nějaká z následujících podmínek platí:\n\n1. Odpovídající strany mají délky ve stejném poměru, takže platí formula_3. Toto je to samé jako říci, že jeden trojúhelník je zvětšení druhého.\n\n2. formula_4 je roven formula_5 , a formula_6 je roven\nformula_7. Toto také znamená, že formula_8 je roven formula_9.\n\nKdyž jsou dva trojúhelníky formula_1 a formula_11 podobné, píšeme\nformula_12\n\nTuto myšlenku je možné rozšířit na mnohoúhelníky s více stranami. U jakýchkoli dvou podobných\nmnohoúhelníků si jsou odpovídající strany přímo úměrné. Nicméně pouze úměrnost\nstran není dostatečná k zajištění podobnosti mnohoúhelníků kromě trojúhelníků, takže odpovídající\núhly rovněž musí být shodné.\n\nJsou-li trojúhelníky podobné, nám pomohou zjistit následující věty:\n\n\"Věta sss\" - Každé dva trojúhelníky, které mají sobě rovné poměry délek všech tří dvojic odpovídajících stran, jsou si podobné.\n\n\"Věta sus\" - Každé dva trojúhelníky, které mají sobě rovné poměry délek dvou odpovídajících stran a shodují se v úhlu jimi sevřeném, jsou si podobné.\n\n\"Věta uu\" - Každé dva trojúhelníky, které mají dva úhly stejné, si jsou podobné.\n\n\"Věta Ssu\" - Každé dva trojúhelníky, které mají sobě rovné poměry délek dvou odpovídajících stran a shodují se v úhlu naproti větší straně, jsou si podobné.\n\n\n"}
{"id": "146727", "url": "https://cs.wikipedia.org/wiki?curid=146727", "title": "Homotetie", "text": "Homotetie\n\nHomotetie je afinita, která má všechny směry samodružné neboli zobrazuje každou přímku na přímku s ní rovnoběžnou. Zvláštními případy jsou identita, posunutí a stejnolehlost.\n\nZ hlediska projektivní geometrie má homotetie všechny nevlastní body samodružné. Jedná se o speciální případ homologie projektivního prostoru.\n"}
{"id": "146729", "url": "https://cs.wikipedia.org/wiki?curid=146729", "title": "Sinologie", "text": "Sinologie\n\nSinologie je vědní obor zabývající se studiem čínského jazyka, dále historií, kulturou a obecně problematikou týkající se Číny. Odborník v sinologii je sinolog.\n\nKořeny české sinologie tkví v české národní minulosti hlouběji, než by se na první pohled mohlo zdát: prvním historicky doloženým cestovatelem českého původu, který mezi léty 1328–1330 osobně zavítal na území Číny, byl „český Marco Polo“ – italský františkán minorita Oldřich z Furlanska (?–1331). Jistě více než za zmínku stojí v této souvislosti i osobnost „českého Mattea Ricciho“ – jezuitského misionáře Karla Slavíčka 1678–1735), který působil jako matematik, astronom a hudebník na císařském dvoře v Pekingu, kde také zemřel a je tam pochován.\n\nOrientalistu Rudolfa Dvořáka (1860–1920) musíme vzhledem k šíři jeho odborných zájmů (vedle sinologie se zabýval také egyptologií, asyrologií, semitistikou, íránistikou, turkologií a japanistikou) považovat spíše za představitele „protosinologie“, nicméně jeho překlad Lao-c'ovy kanonické knihy o Tao a ctnosti a části Knihy písní, na němž spolupracoval s Jaroslavem Vrchlickým, se dodnes těší zaslouženému zájmu čtenářů.\n\nDříve než v univerzitním prostředí se čínský jazyk začal pravidelně vyučovat na zlínské Vyšší lidové škole; v letech 1937–1938 jej zde vyučoval Jaroslav Průšek (1906–1980) a v roce 1938 zde také vyšla první česká učebnice čínštiny. Tomáš Baťa poskytl J. Průškovi stipendium na studium v Číně, kam odjel r. 1932 vyslán Orientálním ústavem v Praze. Za 2. světové války J. Průšek vyučoval čínštinu ve Škole živých orientálních jazyků Orientálního ústavu v Praze, kde vychoval některé své budoucí blízké spolupracovníky (Augustin Palát, Jarmila Kalousková, Berta Krebsová, manželé Hrdličkovi), kteří společně s ním tvoří první generaci českých sinologů.\n\nJako samostatný akademický obor sinologie vzniká až r. 1945 na Karlově univerzitě. Založil jej J. Průšek, který obor ustavil také na Univerzitě Palackého v Olomouci; zde přednášel zejména Doc. Augustin Palát. V 50. a 60. letech J. Průšek působil v Orientálním ústavu v Praze, kde spolu se svými žáky (Oldřich Švarný, Augustin Palát, Zlata Černá, Zbigniew Słupski, Tereza Lechowska, Timoteus Pokora, Danuška Heroldová-Šťovíčková, Josef Fass, Zdenka Novotná-Heřmanová, Milena Doleželová-Velingerová, Josef Kolmaš, Marta Ryšavá, Marcela Stolzová aj.) vytvořil mezinárodně uznávané sinologické pracoviště. Jádro výzkumu Průškova týmu tvořila moderní čínská literatura v konfrontaci s literaturou tradiční a v širších společenském a historickém kontextu. Ve stejné době začal v Orientálním ústavu vznikat také projekt velkého česko-čínského slovníku. J. Průšek se v Orientálním ústavu zasloužil o vznik Lu Sünovy knihovny čítající více než šedesát tisíc svazků, která ve své době představovala evropský unikát. „Zlatý věk české sinologie“ ukončila \"normalizace\" po srpnu 1968. Po zbytek života byl J. Průšek svědkem systematické likvidace toho, co po více než dvacet let budoval. V této době pokračoval v debatě o odborných tématech se svými žáky na pravidelných konzultacích a přátelských setkání v bytě Zlaty Černé.\nNa Karlově univerzitě byla sinologie od počátku 60. let organizačně přičleněna ke katedře věd o zemích Asie a Afriky. V 70. letech se vedoucí katedry stala sinoložka Doc. Marcela Kubešová, specialistka na moderní dějiny (monografie o Čankajškovi). V té době byly studium oboru sinologie i odborná činnost podřízeny požadavkům oficiální propagandy a nesly se v duchu tzv. kritiky maoismu; tomu byla podřízena například i témata diplomových prací studentů. Částečnou kontinuitu s dřívější sinologickou tradicí zachovávaly kurzy dějin čínské literatury (Doc. Věna Hrdličková) a jazykové kurzy (Doc. Jaromír Vochala a Dr. Žu-čen Vochalová). Na katedře divadelní vědy přednášela o čínském divadle Doc. Dana Kalvodová.\n\nV Bratislavě pokračovali v práci na tématech Průškovy školy jeho žáci, Anna Doležalová a Marián Gálik. Z. Słupski odešel r. 1970 do Polska, kde se stal profesorem Varšavské univerzity.\n\nPo r. 1989 nastává postupná obnova oboru sinologie v Orientálním ústavu i na FF UK v Praze. Nově je obor založen v Olomouci (1993) a v Brně (2009). Vedle starších sinologů (např. Zlata Černá, Oldřich Král) nastupuje generace těch, kteří vystudovali v 70. a 80. letech (Vladimír Ando, Martin Hála, Vladimír Liščák, Olga Lomová, Ľubica Obuchová, Lucie Olivová, Hana Třísková a další). V poslední době se začínají v akademickém prostředí prosazovat mladí sinologové, kteří studovali od 90. let (D. Uher).\n\n\n\n\n\n\n"}
{"id": "146732", "url": "https://cs.wikipedia.org/wiki?curid=146732", "title": "Robert Brasillach", "text": "Robert Brasillach\n\nRobert Brasillach (31. března 1909, Perpignan, Francie – 6. února 1945, Montrouge) byl francouzský proněmecký autor v období trvání Vichistické Francie, popravený za kolaboraci.\n\nNarodil se v Perpignanu, studoval na École normale supérieure a poté se stal spisovatelem a literárním kritikem pro \"Action française\" Charlese Maurrase. Ve své době patřil také k nejnadanějším francouzským básníkům. Je autorem uznávaných Dějin filmu (ve spoluautorství se švagrem Mauricem Bardéchem).\n\nBrasillach zpočátku odmítal hitlerovský nacismus a vystupoval proti němu i v tisku, kam svými články přispíval. Hluboce na něj však zapůsobila návštěva Německa, především tamní všeobecný řád, zatímco předválečná Francie se zmítala v politickém chaosu. Po pádu Francie se Brasillach stal šéfredaktorem deníku \"Je suis partout\", s nímž už dříve spolupracoval. Původně konzervativní tiskovina se po redakčních výměnách změnila v tribunu pařížských kolaborantů, kteří podporovali nacistickou politiku. Brasillach v listopadu 1942 podporoval obsazení zbytku území, jež do té doby spravovala vláda ve Vichy, protože to podle něj znamenalo „znovusjednocení Francie“. Brasillach také volal po smrti levicových politiků a v létě 1944 podepsal výzvu žádající popravy všech členů francouzského hnutí odporu. Postu šéfredaktora \"Je suis partout\" byl však přesto pro „přílišnou měkkost“ svých názorů už v září 1943 zbaven. Nahradil jej bratr později slavného mořského výzkumníka Pierre-Antoine Cousteau.\n\nRobert Brasillach patřil mezi vybrané osobnosti, kterým Němci umožnili po nálezu hromadných hrobů polských důstojníků navštívit místo Katyňského masakru. Své svědectví následně ve Francii zveřejnil.\n\nPo osvobození Paříže se Brasillach nějakou dobu skrýval, ale když se dozvěděl o zatčení své matky, dobrovolně se 14. září 1944 přihlásil úřadům. Dalších pět měsíců strávil ve vězení. Proces ním byl zahájen 19. ledna 1945 a byl odsouzen k trestu smrti. Tento rozsudek vzbudil v řadách francouzských literátů rozruch a nastolil otázku, nakolik je správné odsoudit k smrti někoho, kdo se dopustil pouze „intelektuální kolaborace“. Člen hnutí odporu a spisovatel François Mauriac zorganizoval petici žádající po Charlesi De Gaullovi zmírnění trestu. De Gaulle na to nepřistoupil a Brasillach stanul v Montrouge před popravčí četou. Byl pohřben na hřbitově Charonne v Paříži.\n\n\n"}
{"id": "146733", "url": "https://cs.wikipedia.org/wiki?curid=146733", "title": "Škoda Favorit", "text": "Škoda Favorit\n\nŠkoda Favorit je osobní automobil nižší střední třídy, vyráběný v letech 1988 (prvních cca 170 kusů bylo vyrobeno již ke konci roku 1987) až 1995 automobilkou AZNP Mladá Boleslav, později přejmenované na Škoda automobilová, a.s.. Automobil byl poprvé představen v roce 1987 na strojírenském veletrhu v Brně, během výroby prošel dvakrát modernizací. Byl k dispozici v několika stupních výbavy a také v několika limitovaných verzích.\n\nFavorit jako pětimístný hatchback byl základním typem, od kterého bylo odvozeno několik komerčních karosářských variant: pětimístné kombi Škoda Forman, dvoumístný valníček (otevřený nebo s nástavbou) Škoda Pick-up, dvoumístné hatchbacky a kombi Škoda Favorit Praktik / Škoda Forman Praktik, a dvoumístné kombi s nástavbou Škoda Forman Plus. Na automobilce nezávislá společnost Metalex vyráběla odvozený kabriolet MTX Roadster a užitkový MTX Pick-up D. C. určený pro export. Na základě Favoritu se vyráběly také elektromobily Škoda Eltra 151. Několik dalších karosářských variant se do sériové výroby nedostalo.\n\nPro tuzemský automobilový průmysl znamenal Favorit velký krok vpřed. V zemích bývalého východního bloku se stal (po Ladě Samaře) teprve druhým zástupcem automobilů nižší střední třídy s koncepcí předního pohonu, který nebyl licencí zahraničního modelu a který se svými jízdními i užitnými vlastnostmi mohl poměřovat se západoevropskými vozidly a stal se jedním z rozhodujících faktorů při privatizaci automobilky v roce 1991. Automobil byl úspěšný i v motoristickém sportu, zejména v rallye.\n\nKoncepce osobních automobilů se u hlavních evropských výrobců koncem 70. let 20. století orientovala na pohon přední nápravy a příčně uložený motor. Vozidla s takovou koncepcí dosahovala menších rozměrů, nižší hmotnosti a nižší spotřeby. Jednání AZNP ohledně společného vývoje takové koncepce v projektu Škoda 760 s ostatními výrobci v RVHP, zejména s východoněmeckými automobilkami Wartburg a Trabant, skončilo neúspěšně, a proto se AZNP rozhodly pro vlastní vývoj vozidla s předním pohonem.\n\nV automobilce existoval projekt nového malého kompaktního vozu s předním pohonem – Škoda 780. Vůz sice trpěl řadou nedodělků, ale stal se dobrým základem pro nový automobil, pro odlišení označený Škoda 781. Původně Škoda vyvíjela vlastní designové návrhy, které vytvořil dipl. tech. Jaroslav Kindl. Do roku 1983 byly smontovány 4 prototypy. Vedoucím vývoje nového automobilu byl v březnu 1983 pověřen Ing. Petr Hrdlička. Hrdlička chápal projekt nového vozidla od začátku jako prestižní úkol, vyžadoval vysoké pracovní nasazení, při jednání s lidmi byl nekompromisní a někdy i bezohledný a despotický. Není divu, protože samotná vláda ČSSR po něm chtěla „maličkost“, aby za dva a půl roku kompletně vyvinul nový automobil a postavil na něj továrnu, přestože běžně tato operace obvykle trvá pět let.\n\nHrdličkovi bylo jasné, že technické řešení nového vozu lze sice zvládnout spojenými silami VVÚ AZNP a Ústavu pro výzkum motorových vozidel, ale pro prodejnost automobilu je rozhodující karoserie. V Československu by nikdo nedokázal během tak krátké doby navrhnout karoserii včetně všech pevnostních výpočtů, karosářských variant, výlisků, výztuh atd. tak, aby byly splněny nejrůznější požadavky potenciálních zahraničních trhů. Proto Hrdlička hned po svém jmenování v březnu 1983 odjel na autosalón do Ženevy navázat kontakty s designérskými firmami ohledně návrhu karoserie nového automobilu. Tradičně nejprve oslovili Ital Design, jenž se v historii podílel na designu škodovek. Plány automobilky počítaly s tím, že ucelenou řadu karoserií navrhne právě toto studio. Majitel Giorgetto Giugiaro se však k zástupcům AZNP od počátku choval chladně a povýšeně, neboť jeho předchozí projekty Škoda 720 a Škoda 760 nebyly nikdy realizovány a že je vázán smlouvami s japonskými automobilkami. Pininfarina měl v Evropě výhradní smlouvu na automobily Peugeot, Chausson požadoval poměrně vysoký rozpočet a nakonec nejvýhodnější nabídku (28 milionů Kčs za kompletní návrh pěti karosářských variant – hatchback, sedan, kombi, kupé a užitkový vůz včetně výrobních výkresů) podala firma Stile Italia Nuccio Bertone, se kterými byla 1. června 1983 podepsána smlouva. Když Nuccio Bertone přicestoval tuto smlouvu podepsat, dovezl s sebou již i několik desítek hotových skic a začal se s vedením automobilky domlouvat na technických řešeních nového vozu. Tento fakt se občas mylně vykládá tak, že Bertone vytvořil celý automobil Škoda Favorit – není tomu tak, kompletní technické řešení je vlastním dílem vývoje AZNP, Bertone je autorem vnějšího designu karoserie a interiéru. V červnu 1983 byla do Itálie odeslána podlahová plošina určená pro stavbu sádrové makety.\n\nV září 1983 odjeli pracovníci vývoje AZNP do Itálie, kde jim byl představen model základní verze pětidveřového dvouprostorového hatchbacku v měřítku 1:5, v prosinci byla do Mladé Boleslavi dodána maketa v měřítku 1:1 a karoserie prvního skutečného auta byla hotová na Silvestra 1984. Kromě hatchbacku Škoda 781 (pozdější obchodní název \"Favorit\") se však pracovalo i na dalších variantách – čtyřdveřovém tříprostorovém sedanu Škoda 782 (uvažovaný název \"Felicia\"), třídveřovém čtyřmístném kupé Škoda 783 (uvažovaný název \"Favorit kupé\"), třídveřových skříňových vozidlech se zvýšenou střechou Škoda 784 (uvažovaný název \"Savana\"), pětidveřovém kombi Škoda 785 (později realizovaný \"Forman\"), uzavřené skříňové dodávce Škoda 786 (později z ní vyšel \"Pickup s nástavbou\"), dvoumístném užitkovém vozu s otevřenou ložnou plochou Škoda 787 (později sjednoceno s \"Pickupem\") a nakonec nerealizované sanitce s prodlouženým rozvorem Škoda 788.\n\nProblémem však byl ještě motor, který měl být podle původních představ automobilky i vlády převzatý ze Škody 120. Evropské hospodářské společenství ovšem přijalo v listopadu 1983 přísnější emisní normy – začínala éra bezolovnatého benzínu, katalyzátorů a elektronických karburátorů, ovšem starý motor nebyl vůči bezolovnatému palivu odolný a po 100 000 km běžně vyžadoval generální opravu. Konstruktéři na něm museli udělat značné úpravy pro zásadní zvýšení výkonu a životnosti (které se projevily přímo neskutečnou životností – jsou kusy s nájezdem 800 000 km) při výrazném snížení emisí i spotřeby – vše vlastními silami AZNP. Pomoc přinesla i firma Porsche, se kterou Škoda podepsala smlouvu na konstrukci odhlučnění a zavěšení motoru – ale například odhlučnění výfuku zvládli sami konstruktéři AZNP tak, že od konstruktérů Porsche sklidili chválu.\n\nV prosinci 1984 nastal čas intenzivních zkoušek prvního prototypu, při kterých pomáhala i kopřivnická Tatra, která měla vlastní zkušební polygon. Od září 1986 jezdila auta životnostní zkoušku na 150 000 km. Výsledky byly souběžně porovnávány se zkušebními auty Fiat Uno a Volkswagen Golf. Škoda Favorit dopadla dobře, jak bylo odborným novinářům demonstrováno i na zkušebním vzorku BK-3 na podzim 1987.\n\nPoprvé byla Škoda Favorit představena na veletrhu v Brně roku 1987, následujícího roku byla zahájena v pobočném závodě ve Vrchlabí sériová výroba Favoritů v základním provedení 136 L – teprve v průběhu roku 1988 byla dokončena i karosárna v hlavním závodě v Mladé Boleslavi. Vozy byly dodávány výhradně organizacím, aby se v jejich náročném provozu stihly doladit nalezené nedostatky, a až v půli roku 1988 se Favority začaly prodávat občanům. Díky předčasné premiéře v roce 1987 došlo k dramatickému poklesu zájmu o vozy řady Škoda 742 na zahraničních trzích.\n\nVývojem auta, který stál 2,5 miliardy korun, automobilka značně zchudla a navíc se po předčasném představení Favoritu snížil odbyt starých typů vozů s motorem vzadu (Škoda 742), přitom však bylo nutné dokončit vývoj a zahájit výrobu ostatních karosářských verzí (tj. obstarat nové technologie). Proto vláda hledala vhodného zahraničního partnera – nejvážnějšími zájemci byly koncerny Volkswagen a Renault, sám šéfkonstruktér Hrdlička dával přednost bavorskému BMW (pro které by byly škodovky zástupcem tehdy chybějící „jedničkové řady“), naopak zástupce zahraničního obchodu Ing. Barčák byl pro prodej Fordu. Vítězně z klání vyšel Volkswagen s příslibem masivních investic v řádu miliard československých korun – na oddlužení Škody, na stavební a energetické rekonstrukce, na obnovu a doplnění technologií a také na vývoj nových modelů.\n\nOkamžitě po začátku sériové výroby začali v továrně připravovat modernizaci, která měla být uvedena na trh v roce 1992. Vůz měl být zaoblenější, měl mít nižší přední světlomety a jiné skupinové zadní světlomety. V roce 1989 připravilo studio Bertone prototyp vozu s označením 791. Vůz neměl tolik zapuštěná boční okna a měl kliky umístěné výše. V témže roce vznikl i nákres prototypu sedan 792, jenž dostal jméno \"Felicia\". Tento sedan měl být odeslán do studia Bertone k úpravám, avšak v roce 1990 byl kvůli finančním problémům automobilky celý projekt modernizace zastaven a spolupráce se studiem Bertone ukončena – vůz měl být dále vyvíjen pouze automobilkou Škoda a designovým oddělením Volkswagenu. Připravované nové vlastní motory Škoda s rozvodem OHC o objemech 1,3 a 1,6 litru se také nedostaly do sériové výroby. Modernizace modelu Favorit byly nakonec méně nápadné a výsledkem rozsáhlých úprav se stal až nový typ Felicia.\nPrvní úprava vzhledu Favoritu proběhla hned roku 1991 po převzetí automobilky koncernem Volkswagen. Šlo jen o kosmetickou úpravu: asymetricky umístěné logo na chladiči se přemístilo doprostřed (drobné vizuální sjednocení s koncernem) a otvor pro vstup vzduchu pod ním zmizel. Vzduch tak nasávaly jen otvory v nárazníku. Postupně docházelo ke zlepšování použitých materiálů, ale vizuálně zůstával automobil nezměněn.\nVýrazný facelift přišel k 1. lednu 1993 a byl doprovázen televizní reklamou o 548 zlepšeních, ve které dealer umisťoval vlaječky na autě všude tam, kde se něco zlepšilo. Tuto reklamu později zparodovali autoři satirického pořadu Česká soda v klipu „Skoda Henlein“. Na krytu chladiče se objevila nová štěrbina pro vstup vzduchu („knírek“) pod logem Škoda a samotný chladič se o několik milimetrů zúžil. Původně hnědý interiér dostal černou barvu, změnil se tvar nárazníků, čímž se zlepšila aerodynamika, zvětšil se též rozchod kol a změnily se i disky kol. Díky novým dveřním výztuhám se zlepšila i bezpečnost vozu. Došlo též k zakulacení klik a víčka nádrže, změnila se elektroinstalace atd. Zezadu je možné modernizovaný model poznat například podle loga Škodovky na pátých dveřích, které zde původně nebylo.\n\nVýroba Favoritu byla ukončena roku 1994, Forman a Pick-up se vyráběly o rok déle. Vyrobilo se celkem 783 167 Favoritů, 219 254 Formanů a 60 744 Pick-upů.\n\nVýbava byla k dispozici ve dvou stupních. Nejnižší stupeň výbavy S (\"Standard\") totiž nakonec nebyl realizován, pravděpodobně pro nízkou prodejnost na vyspělých trzích. Střední (nyní tedy základní) stupeň výbavy byl označován jako L (\"de Luxe\") a vyšší jako LS (\"de Luxe Super\"). Po modernizaci všech modelů v roce 1993 bylo značení výbavy změněno na LX, respektive GLX v souladu se zvyklostmi koncernu VW.\nV základním stupni výbavy byla k dispozici pětistupňová převodovka, zadní lapače nečistot, zvnitřku nastavitelná sklopná zpětná zrcátka, přístrojový panel s analogovými hodinami, nastavování sklonu světel z místa řidiče – tzv. hydrokorektor, dvourychlostní stěrače předního skla s jednoduchým cyklovačem, vyhřívané zadní sklo, samonavíjecí pásy na krajních sedadlech, čtyři průhledové opěrky hlavy, nedělená zadní sklopná opěradla a sedadla, přední sedadla s lůžkovou úpravou, pevné textilní koberečky a vyjímatelné gumové koberce, přívod teplého vzduchu pro zadní sedadla, dětskou pojistku na zadních dveřích, tři stropní madla, popelník v zadních dveřích atd. Po roce 1993 do výbavy LX přibyl spoiler předního nárazníku a plastový kryt zadních lemů blatníků.\n\nVyšší výbava měla (navíc nebo na rozdíl od základu) např. přístrojový panel s otáčkoměrem namísto hodin, paměťový cyklovač předních stěračů, přední mlhové světlomety, stěrač a ostřikovač zadního skla, spínač kontrolky ruční brzdy, sedadla s anatomickými vložkami potažená kvalitnějším polyesterovým plyšem, sklopná zadní sedadla a opěradla dělená 2:1 a čalouněný vnitřek zavazadlového prostoru. Od roku 1993 měla také černé polepy B-sloupků. Projektovaná poloautomatická skládací vzpěra přední kapoty (namísto ocelového prutu) nebyla sériově realizována.\n\nKromě této standardní výbavy byla k dispozici řada prvků doplňkové výbavy, která byla posléze často v nabídce akčních verzí: tónovaná okna, digitální stropní hodiny, akumulátor s vyšší kapacitou, horní a spodní spoiler pátých dveří, černý dekorační polep kolem okna pátých dveří, přední lapače nečistot, ostřikovače předních světlometů, osvětlení zavazadlového prostoru, hliníkové lité disky, boční ochranné lišty, výškové nastavení předních bezpečnostních pásů, centrální zamykání, otevírání kufru z místa řidiče, střešní okno, autorádio apod.\n\nAby Škoda podpořila prodej svých automobilů, byla zavedena výroba limitovaných edicí Favoritů a Formanů, které obsahovaly balíček speciální výbavy – například litá kola, konzolu středového tunelu v interiéru, střešní okno, metalický lak, ostřikovače světlometů, jiné potahy sedadel, stropní digitální hodiny, vnější spoilery, tónovaná skla, kouřové dvoubarevné zadní svítilny apod. Všechnu výbavu šlo samozřejmě na přání dát i do řadových výrobků, ale „balíčková“ verze ve finále vyšla cenově výhodněji. Tyto akční modely pak zpravidla šlo snadno odlišit díky jiným barvám karoserie, které v běžném vzorníku nebyly a také díky nápisům na C-sloupku. Zpočátku byly vyhrazeny jednotlivé výbavy buď pro typ Favorit, nebo pro kombi Forman. Od edice Prima byly dostupné pro obě karosářské varianty.\n\nPrvní akční verze přišly v roce 1992 – Favorit Komfort, Favorit/Forman Prima a Favorit Sport Line. U příbuzných kombi pak ještě byla verze Forman Marathon a Forman Excellent.\n\nV roce 1993 byly nabízeny shodné akční verze pro Favorit i Forman: Silver Line (stříbrná metalíza), Black Line (sytě černý lak), Green line (zelený lak), Forman Million-edition, X-line, Favorit Bike-line, Solitaire, Comfort line a v samém závěru výroby Special line. Nejvybavenější a také nejdražší verze byl Solitaire.\n\nPrvní akční výbava která se dávala do vozidel Škoda Favorit. Bylo vyrobeno 3854 kusů. Vozy Favorit Komfort měly litá kola, tónovaná okna, střešní okno, centrální zamykání, tvarovaná sedadla s unikátním vzorem potahu, digitální hodiny ve stropním panelu, středovou konzoli, autorádio, látkové výplně dveří a boční ochranné lišty. Vůz bylo možné zakoupit v tmavě modré nebo zelené barvě.\n\nVýbava Marathon z roku 1992 byla k dispozici pouze na vozech Škoda Forman. Název pramenil ze spolupráce Škody Auto a Českého olympijského výboru před letní olympiádou v Barceloně a sponzorství Českého olympijského týmu. Opět byl označen ozdobným nápisem pod zadním bočním oknem. Obsahovala podobné prvky jako výbava Komfort na Favoritech. Vůz měl hliníková kola, ostřikovače předních světlometů, boční ochranné lišty, střešní okno, střešní nosiče, spoiler na pátých dveřích, centrální zamykání, autorádio Blaupunkt, digitální hodiny ve stropním panelu a zpožďovač vnitřního osvětlení. K dispozici byl pouze v modré barvě nazvané Irisová modř. Sedadla byla potažena látkou Frank Flipper a na výplních dveří byla použita látka Frank. Jeho tehdejší cena byla 225 000 Kčs. Celkem bylo vyrobeno 5000 kusů tohoto modelu v závodě ve Vrchlabí.\n\nFavorit Sport Line vycházel z typu 135 LS. V roce 1992 stál 189 000 Kčs, výchozí Favorit 135 LS stál jen 156 300 Kčs. Vyrobeno bylo 3001 kusů. Měl speciální nový typ paprskových litých kol. Sportovněji tvarované sedačky byly potaženy károvanou látkou, která byla použita i na výplních dveří. Automobil byl lakován odstínem červená Rally. Vůz měl tónovaná okna a střešní okno. Stejně jako u předchozích verzí měl středovou konzoli. Ve výbavě bylo centrální zamykání, autorádio Blaupunkt, otáčkoměr a ostřikovače předních světlometů. Vůz měl přední spoiler pod nárazníkem, zadní spoiler na hraně pátých dveří, malý spoiler nad zadním oknem a ozdobnou koncovku výfuku. Mlhovky byly opatřeny ochrannou mřížkou.\n\nVýbava Excellent byla opět k dispozici pouze na vozech Škoda Forman. V roce 1992 bylo vyrobeno 2004 těchto vozů. Ty měly olivově zelený lak, na bocích ozdobný nápis a stejný typ disků jako edice Sport Line. Na rozdíl od něj ale byly části disků lakovány matnou černou barvou. Standardně byl dodáván výkonnější akumulátor s kapacitou 55 Ah. Vůz měl lépe tvarovaná sedadla, látkové výplně dveří, středovou konzoli, uzamykatelný kastlík, digitální stropní hodiny, autorádio Blaupunkt Boston, tónovaná okna, střešní okno Thorax F, spoiler na pátých dveřích, boční ochranné lišty, centrální zamykání, alarm a ostřikovače světlometů.\n\nVýbava Prima byla k dostání jak na vozech Favorit, tak na vozech Forman. Vycházela z typu 135 L. Měla charakteristický fialový lak. V interiéru vozu byla sedadla čalouněna novým vzorkem látky, který byl použit i na výplních dveří. Vůz měl okrasné kryty kol. Zadní sedadla byla dělená a na podlaze byly gumové koberce. Vozy edice Prima se lišily lehce upraveným motorem, který mohl spalovat i benzín Special s oktanovým číslem 91.\n\nSilver Line byl první akční edicí po druhém faceliftu v roce 1993. Bylo vyrobeno asi 11 000 favoritů a 9000 formanů. Vozy byly lakované stříbrnou metalickou barvou Safír a měly nový typ litých kol Ronal Centra. Přední mlhové světlomety měly přes sebe ochrannou mřížku. Dalšími prvky výbavy vozu byly digitální stropní hodiny, ostřikovače světel, centrální zamykání, výškově nastavitelné přední bezpečnostní pásy, zapalovač, akustická signalizace zapnutých světel při vypnutém motoru a otevřených dveřích, tónovaná okna, kouřová zadní světla, boční ochranné lišty, autorádio Blaupunkt Boston, středová konzole, kožená hlavice řadicí páky s koženou manžetou, zamykání odkládací schránky u spolujezdce, stříška na pátých dveřích (u verze Favorit), černě čalouněný strop a černá ozdobná koncovka výfuku. Sedadla byla čalouněna látkou se vzorem Flores First. Kolem okna na pátých dveřích byl černý dekorační polep stejně jako na B-sloupcích. Výroba této akční série byla v roce 1994 ještě prodloužena a výbava doplněna o střešní ližiny, otevírání kufru z místa řidiče, kožený volant a začal být montován jiný typ střešního okna.\n\nEdice Black Line byla poprvé představena na pražském autosalonu 1993. Vozy Black Line byly lakovány odstínem černá magická ebenová barva, vzadu na bocích byl ozdobný nápis Black Line. Výbava byla hodně podobná jako verze Silver Line, ale byly tu drobné rozdíly. Také měl litá kola Ronal Centra, které měly boky paprsků lakovány černě. Vozy měly střešní okno, centrální zamykání, kouřové zadní svítilny, černou ozdobnou koncovku výfuku, ostřikovače světlometů, uzamykatelný kastlík, středový odkládací panel, digitální stropní hodiny, akustickou signalizaci rozsvícených světel při vypnutém motoru a otevřených dveřích, otáčkoměr, zapalovač, tónovaná okna včetně předního, které mělo stínící pruh pod horním okrajem. U typu Favorit byl montován spoiler pátých dveří nad zadním oknem. Black Line měl volant obšitý kůží, koženou řadicí páku s manžetou a kožené madlo ruční brzdy. Dále autorádio Blaupunkt Paris se čtyřmi (u Formanu s šesti) reproduktory. Sedadla z verze GLX byla potažena speciální látkou. Přední bezpečnostní pásy byly výškově stavitelné. Mlhovky ale neměl chráněné mřížkou. Vozy byly dodávány jak s karburátorovými motory, tak s motory s jednobodovým vstřikováním. Bylo vyrobeno 4800 favoritů a 1700 formanů, jejichž cena se pohybovala od 210 000 do 269 000 Kč.\n\nVozy Green line byly vyráběné pouze s motorem 135B, tedy s jednobodovým vstřikováním a řízeným katalyzátorem, tedy šetrnějším k životnímu prostředí. Byly lakovány jasně zelenou barvou. Ve výbavě bylo autorádio, ostřikovače předních světel, otáčkoměr a velkoplošné okrasné kryty kol.\n\nVozy Solitaire byly pravděpodobně nejlépe vybavenou akční edicí a nejlépe vybaveným vozy typové řady Favorit vůbec. Vycházely z výbavy GLX. Byly lakovány speciální tmavou červenofialovou metalízou, kterou nebylo možné si připlatit k žádnému jinému vozu. Ozdobný nápis Solitaire nebyl umístěn na bocích, ale byl na pátých dveřích nad nápisem Forman. V nabídce byl pouze s motorem o výkonu 50 kW a navíc měl i výkonnější akumulátor 55 Ah. Vůz měl speciální litá kola s uzamykatelnými šrouby, tónovaná okna (včetně tónovaného pruhu na čelním okně), střešní okno, mlhovky, ostřikovače světlometů, střešní nosiče, stříšku na pátých dveřích, centrální zamykání, alarm, výškové nastavování bezpečnostních pásů, tmavou ozdobnou koncovku výfuku, kouřové zadní světlomety, autorádio Blaupunkt Montreux se šesti reproduktory, velurové potahy, čalounění dveří ladící s potahy sedadel z černé látky s tmavě červeným nádechem, otevírání kufru od místa řidiče, středovou konzoli, kožený volant, koženou hlavici řadicí páky s manžetou a kožené madlo ruční brzdy. Celkem bylo vyrobeno 2800 vozů, jejichž cena byla 299 556 Kč.\n\nTato výbava byla pouze ve vozech Forman v roce 1994. Edice byla uvedena na oslavu výroby jednoho milionu vozů typové řady Favorit. Všechny vozy byly lakovány tmavošedou metalízou. Ve výbavě byla tónovaná okna, centrální zamykání, odhlučnění motorového prostoru, středová konzole, otevírání kufru z místa řidiče, uzamykatelný kastlík, digitální stropní hodiny, ostřikovače předních světlometů, kouřová zadní světla, reflexní panel Hella pod zadní SPZ a stříška pátých dveří. Bylo vyrobeno 511 vozů a ke všem zákazníci dostali ozdobnou plaketu s pořadovým číslem jejich vozu.\n\nTato edice byla pouze ve vozech Škoda Favorit. K vozu bylo jízdní kolo Favorit. Ve výbavě byl střešní nosič na přepravu kol, boční ochranné lišty a černá fólie na B-sloupcích. Automobil měl ozdobný nápis na C-sloupku.\n\nTato akční výbava na vozech Favorit/Forman obsahovala tónovaná okna, velkoplošné okrasné kryty kol, kouřové zadní světlomety, centrální zamykání, ochranné lišty, středovou konzoli, otevírání kufru od místa řidiče, digitální stropní hodiny a zapalovač. Na výběr bylo 7 barev laku, konkrétně labutí bílá, karibská zelená, červená rally, modrá temptation a metalické laky Zafír, mořská zelená a Star blue. Na pátých dveřích byl ozdobný nápis.\n\nSpecial Line byl jednou z posledních akčních verzí této modelové řady. Výbava byla prostší a obsahovala boční ochranné lišty (pouze u verze Forman), středový odkládací panel, zapalovač, otáčkoměr, digitální stropní hodiny, otevírání kufru z místa řidiče, vnitřní osvětlení zavazadlového prostoru a specifické vnitřní čalounění. K dispozici byly pouze v odstínech bílá Labutí, červená Rally, modrá Temptation a zelená Karibská. Na pátých dveřích byl ozdobný nápis Special Line.\n\nVozy edice X Line byly vyráběny v roce 1994. Vycházely z výbavy LX a byly v bílé barvě. Odlišným prvkem byla vnější zpětná zrcátka, která byla kulatá a tvarem podobná zrcátkům z Felicie ale měly jiný úchyt na dveře, takže nešlo dávat zrcátka z Fel na Fav nebo opačně bez dílčích úprav. Vozy měly ozdobné nápisy na bocích. X Line byla pravděpodobně nejvzácnější edice Favoritu.\n\nŠkoda Favorit Decatop byl vůz z akční edice upravené v Nizozemsku firmou De Bickhorst. Automobil měl plátěnou stahovací střechu, která zasahovala až po zadní okno. Místo zadních dveří bylo jen malé výklopné víko. Boční stěny karoserie a boční dveře zůstaly nezměněné. Automobil byl vybaven řadou aerodynamických spoilerů. Ve výbavě byla litá kola, středový odkládací panel a autoradio Grundig.\n\nTato akční verze byla upravována v Německu. Vozy měly sportovnější vzhled, lakované nárazníky a bodové světlomety. V interiéru byl volant s dřevěným dekorem.\n\nPro favorita byly zkonstruovány celkem tři typy zážehových motorů s dvoustupňovým karburátorem Jikov (což byl licenční Pierburg 2E-3) a s bezdotykovým elektronickým zapalováním:\n\n\n\nV letech 1991 až 1992 přibyla nepříliš vydařená motorizace zvaná 135 Ecotronic a označovaná jako Favorit 135 Le, LSe (dle výbavy). Tato verze měla elektronický řízený karburátor s lambda sondou a katalyzátorem. Výkon motoru klesl ze 43 na 40 kW a točivý moment klesl z 97 na 90 Nm. Výhodou byla nižší spotřeba a schopnost automobilu splňovat exhalační normu \"Euro 1\". Verze tohoto motoru byla výlučně na export, faceliftem v roce 1993 zanikla.\n\nOd roku 1992 bylo pokusně na některé vozy montováno vstřikovací zařízení Bosch MonoMotronic, díky kterému se změnily výkonové parametry motorů – motor 135 měl výkon 40 kW, motor 136 výkon 50 kW, přičemž u obou se zlepšil průběh křivky výkonu, točivého momentu i spotřeby paliva. Od roku 1993 již bylo vstřikování standardem a karburátory se montovaly jen pro některé zahraniční trhy.\n\nSpolečnost Autospektrum 2000 s. r. o. Mariánské Lázně prováděla úpravy motoru, které se týkaly mírného zvýšení výkonu. Tato úprava se nazývala Sprint 75. Motor měl upravený kompresní poměr 9,7:1, upravenou hlavu válců, upravené sací potrubí a ostřejší vačkový hřídel. Výkon stoupl na 56 kW při 5 750 ot./min., maximální rychlost vozu vzrostla na 160 km/h, zrychlení z 0 na 100 km/h se zlepšilo na 13 s a vozu a jízdním vlastnostem také prospěly širší kola o rozměru 175/70 R13.\n\nŠkoda Forman (typ 785) je kombi na základu Škody Favorit. Vyráběl se od roku 1990 (dva roky po začátku sériové výroby Favoritu) do roku 1995. Původní název měl znít Škoda Turist, nakonec bylo ale použito jméno Forman. Oproti základnímu hatchbacku má Forman delší podlahu (nastavenou mezi prolisem náhradního kola a zadním nárazníkem), střechu, nové zadní bočnice s proskleným C-sloupkem a pochopitelně i zadní nárazník. Objem zavazadlového prostoru, jenž byl od prostoru pod zadním oknem nově oddělen dvoudílným platem, vzrostl na 400 litrů. Škoda Forman byl oproti Škodě Favorit delší o 35 cm, ale přitom byl jen o 45 kg těžší. Celkem bylo vyrobeno 219 254 vozů.\n\nŠkoda Favorit Praktik a Škoda Forman Praktik byly užitkové verze, nástupcem typu Škoda 105 SP, se kterým měly shodný i způsob odvození od osobních verzí: byly pouze dvoumístné, za předními sedadly se nacházela mříž a zavazadlový prostor s rovnou podlahou. Tu tvořila dvoudílná dřevěná deska. Přední část desky byla odklopná a pod ní se nacházel drobný úložný prostor. Pod zadní částí desky bylo ukryto rezervní kolo. Na nákladové hraně byl kryt zámku pátých dveří. Zadní okna nebyla vybavena stahovacím mechanismem. Přístup do nákladového prostoru byl možný klasicky 5. dveřmi nebo zadními bočními dveřmi. Navíc byl prostor vybaven samostatným stropním světlem. Forman Praktik měl místo zadních bočních oken plechové výplně. Objem zavazadlového prostoru byl 1,34 m.\n\nŠkoda Favorit Pick-up (typ 787) je pick-up, který má motor, převodovku a většinu součástí z Favoritu. Vyráběl se od roku 1991 do roku 1995, kdy byl nahrazen druhou generací nazvanou Škoda Pickup (bez pomlčky) založené na modelu Felicia. Vůz byl k dostání pouze v základní verzi L. Objem zavazadlového prostoru je 820 nebo 2 380 litrů. Celkem bylo vyrobeno 70 900 kusů pickupů.\n\nTyp Forman Plus vycházel z provedení Forman Praktik. Měl zvýšenou střechu s vyvýšeným bílým laminátovým krytem. Na základě tohoto typu byla vyráběna i sanitka.\n\nMTX Roadster je dvoumístný dvoudveřový Roadster. Jeho design vytvořil Václav Král. Vyráběla ho firma Metalex od roku 1991 do roku 1996. Podvozek, motor a přední část vozu pocházela z Favoritu. Premiéra proběhla v Československu v říjnu 1990. V základní výbavě, která stála okolo 300 000 Kč, bylo centrální zamykání a elektrické stahování oken. Výkon vozu mohl být zvýšen o 10 kW. Střecha byla obyčejně plátěná. Za příplatek se měla dodávat i laminátová, ale zůstalo u jednoho prototypu. Vyrobilo se celkem 200 vozů. V roce 2019 bylo smontováno dodatečně několik Roadsterů přestavbou ze starších sériových vozů Favorit. \n\nMTX Pick-up D. C. byl lehký užitkový vůz typu Pick-up, který vyráběla společnost Metalex. Byl určen výhradně pro vývoz do afrických zemí. Konstrukčně vycházel z kombi Forman. Měl zachovaný prostor pro posádku, ovšem hned za ním byla kabina ukončena a celý prostor kufru měl odříznutou střechu a byl uzpůsoben jako korba. \n\nJednalo se o osobní vozy Favorit a užitkové vozy Pick-up s nástavbou. K jejich pohonu sloužil stejnosměrný elektromotor o výkonu 15,5 kW (21 koní) při 5 000 ot./min. Vozy dosahovaly maximální rychlosti 80 km/h. Vůz měl 14 olověných akumulátorů 6 V/180 Ah a dojezd činil 80 km. Výroba probíhala v závodě Škoda Elcar Ejpovice (pobočný závod plzeňské Škody) od roku 1991. Celkem bylo do roku 1993 postaveno 191 vozů. 42 jich používala i Česká pošta. Jejich nástupcem se stal vůz Tatra Beta.\nDíly z řady Favorit/Forman byly používány v devadesátých letech 20. století pro stavbu řady užitkových automobilů. Nejvíce společných dílů sdílí dodávka Beta, která je de facto na platformě Favoritu postavena. Do první stokusové série Bet byl montován motor Škoda 781.135B, nápravy, interiér a většina dalších komponentů vozů řady Favorit/Forman. Pozdější Tatra Beta využívá již dílů vozu Hyundai Accent. \n\nDalší vozy s větším či menším počtem dílů z Favoritu jsou STAS Pony či Magma, do kterých byl montován motor řady 781. Také Kaipan používal motory Favorit ve svých roadsterech. Upravený motor 781.136 byl používán i v lehkých letadlech. \n\nPrototyp Škoda 780 byl vyvíjen na začátku 80. let. Karoserii navrhl dipl. tech. Jaroslav Kindl, jeho vůz se podobal vozu Volkswagen Golf první generace, a stal se východiskem pro vývoj Favorita.\n\nŠkoda 781 se vyvíjela mezi roky 1980 a 1983, bylo vyrobeno celkem 10 prototypů. Oproti Škodě 780 se lišila jen karoserií. Karoserie prototypu 781 SV vycházela z prototypu 760. Číselný název 781 později zdědil i sériově vyráběný automobil.\n\nVozu Škoda 781 Tremp byl vyroben v roce 1989 zřejmě jen jeden kus. Vycházel z klasického hatchbacku 781 Favorit. Střecha byla jen nad předními sedaly, zbytek byl uříznut. Místo zadních sedadel byla rovná podlaha. Konstrukce byla zpevněna obloukovým rámem za předními sedadly. Spodní polovina zadních dveří zůstala zachována a byla plně funkční. Na přídi byla použita nová maska chladiče. Vůz měl také kruhové světlomety. K realizaci výroby nedošlo. Dnes se nachází v depozitáři muzea Škoda auto.\n\nTříprostorová čtyřdveřová verze Favorita je skoro o 200 kg těžší a o 345 mm delší než dvoudveřový hatchback. Spodní část karoserie je shodná s typem Forman, ale přístup do zavazadlového prostoru je přes víko kufru namísto pátých dveří – vrchní zasklená část je shodná s klasickým Favoritem. Dva prototypy vznikly v roce 1986, do sériové výroby se nedostal.\n\nŠkoda Favorit Coupé (typ 783) bylo třídveřové coupé postavené na bázi Favoritu v roce 1987. Byl vyroben pouze jeden prototyp v béžové metalíze, který je dnes v depozitáři Automobilového muzea Škoda.\n\nJednalo se o skříňové vozidlo se zvýšenou střechou, především v zadní polovině vozu, jejíž třetina na konci byla plastová a výklopná směrem nahoru, což mělo usnadnit nakládání a přepravu neforemných předmětů, jako prken na surfing nebo klavírů. Koncepce i motor byly shodné s klasickým hatchbackem. Vnější rozměry jsou 4 065 × 1 620 × 1 870 mm. Bylo vyrobeno několik prototypů této verze. Prvním bylo pětimístné kombi, které mělo oproti hatchbacku zadní sedadlo umístěno o asi jednu lidskou hlavu výše. Zadním cestujícím poskytoval vyšší posez více místa pro nohy, které nemuseli mít tak skrčené, a umožňoval jim lepší výhled. Druhý prototyp prosklené dodávky měl hned za předními sedadly zvětšený zavazadlový, vlastně nákladový, prostor, stejně tak jako třetí prototyp Škoda 784 Savana Furgon, který měl ale zadní boční panely bez skel. Tento typ byl jakýmsi prototypem sériové Škoda Pick-up s nástavbou.\n\nMezi prototypy postavené na bázi Favoritu samotnou automobilkou Škoda patří i dvoudveřové Kabrio.\n\nDvoumístný čtyřdveřový vůz vycházející z typu Pick-up. Rozvor byl prodloužen na 3 100 mm a celková délka vzrostla na 4 715 mm. Výška včetně výstražného majáku byla 2 175 mm. Do sériové produkce se tento typ nakonec nedostal, ale údajně byla vyrobena malá série.\n\nAutomobil byl zvenku shodný s klasickým Favoritem. Motor měl ale objem pouze 1 137  cm³, dosahoval výkonu 38 kW (52 koní) při 5 200 ot./min. a točivého momentu 80 Nm při 4 000 ot./min. Maximální rychlost vozu byla 140 km/h a z 0 na 100 km/h zrychlil vůz za 17 sekund. Motor byl upraven pro spalování paliva o oktanovém čísle 90. Byl vystaven na mezinárodním strojírenském veletrhu v Brně 1989. Celkem byly vyrobeny pouze 4 vozy. Auto bylo méně vybaveno. Na přístrojovém štítu nebyly hodiny ani otáčkoměr. Rychloměr byl umístěn uprostřed. Okna v zadních dveřích nešla stahovat. Nad zavazadlovým prostorem nebylo překrývací plato.\nNa turínském autosalonu v roce 1990 prezentovala karosárna Bertone prototyp Favoritu v jeho modernizované podobě. Vůz byl kompletně lakován červenou metalízou včetně nárazníků. Oba nárazníky byly upraveny, jejich spodní část rozšířena a byly v nich integrované spoilery. Vůz byl taktéž vybaven lakovanými nástavci prahů. Kliky, zpětná zrcátka a víčko nádrže byly lakovány matným stříbrným lakem. Horní část karoserie lemoval stříbrný proužek a na boku karoserie byl pro změnu zlatý proužek. Místo klasického otvoru na masce vlevo byla maska bez otvoru, ale znak Škoda, vyvedený ve zlaté barvě, zůstal umístěn na boku. Automobil měl čtrnáctipalcová litá kola.\n\nV interiéru byl použit nový čtyřramenný volant s tlustším věncem. Na štítku volantu byl znak karosárny Bertone. Řadicí páka byla doplněna o koženou manžetu upevněnou na středový odkládací tunel. Na něm se nacházely spínače elektrického stahování oken. Sedadla a výplně dveří byly potaženy kombinací kůže a semiše ve dvou odstínech hnědé barvy.\n\nŠkoda Favorit Varia a Škoda Forman Varia byly užitkové vozy postavené na základě Favoritu a Formanu. Byly vyrobeny v roce 1990. Místo klasického víka kufru měly malou klínovou laminátovou nástavbu, která byla v zadní části vozu kolmá. Přístup byl skrz čtvercové dveře výklopné nahoru.\n\nŠkoda Favorit Fun z roku 1993 byl pick-up určený pro volný čas. Jeho prototypy byly postaveny ve vývojovém oddělení ve vile Česana. Vůz byl vystaven na Frankfurtském autosalonu. Automobil měl zvýšený podvozek, nástavce prahů, nástavce lemů blatníků a ochranný rám vpředu i vzadu na nástavbě. Vůz měl posuvnou zadní stěnu, na které byla dvě sklápěcí sedadla. Díky tomu se jednalo o čtyřmístný automobil, na rozdíl od sériového Pick-upu. Potahy sedadel měly modré okraje a prostřední část s motivem plachetnic. Tento motiv byl i na karoserii. Sportovní volant, řadicí páka a madlo ruční brzdy byly potaženy modrou kůží. Na palubní desce byl modrý dekor, ale budíky byly podbarveny žlutě. Výplně dveří vozu byly zbarveny šedě. Ve výbavě vozu bylo autorádio Blaupunkt, střešní okno a dvacetilitrový chladicí box na ložné ploše. Vůz měl čtrnáctipalcová litá kola. Vyrobeny byly minimálně 2 prototypy. Jeden byl lakován fialově a druhý žlutě. Vůz se nedostal do výroby, sériově vyráběná byla až Škoda Felicia Fun od roku 1997.\n\nJednalo se o prototyp sportovní verze Favoritu, která byla vystavována na Frankfurtském autosalonu 1989. Název RS byl odvozen od soutěžních vozů RS ze sedmdesátých let. Motor byl vyladěn na hodnotu 86 kW a byl vybaven dvěma karburátory Weber. Kompresní poměr byl 11,5:1. Vůz měl šestnáctipalcová litá kola, lakované nárazníky a vnější zrcátka a ozdobnou koncovku výfuku. Aerodynamika byla zlepšená předním spoilerem, zadním křídlem a stříškou na pátých dveřích. Na boku byly sportovní polepy.\n\nPrototyp Formanu, který měl nový řadový čtyřválec s rozvodem OHC, objem 1 600 cm a dosahoval výkonu 73 kW (99 HP) vznikl v roce 1993. Tento motor byl zamýšlen pro nástupce Škodu Felicii, ale jeho sériová výroba se neuskutečnila. V rámci úspor byl později použit motor Volkswagen 1,6 o výkonu 55 kW. Prototyp již obsahoval některá technická řešení, použitá později na Felicii (např. uložení převodovky) a byl vybaven pětistupňovou převodovkou. Vnější rozměry byly shodné s klasickým Formanem, hmotnost byla 950 kg. Maximální rychlost činila 200 km/h. Prototyp byl také nestandardně vybaven (kožené sedačky a doplňky, nezávislé topení).\n\nŠkoda Shortcut byl třídveřový dvoumístný elektromobil. Technicky vycházel ze Škody Favorit, avšak přední i zadní část vozu byla zkrácená a v té také nebyla umístěna sedadla. Konstruktérem vozu byl Jaromír Végr. Vůz vznikl jako jediný prototyp pro švýcarského zákazníka v roce 1990, ten jej později vrátil do ČR. Automobil nejprve chátral, ale v roce 2009 byl zrenovován a vystavován.\n\nV roce 1991 měl vyjít sedan Škoda Felicia (typ 792). Měl mít nový motor OHC a částečně nový vzhled se zaoblenými liniemi. Stejným způsobem měly být modernizovány i typy, které už byly ve výrobě. Vůz se nakonec do sériové výroby nedostal a jméno bylo použito u modernizace z roku 1994. Automobil měl výše umístěné kliky. Dveře zasahovaly až do střechy, takže vůz nemusel mít gumovou lištu. Boční skla byla umístěna blíže povrchu karoserie a přední a zadní sklo bylo lepené. Hrdlo nádrže bylo umístěné pod vyklápěcím krytem.\n\nVozy Škoda Favorit byly upraveny pro rozličné druhy závodů na okruzích i pro rallye. Ve sportu se nejvíce prosadila sportovní verze Škoda Favorit 136 L. Tu poháněl zážehový čtyřválec o objemu 1 289 cm³ o výkonu 103 k, jejíž výkon byl zvýšen karburátorem Pierburg 2E-2. Vůz měl upravenou pětistupňovou manuální převodovku. Poprvé byla tato verze homologována 1. 1. 1989. Vůz dokázal zvítězit ve své kategorii při Rallye Monte Carlo.\n\nSoutěžní Favorit pro skupinu Formule 2 se poprvé představil na soutěžích v sezoně mistrovství světa v rallye 1989, konkrétně na poslední RAC Rallye 1989. Vůbec prvním startem ale byla Hanki Rally ve Finsku. Domácí jezdec Kalev Ahem s Favoritem zvítězil ve své třídě. Tým Škoda Motorsport usilovně pracoval na vývoji společně s firmou MTX a v sezoně 1990 startoval vůz na třech podnicích Mistrovství světa a v šampionátech Mistrovství Evropy a Mistrovství ČSSR v rallye 1990. Vůz získal řadu cenných vítězství ve své třídě. Pro sezonu mistrovství světa v rallye 1991 byly připraveny starty na Rallye Monte Carlo 1991, Acropolis rallye 1991, Finská rallye 1991, Rallye San Remo 1991 a RAC Rallye 1991. V Monte Carlu dokončil Pavel Sibera celkově na 25. pozici a ve Finsku svou třídu vyhrál. V sezoně mistrovství světa v rallye 1992 se do týmové sestavy dostal Emil Triner. Tým startoval celkem na šesti soutěžích. Následující rok FIA vypsala nový pohár Formule 2 pro automobily s pohonem jedné nápravy a motorem do 2 litrů objemu. Favority se pravidelně umisťovaly na stupních vítězů a celkově skončily na druhém místě za týmem Opel Motorsport. Tým Škoda se tak v sezoně mistrovství světa v rallye 1994 rozhodl absolvovat všechny soutěže a získat titul. Rozhodovalo se až na tratích britské RAC Rallye 1994. Zde skončil Sibera na šesté a Triner na sedmé pozici. Tým Škoda tak vybojoval titul před týmy Nissan Motorsport, Peugeot Sport a Opel Motorsport.\n\nK pohonu pouze předních kol sloužil osmiventilový čtyřválec o objemu 1 299 cm³ s rozvodem OHV uložený vpředu napříč, který dosahoval výkonu 105 koní a točivého momentu 117 Nm. Vůz byl vybaven pětistupňovou převodovkou. Jeho maximální rychlost byla 170 km/h a zrychlení na 100 km/h za 10 sekund. Soutěžní Favorit v provedení 136 L/A závodil i na okruzích.\n\nFavorit pro skupinu N byl upraven ve sportovním oddělení Škoda Motorsport v roce 1990. Na rozdíl od skupiny A předpisy pro skupinu N dovolují jen minimální zásahy do konstrukce vozidla. Kompresní poměr motoru byl ze sériových 9,7 upraven na 10,4:1. Opracování dílů motoru je také zakázáno. Shodný je i systém sání vzduchu a přípravy směsi. Motor je vybaven dvojitým karburátorem Pierburg 2E 3 se samočinným sytičem. Sběrné výfukové potrubí zůstalo zachováno až k prvnímu tlumiči. Zbylá část výfuku musí mít stejný průměr a stejné umístění vyústění. Zbylé úpravy přidaly motoru 1,5 kW. Celkový výkon motoru je 49,8 kW. Maximální rychlost se pohybovala kolem 150 km/h. Pětistupňová převodovka je upravená. Karoserie není odlehčená, jen vyztužená dodatečnou montáží ochranného klecového rámu. Ten je doplněn rozpěrou předních tlumičů. Hmotnost celého rámu je 23 kg. V karoserii muselo zůstat vnitřní vybavení jako výplně dveří, tlumící materiály a zadní sedadla. Přední sedadla jsou sportovní, ale musí mít hmotnost 8,8 kg. Přístrojová deska je shodná se sériovým modelem. Je na ní rychloměr, otáčkoměr, teplota motoru a tlakoměr oleje. Volant je sportovní. V exteriéru je vůz doplněn světelnou rampou s přídavnými světlomety. Motor je ze spodu opatřen duralovým krytem. Typ brzd a jejich rozměry musí být shodné se sériovým vozem. Sportovní tlumiče vyrobila firma Sachs.\n\nŠkoda Favorit sk. H je někdy uváděn pod názvem Škoda Favorit RS 1600 H. Vznikl v roce 1992. Jedná se o speciálně upravený vůz pro závody na okruzích. Používá prototypový řadový čtyřválec 781.160 OHC s objemem zvětšeným na hodnotu 1 596 cm³. Další parametry jsou vrtání 78 mm, zdvih 83,5 mm a komprese 11,8. Vůz má dva dvojité karburátory Weber, výkon 123 kW (167 koní) při 6 500 ot./min., točivý moment 176 Nm při 5 500 ot./min. Převodovka je šestistupňová. Hmotnost vozu je pouze 720 kg. Maximální rychlost je 240 km/h a zrychlení na stovku za 6 s. Později dostal motor vstřikování paliva a výkon byl zvýšen na 129 kW (175 koní). Vůz startoval na závodě 24h Nürburgring, kde s ním posádka Svatopluk Kvaizar-Samohýl-Obermann vyhrála svou třídu.\n\nJedná se o dvoudveřový jednomístný závodní automobil určený pro pohárové závody na okruzích. Závodní vozy připravovala firma Autospectrum 2000 Mariánské Lázně. Základem je klasický Pick-up s laminátovou nástavbou nad nákladovým prostorem. Motor je řadový čtyřválec s rozvodem OHV, objemem 1 289 cm³, vrtáním 75,5 mm a zdvihem 72 mm. Komprese je 12,0 a vůz dosahuje výkonu 78 kW (106 koní) při 7 000 ot./min. Převodovka je šestistupňová. Později bylo pro tento pohár upravovány vozy Škoda Pickup druhé generace (odvozené od typu Felicia).\n\n\n"}
{"id": "146734", "url": "https://cs.wikipedia.org/wiki?curid=146734", "title": "Heidelberg", "text": "Heidelberg\n\nHeidelberg je svými 152 000 obyvateli pátým největším městem německé spolkové země Bádensko-Württembersko. Leží na jejím severozápadě, na půli cesty mezi Stuttgartem a Frankfurtem nad Mohanem, a patří k turisty nejvyhledávanějších místům země. Je světově proslulé svojí zříceninou zámku, historickým centrem, ale zejména Univerzitou Ruprechta-Karla (\"Ruprecht-Karls-Universität\") z roku 1368, nejstarší na území dnešního Německa.\n\nHeidelberg tvoří společně s Mannheimem a Ludwigshafenem metropolní region, nazývaný též Trojúhelnik Rýn-Neckar.\n\nAsi před milionem let žil v okolí Homo heidelbergensis, jehož čelist byla objevena v roce 1907. V 5. století př. n. l. existovalo na Hoře svatých, \"Heiligenbergu\" keltské oppidum. V roce 40 př. n. l. zde Římané založili stálý tábor.\n\nModerní historie Heidelbergu začíná v 5. století, první písemná zmínka o vesnici zvané Bergheim se datuje z roku 769. V roce 863 byl na Heiligenbergu založen klášter sv. Michala. Roku 1155 přešel zdejší hrad i s podhradím do majetku rodu Štaufů, z roku je 1196 je první zmínka přímo o osadě \"Heidelberch\", z roku 1255 pak pochází první zmínka o hradu, stojícím nad městem.\n\nV roce 1356 ustanovil Karel IV. Zlatou bulou falckého hraběte jedním z kurfiřtů, ve 14. století se pak pod hradem objevilo trvalé sídliště, které bylo po dlouhou dobu zcela nezávislé na samotném městě. V roce 1386 zde kurfiřt Ruprecht III. založil univerzitu. V letech 1556- 59 princ Otto Jindřich do země přináší reformaci, Heidelberský katechismus se následně stal hlavní modlitební kniohou reformace. Stejný kníže vybudoval renesanční část hradu.\n\nPro české země je významný falcký kurfiřt Fridrich V. (v Čechách známý jako Zimní král). V Heidelbergu vybudoval rozsáhlé zámecké zahrady, tzv. Anglický dům v samotném zámku a Alžbětinu bránu. Poté, co jeho české dobrodužství dopadlo neslavně, byl však kurfiřtské hodnosti zbaven. Mezi lety 1688-89 obléhala město vojska Ludvíka XIV, který na Falc vznesl na základě příbuzenského vztahu s Liselottou Falckou nárok, jeho vojska pobořila hrad (značná část zůstala v troskách dodnes) i město.\n\nV roce 1720 bylo hlavní město kurfiřství přesunuto do Mannheimu, kde vznikl nový zámek, přesto ale kurfiřt Karl Theodor postavil Starý most přes Neckar a opravil částečně hrad. V roce 1764 vypukl ve městě velký požár způsobený bleskem, který zapálil zámek. Roku 1815 zde rakouský císař, ruský car a pruský král založili Svatou alianci proti Napoleonovi Bonapartemu.\n\nPřed cca 150 lety zde vznikla stejnojmenná značka tiskáren a zařízení pro polygrafickou výrobu.\n\nZ období vlády národních socialistů pochází rozlehlý amfiteátr na kopci Heiligenberg, který sloužil od svého slavnostního otevření v roce 1935 jako tzv. Thingstätte k propagandistickým akcím NSDAP; dnes se tam pořádají různé kulturní akce. Koncem roku 1945 v Heidelbergu zemřel na následky autonehody americký generál George S. Patton.\n\nV roce 1972 se v Heidelbergu konaly Letní paralympijské hry.\n\nMěsto patří k nejnavštěvovanějším historickým městům Německa, čemuž přispívá jednak jeho poloha, jednak právě značné množství dochovaných památek a malebnost města.\nNejstarší částí je tzv. Ruprechtův dům, který postavil kurfiřt Ruprecht III. Dům byl gotický. Dům Jindřicha Otty je sice v troskách, jeho fasáda však patří k nejkrásnějším památkám hradu, vedle ní stojící věž byla postavena ve stejné době, dnes je nicméně také v troskách. Palác Fridricha IV. s barokní fasádou je dochovaný a jeho interiéry jsou součástí prohlídkového okruhu. V tomto paláci lze spatřit královskou halu, sloupovou síň a další interiéry. V hradu je dnes též umístěno muzeum lékárnictví.\n\nZajímavé jsou věže a obrané zdi hradu, z nichž některé zůstaly pobořené od dob obléhání vojsky Ludvíka XIV. Terasovité zahrady kolem hradu poskytují překrásné výhledy na město a hrad, nachází se v nich socha otce Rýna.\n\nStará budova univerzity pochází v současné podobě z roku 1728 a stojí na univerzitním náměstí. Zajímavý je pro turisty dostupný objekt studentské věznice, kde byli studenti mezi lety 1712-1914 vězněni za opilost, špatné chování, rušení nočního klidu a další přestupky, interiér místnosti je vyzdoben četnými studentskými graffiti. Součástí budovy Nové univerzity je i původně obranná Věž čarodějnic z roku 1380. Za pozornost stojí též budova univerzitní knihovny.\n\nNachází se v něm četné paláce, mezi nimi: \"Haus Graimberg\" s dochovanými německými a francouzskými nápisy na oknech, Velkovévodský palác z roku 1717 s barokní fasádou či \"palác Boissereé\". Na Kukuřičném trhu lze nalézt barokní sochu Panny Marie. Zajímavá je neoklascistní Karlova brána.\n\nHlavní náměstí (Marktplatz). Nalezneme na něm budovu radnice a kašnu se sochou Herkula. Zajímavý je dům lékárny. Za nejkrásnější renesanční fasádu Německa bývá označována fasáda domu U rytířů (\"Haus zum Ritter\"), která přežila všechny škody, dobývání města francouzskými vojsky i druhou světovou válku.\nMost vede přes řeku Neckar, dokončen byl v roce 1788, ze strany města se na něj vstupuje Mosteckou bránou, která byla součástí středověkého fortifikačního systému města. Na mostě se nachází sochy Pallas Athény a sv. Jana Nepomuckého.\n\nNachází se na severní straně města a skýtá nejkrásnější výhledy na staré město, nalezneme na ní pomník Elisabeth Charlotte, ženy, jež si vzala za manžela bratra Ludvíka XIV., Filipa Orleánského, a pro niž vypukla válka o Falc. Promenáda má dvě části (vyšší a nižší cestu). Její název odkazuje především k Hölderlinovi, který o Heidelbergu napsal báseň.\n\n\n\n\n"}
{"id": "146735", "url": "https://cs.wikipedia.org/wiki?curid=146735", "title": "Trněný Újezd", "text": "Trněný Újezd\n\nNázev Trněný Újezd mají dvě sídla:\n\n"}
{"id": "146737", "url": "https://cs.wikipedia.org/wiki?curid=146737", "title": "Asian Dub Foundation", "text": "Asian Dub Foundation\n\nAsian Dub Foundation (někdy jen ADF) je britská hudební skupina, která ve své hudbě kombinuje prvky dubu, drum’n’bass, reggae, dancehallu, ale i punku. Skupina používá jak DJs, tak i živé hudební nástroje.\n\nSkupina vznikla v roce 1993, když se v Londýně natáčel dokument \"Identical Beat\". Točil se ve škole Farringdon Community Music House, kde probíhaly kurzy pro DJs, vypsané pro mladé asijské studenty. Tyto kurzy vedli Anniruddha Das a John Pandit. Tito dva díky těmto kurzům poznali čtrnáctiletého bengálského rappera Deedera Zamana. Vznikli tak Asian Dub Foundation. Tři zakládájící členové začali vystupovat pod jmény Dr. Das, Pandit G a rapper Zaman začal vystupovat pod jménem Master D. Skupina se svým vlastním repertoárem se ale stali až s příchodem dalšího člena – kytaristy Steva Chadra Savale, který přijal přezdívku Chadrasonic. Ten byl známý svým netradičním přístupem ke kytaře – všechny struny ladil na jednu notu (jak bývá zvykem například u sitaru), při hře zásadně používal distortion a na kytaru někdy hrál i nožem. Tou dobou se celou Británií šířila vlna násilí proti přistěhovalcům z Asie. Tyto události a název kapely také pomohly při podpisu prvního nahrávacího kontraktu pro Nation Records. Debutové EP z roku 1994 dostalo název \"Conscious\".\n\nŠiroké spektrum hudebních vlivů, které dokázaly přetavit do své hudby (přes punk a ambient až po bengálské lidovky) rychle přineslo kapele širokou základnu fanoušků, kterými také byli antifašisté, kterým imponovalo, že se kapela otevřeně staví proti rasismu. V roce 1995 proslavil kapelu úspěšný singl \"Rebel Warrior\". Stejný rok následovala plnohodnotná deska \"Facts and Fiction\" a v roce 1998 deska \"Rafi’s Revenge\". Další alba se jmenují: \"Community Music\" (2000), \"Enemy of the Enemy\" (2003), \"Tank\" (2005) a \"Punkara\" (2008).\n\n\n\nHudba Asian Dub Foundation byla použita v několika počítačových hrách - „Flyover“ v Burnout Revenge, „Rise To The Challenge“ v FIFA 2004 a „Fortress Europe“ v .\n\n"}
{"id": "146741", "url": "https://cs.wikipedia.org/wiki?curid=146741", "title": "Afinita", "text": "Afinita\n\nAfinita (z lat. \"ad-finis\", sousední, příbuzný, související) označuje určitou příbuznost, blízkost nebo vzájemný vztah.\n\n\n"}
{"id": "146743", "url": "https://cs.wikipedia.org/wiki?curid=146743", "title": "Guntram", "text": "Guntram\n\nGuntram (545 - 592, Chalon-sur-Saône), také psaný Gontram, Gontran, Gunthram nebo Gunthchramn, byl burgundským králem v letech 561 až 592.\n\nByl synem krále Chlothara I. a Ingundy. Král Chlothar měl čtyři syny: Chariberta, Chilpericha, Sigiberta a Gontrama. Mezi ně rozdělil franskou říši. Gontram se po otcově smrti v roce 561 stal králem v Burgundsku a hlavním městem učinil Orléans.\n\nTehdejší významný kronikář Řehoř Tourský (Georgius Florentius Georgius, biskup v Tours), jej vždy nazýval dobrým králem Guntramem a to i když podával svědectví o jeho nevyvedených manželstvích.\n\nGuntram se poprvé oženil se svou konkubínou Venerandou, otrokyní patřící jednomu z jeho mužů. S tou měl syna Gundobada. Později se oženil s Marcatrudou a Gundobada poslal do Orleánsu. Když i Marcatruda porodila syna, začala žárlit a Gundobada nechala otrávit. Vzápětí ztratila však i svého syna. Guntram se o jejím činu dozvěděl, zapudil ji a Marcatruda do roka zemřela. Potřetí se oženil s Austregildou zvanou Bobilla, s níž měl syny Chlothara a Chlodomera a dcery Chlodebergu a Chlodichildu.\n\nV mládí byl prudké, nevyrovnané povahy, ale později svou vládu zcela podřídil křesťanským principům. Podle kronikáře se stal ochráncem ponížených, nadějí chudých a utěšitelem nemocných. Přísně a spravedlivě vynucoval vládu zákona a po celé zemi stavěl kláštery a kostely. Přežil i dva pokusy o atentát. Kronikář Řehoř také podává svědectví o zázracích, které se udály před i po Guntramově smrti. U některých byl prý osobně svědkem.\n\nRoku 567 zemřel Guntramův bratr Charibert I. vládnoucí v Paříži a jeho země byla rozdělena mezi zbývající bratry. Vdova po Charibertovi se chtěla provdat za nejstaršího z bratři, kterým byl Guntram. Církevní sněm v roce 557 však tuto tradici označil za incest a tak ji Guntram raději umístil do kláštera v Arles.\n\nV následujících občanských válkách o otcovské dědictví mezi bratry Sigibertem a Chilperichem nejprve pomáhal Chilperichovi, ale později se přidal na stranu Sigiberta; ten byl ale r. 575 zavražděn. Poté, co r. 577 oba zbývající Guntramovi vlastní synové zemřeli na dysentérii, adoptoval jako svého dědice synovce Childeberta, Sigibertova syna. Vedl značně neúspěšné války proti Gótům, v kterých ztratil téměř celé své vojsko. Porážku připsal minulým hříchům a ještě posílil svou zbožnost.\n\nZemřel roku 592 v Chalon-sur-Saône, kde je také pohřben v chrámu svatého Marcela, který sám založil. Záhy po své smrti byl svatořečen. Jeho nástupcem se stal adoptivní syn Childebert II.\n\nSvátek svatého Guntrama se slaví 28. března.\n"}
{"id": "146747", "url": "https://cs.wikipedia.org/wiki?curid=146747", "title": "Knock Nevis", "text": "Knock Nevis\n\nKnock Nevis byl japonský supertanker, postavený loděnicemi Sumimoto Heavy Industries v Tokiu v roce 1976 (někdy se uvádí i 1975 nebo 1979) pro rejdaře C. Y. Tunga z Hongkongu a známý také pod jmény Seawise Giant (1989–1991), Happy Giant (1991–2004) nebo Jahre Viking (od roku 2004, kdy spolu s názvem změnil i majitele a stal se majetkem norské společností Fred Olsen Production).\n\nLoď byla postavena jako 378 m dlouhá o kapacitě 480 000 tun, tedy o velikosti jakou už měly supertankery Globtik Tokyo a Globtik London a pod jménem Seawise Giant (moře znalý obr). Největší lodí byl ještě 414 m dlouhý a 63,05 m široký Pierre Guillaumat, postavený v Chantiers de l´Atlantique pro Shell Francois s kapacitou 555 051 tun. Seawise Giant vykonal pouhé dvě plavby a poté sloužil jako přístavní skladiště, roku 1981 byl zrekonstruován v Oppama Shipyard společností Nippon Kokan a byla mu přidána 81 m dlouhá středová sekce, která loď prodloužila na 458 m a nosnost zvedla o 84 000 tun, loď byla přejmenována na Happy Giant (šťastný obr). Roku 1988 loď v Hormuzském průlivu zasáhla irácká řízená střela během Irácko-íránské války. Loď byla opravena v Singapuru a přejmenována na Jahre Viking (mladý Viking), do služby se vrátila roku 1991. Poté loď a největší lidský technický výtvor sloužila až do roku 2004, kdy byla zrekonstruována v suchém doku v Dubaji kvůli bezpečnosti a byla přejmenována na Knock Nevis. Loď už pětadvacet let zůstala velikostně nepřekonána. Kdyby nepřišla v polovině sedmdesátých let ropná krize, mohly by se stavět plavidla ještě daleko větší, například klíčový francouzský ropný přístav Fos-sur-Mer má doky pro lodě s kapacitou až 1 000 000 tun. V lednu 2010 ho přejmenovali na \"MONT\", byl dotažen do Alangu kde v únoru 2010 začala jeho šrotace. Obrázky z průběhu šrotace zde : .\n\nTanker měl výtlak 647 955 tun, maximální kapacitu 564 764 tun (uváděno i 564 739 t nebo 564 839 t) ropy, ponor 24,61 m a přepravoval 4 240 865 barelů ropy, což odpovídá 3 miliardám dolarů. Od moře dělí toto množství ropy jen 3,5 cm silný plát.\n\nTanker pojme jen několik málo přístavů, např. Le Havre ve Francii, Europort v Rotterdamu, terminály v Singapuru a Los Angeles a Khark v Íránu. Poloměr nejmenší otáčky je 3 kilometry, brzdná dráha 9 kilometrů a nastavení plného chodu zpět znamená, že loď popluje ještě přes čtvrt hodiny. Loď nemůže proplout vodními cestami, jako jsou Kielský, Singapurský nebo Lamanšský průliv, ani Panamským či Suezským průplavem. Paradoxní je, že díky uzavření Suezského průplavu se začaly stavět ty největší tankery – lodě musely obeplout Mys Dobré naděje a byly tedy žádány co největší jednorázové dodávky ropy.\n\nPosádku tankeru tvoří indický kapitán a filipínští námořníci, kvůli velikosti paluby (jako 4 fotbalová hřiště) se po ní musí přesouvat na kolech. Tanker je jedním z třiceti plavidel elitní třídy ULCC (Ultra Large Crudeoil Carrier = ultravelký ropný nosič) a jedním ze sedmi plavidel delších než 400 m a s větší nosností než 500 000 tun ropy. Mezi ty dále patří: \"Batillus\" (553 662 tun) a jeho tři sesterské lodě \"Bellamya\" (553 662 tun), \"Prairial\" (554 974 tun, přejmenován na \"Sea Giant\" a poté na \"Hellas Fos\") a \"Pierre Guillaumat\", největší loď před rekonstrukcí Knock Nevis roku 1981 (555 051 tun), dále pak \"Esso Pacific\" (Kapetan Giannes, 516 891 tun) a jeho sesterská loď \"Esso Atlantic\" (Kapetan Michalis, 516 421 tun). Ačkoli byly Batillus a jeho sesterské lodě výrazně menší než Knock Nevis, uvezly téměř stejně těžký náklad, protože měly o plné čtyři metry větší ponor a tím i výšku (35,01 m pro Batillus a 35,92 m pro Bellamyu, Prairial a Pierre Guillaumat vs. 29,80 m pro Knock Nevis).\n\n\n\n"}
{"id": "146748", "url": "https://cs.wikipedia.org/wiki?curid=146748", "title": "Sportovní aerobik", "text": "Sportovní aerobik\n\nSportovní/Gymnastický aerobik je aerobik upravený pro soutěže. Celosvětově se rozšířil na konci 90. let 20. století, v současné době trpí rozštěpením do více sportovních federací. Za součást sportovního aerobiku může být považován také soutěžní master class.\n\nSportovní aerobik vznikl v polovině 80. let 20. století na základě tanečního aerobiku pro veřejnost, vycházejícího z cvičebních systémů Kennetha Coopera.\n\nRozhodčí hodnotí jak obtížnost sestavy, tak rozprostření prvků mezi taneční tzv. aerobky a celkový dojem. Typ a obtížnost prvků je rozdělen do kategorií určených podle věku závodníka. V čím vyšší věkové kategorii se závodních nachází, tím obtížnější prvky musí splnit. Velmi důležitá je síla, flexibilita, pevné držení těla a přesný způsob provedení.\n\nV soutěžích Fig by závodník měl mít trikot s dlouhým rukávem stylu plavek v celku. Většinou si soutěžící vyzdobí dres kamíny nebo flitry, aby byl dres viditelnější a zajímavější. Další část povinného oblečení aerobiček jsou silonové punčocháče a bílé tenisky vyrobené přesně pro tento sport. Vlasy musí být úhledně zčesané do drdolu, nesmí vylézat ani vlásek. V soutěžích Fisaf je dres rozdělený na podprsenku a kalhotky a většinou je velmi nápaditě vyzdobený. Jelikož se ve Fisafu o trošku více dbá na skvělý vzhled, závodnice mají co nejzajímavěji zapletené složité účesy, opět ale vlasy musí být pevně sepnuty.\n\nČeský sportovní aerobik dosáhl uznání hlavně díky organizační činnosti Jitky Poláškové a úspěchům první české mistryně světa Olgy Šípkové. Český svaz aerobiku (vznikl v roce 1992 a je členem organizace FISAF) úspěšnou marketingovou činností pomohl k rozšíření jeho popularity. Praha hostila mistrovství Evropy 1995 a mistrovství světa 2003, v roce 2000 se konalo mistrovství Evropy v Chomutově. Mistry světa se stali třikrát Jakub Strakoš, David Holzer a Vladimír Valouch v trojicích a Petr Jánský (dvakrát mezi muži, jednou ve smíšených dvojicích s Janou Kavříkovou). Zlaté medaile získávají i české týmy v soutěžích fitness.\n\nČeská gymnastická federace (ČGF) přijala aerobik jako svou další disciplínu v roce 2005, čímž se i Česko připojilo mezi země provozující tzv. gymnastický aerobik. Do této větve se zapojila i bývalá mistryně světa FISAF ve dvojicích Kateřina Protivínská. V souladu s rozhodnutím Mezinárodního olympijského výboru i Český olympijský výbor uznal na konci roku 2005 ČGF \"„v oblasti sportovního aerobiku v ČR jako jediného nositele sportovní autority“\". Popularity sportovců ČSAE se ale i díky pokračujícím úspěchům českých reprezentantů v soutěžích FISAF gymnastickému aerobiku zatím nedaří dosáhnout. Neúspěšné jsou i snahy o sjednocení obou větví, o které nemá ČSAE (a celosvětově FISAF) zájem.\n\nVrcholnými soutěžemi jsou mistrovství světa a mistrovství Evropy pořádaná FIG i FISAF. Soutěže v gymnastickém aerobiku patří i do programu Světových her a je možné jejich zařazení do olympijského programu, čemuž ale zatím bránila rozdrobenost světového hnutí a menší přesnost pravidel.\n\nPřestože podstata cvičení, které spojuje vysokou zátěž, prvky síly, obratnosti i ohebnosti s hudebním cítěním a dalšími výrazovými vlastnostmi, jsou pravidla gymnastického aerobiku FIG a sportovního aerobiku FISAF odlišná, například ve vypisování jednotlivých disciplín:\n\"*Ve FISAF se trojice běžně nazývají týmy.\"\n\nV obou organizacích jsou dvojice vždy jen smíšené, zatímco vícečetné týmy mohou být mužské, ženské i smíšené.\n\nLiší se rovněž rozdělení věkových kategorií:\n\"*Ve FISAF se trojice běžně nazývají týmy.\"\n\nDélka sestavy je 1:45 minuty (FIG) nebo 1:45 až 2:00 minuty (FISAF). Obě federace předepisují povinné prvky, které je nutné předvést, a také určují prvky, které jsou zakázané.\n\nJiný je také způsob hodnocení. Ve sportovním aerobiku FISAF se používá tzv. \"ranking system\", porovnávají se jednotlivá pořadí od rozhodčích, kterých je sedm – tři pro aerobní kritéria, dva pro umělecká kritéria a dva pro technická kritéria. O výsledku rozhoduje většina rozhodčích. V gymnastickém aerobiku jsou rovněž tři skupiny rozhodčích (rozhodčí pro umělecký dojem, technické provedení a obtížnost), o výsledku rozhoduje součet bodů.\n\nSoutěže v aerobním fitness jsou zatím především doménou organizace FISAF a Českého svazu aerobiku. Vypisují se tři kategorie (fitness aerobik, step aerobik a funk/hip hop), které se liší stylem i tempem hudebního doprovodu, repertoárem pohybů, pro step aerobik je charakteristické použití přenosných schůdků, tzv. stepů, jejichž výška pro seniory musí být minimálně 30 centimetrů. Družstvo se skládá z šesti až osmi členů, může být i smíšené.\n\nZávodní sestava je dlouhá 1:45 minut.\n\nPřestože soutěže fitness družstev v oficiální mezinárodní podobě vznikly v posledních letech 20. století ve Francii, Česká republika a Rusko jsou v současnosti hlavní velmoci v kategoriích step a fitness aerobik, ve funk/hip hopu vládnou Belgie a Nizozemsko.\n\nSoutěžní master class (česky mistrovská třída) je podobný běžné lekci aerobiku vedené kvalifikovaným lektorem. V tomto případě ale porota mezi účastníky master classu vybírá podle předem daných kritérií postupující do dalších kol. V České republice se soutěžní master classy konají jako postupové závody s celostátním finále.\n\nZákladní kolo a semifinále trvá podle pravidel ČSAE 20–45 minut, finále 15–30 minut.\nObecně se podle pravidel master classů hodnotí provedení (technika cvičení), výraz, vzhled, schopnost zachycení předvedeného, síla a flexibilita (poslední tři pouze u účastníků nad 14 let).\n\nDo České republiky se soutěžní master classy dostaly z Německa.\n\nDalšími formami soutěžního aerobiku je aerobik team show (dříve pódiové skladby v aerobiku) nebo aerobikový maraton.\nTaké je známá a oblíbená soutěž v týmu welnes. Na závody si tým připraví choreografii, kterou předvede. Dva z týmu po aerobiku jdou skákat na švihadlo, kolik naskáčou za 1 minutu a další dva jdou na tak zvaný kobereček.\n\n"}
{"id": "146751", "url": "https://cs.wikipedia.org/wiki?curid=146751", "title": "Stradonice", "text": "Stradonice\n\nNázev Stradonice má více míst:\n\n"}
{"id": "146754", "url": "https://cs.wikipedia.org/wiki?curid=146754", "title": "Jáchymov (rozcestník)", "text": "Jáchymov (rozcestník)\n\nNázev Jáchymov má více sídel:\n\n\n"}
{"id": "146755", "url": "https://cs.wikipedia.org/wiki?curid=146755", "title": "Hanko", "text": "Hanko\n\nHanko (švédsky: \"Hangö\", starou ruštinou \"Гангут – Gangut\") je přístavní město na jihozápadě Finska, 130 km západně od Helsinek. Má přes 9,6 tisíce obyvatel, z nichž 44 % jsou finští Švédové.\n\nStejnojmenný poloostrov vybíhající jihozápadně do Finského zálivu, na němž Hanko leží, je nejjižnější část Finska. Hanko je známé i souostrovím severně od něj, kde 7. srpna 1714 ruské námořnictvo porazilo švédské (bitva u Gangutu).\n\nMěsto bylo založeno roku 1874 dva roky po otevření železnice z Hyvinkää. Na přelomu 19. a 20. století z něj odplouvala většina emigrantů do USA. Hanko bylo rovněž lázeňským místem pro ruskou šlechtu. Carl Gustaf Emil Mannerheim, který pocházel z okolí, vlastnil v Hanku kavárnu, která je populární dodnes.\n\nNa počátku druhé světové války požadoval Sovětský svaz pronájem poloostrova pro zřízení námořní základny, což Finsko odmítlo, ale po porážce v zimní válce muselo akceptovat. Moskevská mírová smlouva z 6. března 1940 obsahovala třicetiletý pronájem Hanka; do 22. května muselo cca 8 000 obyvatel oblast vyklidit. Po vypuknutí pokračovací války v Hanku probíhaly jen menší srážky, jichž se účastnily i švédské dobrovolnické jednotky; v prosinci 1941 byl SSSR nucen se ze základny stáhnout kvůli vývoji války, ale ponechal oblast zaminovanou. Pařížská mírová smlouva z roku z února 1947 ve 4. článku stanovila, že SSSR se nároku zříká a místo něj získala na padesát let základnu Porkkala blíže k Helsinkám, jejíž padesátiletý pronájem skončil předčasně v lednu 1956.\n\nPartnerskými městy jsou:\n"}
{"id": "146762", "url": "https://cs.wikipedia.org/wiki?curid=146762", "title": "Ševčenko", "text": "Ševčenko\n\nŠevčenko (cyrilicí Шевченко) je jedno z nejrozšířenějších ukrajinských příjmení. Mezi známé nositele patří:\n\n\n"}
{"id": "146764", "url": "https://cs.wikipedia.org/wiki?curid=146764", "title": "Srnec obecný", "text": "Srnec obecný\n\nSrnec obecný (\"Capreolus capreolus\") je hojně rozšířený sudokopytník z čeledi jelenovití. Z evropských druhů jelenovitých je nejmenší. Samice srnce se nazývá srna (řidčeji srnka), mládě pak srnče (řidčeji srně). V České republice se jedná vedle prasete divokého o nejrozšířenější spárkatou zvěř.\n\nSrnec obecný je relativně malým zástupcem své čeledi. Dosahuje hmotnosti mezi 15–30 kg a v kohoutku měří 65–75 cm. Ocas (kelka) je velmi krátký (2–3 cm) a sotva viditelný. Přes léto má jeho srst mírně rezavo-červený odstín, s koncem roku však narůstá nová zimní srst a její zbarvení znatelně tmavne (srnčí zvěř přebarvuje). Samci mají relativně krátké parůžky, které mohou u jedinců v dobrých podmínkách dorůstat až do délky 25 cm. Každým rokem, v rozmezí od října do listopadu, shazují samci své parůžky a na jaře příštího roku jim narůstají nové, které jsou zpočátku pokryté jakousi sametovou vrstvou, která se nazývá lýčí a vyživuje parůžek při vývoji a růstu. Po dokončení vývoje parůžků je srnec vytlouká – zbavuje parůžky odumřelého lýčí otíráním o slabé kmínky stromů nebo keřů (podle druhu stromu nebo keře se odvíjí odstín parůžků např. na jižní Moravě mají srnci světlé parůžky a v Beskydech nebo ve výše položených lesích mají srnci obvykle parůžky tmavší). Srnčí paroží může být jednoduše zašpičatělé, ale stejně tak může mít naopak 4–6 výsad. Takže to může být špičák, vidlák, šesterák, výjimečně osmerák (čtyři výsady na jednom parůžku) nebo raritní srnec s různě nepravidelně deformovaným a členitým parožím. Srnec své parůžky shazuje v listopadu a prosinci. Při poranění pučnic parůžků, někdy však i v důsledku poranění varlat(ráže) vznikají v paroží srnčí zvěře abnormality, tzv. parukáči s houbovitým parožím, které zůstává trvale v lýčí a vývrtkáči s parožím ve tvaru vývrtky.\n\nVelmi vzácně lze spatřit srnčí albíny. Ti v důsledku své vady často trpí i špatným zrakem a jsou světloplaší. Mezi myslivci se traduje, že zastřelit srnu-albína přináší smůlu, respektive, že kdo zastřelí srnu-albína, do roka zemře. Jednu srnu-albína chová Zoo Děčín.\n\nSrnec obecný žije v lesích, za soumraku, kdy je nejaktivnější, velmi často navštěvuje zemědělskou krajinu a často proniká až na okraje měst. Obývá prakticky celou Evropu, ve velkém počtu chybí pouze na severu Skandinávie, zasahuje také až k pobřeží Kaspického moře a na území Malé Asie.\n\nV České republice se jedná o nejhojnějšího sudokopytníka. V roce 1970 byla jeho početnost odhadována na 198 000 jedinců, v roce 2006 již na více než 300 000 jedinců (nejvíce od 60. let 20. století).\n\nSrnčí je v České republice nejvíce loveným druhem srstnaté zvěře. Roční odstřel činí průměrně 110 000 kusů. Srnci se loví od 16. května do 30. září, srny a srnčata od 1. září do 31. prosince. Lov se provádí osamělým čekáním, šoulačkou či vábením, a to kulovnicí. Dříve se srnčí zvěř střílela i broky, což však není v současnosti z etických důvodů povoleno. Ve středověku a raném novověku se srnčí zvěř chytala do tenat nebo se štvala psy. Zajímavý je lov vábením, který se provádí zejména v období říje. Lovec při něm pomocí vábničky nebo lístku trávy napodobuje pískání říjné srny, aby srnce přivábil na dostřel.\n\nSrnčí se živí zejména nejrůznějšími bylinami, občas požírá také různé plody. Zvláště v oblibě má přitom mladé výhonky trav s vysokým obsahem vlhkosti. Srnec obecný je relativně plachý a při ohrožení se často ozývá bekáním, tedy zvukem podobným psímu štěknutí. Srnčí zvěř žila původně samotářsky ve světlých lesích a lesostepní krajině. Později osídlila kulturní krajinu, zvláště pole, kde se sdružuje do početných stád, která však nemají přísnou sociální strukturu. V nebezpečí srnčí varuje bílou skvrnou na zadku - obřitkem. Podle tvaru obřitku lze rozlišit pohlaví srnčí zvěře v zimním období, když srnci nemají parůžky, srnec má obřitek oválný, zatímco u srn je srdčitého tvaru.\n\nSamice pohlavně dospívají ve věku 16 měsíců. Samci jsou polygamní a v polovině července začínají bojovat o přízeň samic. Do listopadu se zárodek prakticky nevyvíjí (latentní březost). Podle některých zdrojů se v listopadu neoplozené srny páří s mladými srnci, kteří nebyli připuštěni k říji v obvyklém čase staršími a silnějšími samci, zárodek se poté vyvíjí normálně – toto však nebylo potvrzeno. V květnu až červnu rodí srna obvykle jedno, někdy dvě hnědá, bíle skvrnitá mláďata (srnčata).\n\nSrnčata zůstávají několik prvních dnů nehybně skryta v husté vegetaci, kam je chodí matka několikrát denně krmit. V tomto období jich je mnoho zahubeno sekačkami, myslivci se tomuto snaží zabránit spoluprací se zemědělci – procházením luk před senosečí, nalezená srnčata odnáší do křovin tak, aby na nich nezůstal lidský pach. V případě, že samice zaregistruje v jejich blízkosti člověka nebo nějakého dravce, se často stává, že svá mláďata opustí. Srnčata s matkou zůstávají celý rok, až do příštího porodu.\nNepoučení lidé ročně v lesích seberou mnoho srnčat, protože je pokládají za opuštěná. Pokud se jim rychle nedostane odborné péče, srnčata obvykle uhynou, protože jim kravské mléko působí těžké zažívací potíže. Vhodnější potravou by bylo mléko kozí. Zatímco odchované srny v zajetí zkrotnou, srnci samčího pohlaví se po dosažení dospělosti stávají agresívními a mohou vážně zranit i člověka.\n\nVe volné přírodě se dožívá srnec obvykle 10 let, vzácněji i více – asi 15 nebo 17 let. Přirozeným nepřítelem je liška, vlk nebo rys ostrovid.\n\n"}
{"id": "146765", "url": "https://cs.wikipedia.org/wiki?curid=146765", "title": "Franz Neugebauer", "text": "Franz Neugebauer\n\nFranz Neugebauer (1847 - 1924) byl rakouský a český politik německé národnosti, v letech 1908 až 1919 starostou Lanškrouna. \n\nPodílel se na oslavách 60. výročí nástupu na trůn Františka Josefa. Za jeho starostování byl v Dolním Třešňovci otevřen sirotčinec, založena pobočka Národní jednoty severočeské. V roce 1909 na Lanškroun dopadla velká povodeň, která zaplavila více než 200 domů. Přibývalo mnoho obchodů. Lanškroun byl železniční vlečkou napojen na trať Lanškroun-Rudoltice. Na Střelnici byl postaven velký taneční a divadelní sál.\n"}
{"id": "146766", "url": "https://cs.wikipedia.org/wiki?curid=146766", "title": "Německá sociálně demokratická strana dělnická v ČSR", "text": "Německá sociálně demokratická strana dělnická v ČSR\n\nNěmecká sociálně demokratická strana dělnická v ČSR (německy Deutsche sozialdemokratische Arbeiterpartei in der Tschechoslowakischen Republik (DSAP), tzv. \"německo-česká sociální demokracie\") byla sociálnědemokratická strana československých Němců v období První republiky.\n\nNěmecká sociálně demokratická strana v Československu oficiálně vznikla na přelomu srpna a září 1919 na zakládacím sjezdu v Teplicích z bývalých zemských svazů Čech, Moravy a Slezska rakouské sociálnědemokratické strany. V čele strany stanul Josef Seliger, jenž se již na podzim 1918 jakožto bývalý poslanec rakouské Říšské rady velmi angažoval při zakládání sudetoněmeckých provincií a při vyjednávání s československými představiteli. Programově strana navazovala na brněnský program z roku 1899 (požadavek národnostní autonomie) a hlásila se k austromarxismu (opuštění ideje třídního boje).\n\nV dubnu 1920 získala strana ve volbách do poslanecké sněmovny i senátu přes 11 % hlasů, což z ní činilo nejsilnější německou stranu. Josef Seliger pak na jednom z úvodních jednání poslanecké sněmovny vystoupil s projevem, v němž se o poválečném uspořádání (a tedy i o vzniku Československa) vyjádřil jako o „dohodovém imperialismu“, zároveň však vyjádřil vůli německé sociální demokracie angažovat se na parlamentní půdě nového státu a bojovat zde za práva dělnictva a za právo na sebeurčení německého národa.\n\nJiž v říjnu 1920 Josef Seliger zemřel. V čele strany jej nahradil Ludwig Czech, jenž v této funkci působil až do března 1938.\n\nStejně jako Česká sociální demokracie doplatila na rozkol ve straně. Komunistické křídlo opustilo stranu v lednu roku 1921, poté co prohrálo boj o vedení strany. Z tohoto proudu poté vznikla tzv. německá sekce KSČ, která se poté stala součástí sjednocené komunistické strany. Na to doplatila strana při druhých volbách roku 1925. Volební výsledek činil pouhých 6 % a 17 mandátů. Sama strana se pro nedostatek ochoty ke kompromisům na obou stranách sjednotit se svým českým protějškem do jednotné sociálnědemokratické strany nedokázala.\nV období panské koalice se tedy dostaly všechny socialistické strany do opozice, což je přimělo k postupnému sbližování se. Ve dnech 28. a 29. října 1928 proběhl společný sjezd ČSDSD všech národností žijících na území ČSR. Tímto se strana zařadila mezi \"aktivistické\" strany a participovala na politice „Hradu“.\n\nPo třetích volbách (1929), kdy strana obdržela zisk 7 % a 21 mandátů, obsadil Ludwig Czech křeslo ministra sociální péče. Strana stála v opozici vůči rostoucímu německému nacionalismu, ale pozice vládní strany a neschopnost získat od Čechů potřebné ústupky (rovnost obou jazyků, konec údajné diskriminace, pomoc těžce krizí zasaženým oblastem) jí ale přineslo naprostý pokles preferencí, když část jejího elektorátu přešla nakonec k volbě SdP, která těžila ze své opoziční pozice radikálního kritika systému. Při čtvrtých volbách (1935) klesla na 3,6 % a 11 mandátů. Přesto zůstala ve vládě, což jí dále škodilo. Strana pokračovala ve své činnosti až do jara roku 1938, kdy obhajovala existenci ČSR jako „poslední demokratické bašty“.\n\nPravicové křídlo strany, vedené Wenzelem Jakschem a navazující na Seligerův všeněmecký nacionalismus, se částečně přiblížilo pozicím levého křídla SdP. Byl to také Jaksch, kdo svrhl z vedení strany na jaře 1938 Ludwiga Czecha.\nJakschovy pangermánské úvahy rovněž velmi těžce poškodily jednání mezi Jakschem a Benešem v britském exilu, kdy se Jaksch dlouho odmítal rozhodně a bezvýhradně postavit na půdu republiky a kalkuloval s možností, že by tzv. Sudety mohly zůstat v Německu nebo se v nějaké podobě jinak emancipovat od Československa. Tento postoj vedl mj. k utvrzení Beneše v radikálním řešení nacionální čistky.\nSám Ludwig Czech se do exilu včas nedostal a státuvěrná sociální demokracie tak byla silně oslabena. Czech zahynul roku 1942 v Terezíně. Poněkud marginalizováno v exilu zůstalo středové a levé křídlo, skupina okolo mladších poslanců Zinnera a Zischky, která naopak představovala autentickou sociální demokracii bezpodmínečně věrnou Československu a pokračující v Czechově politickém kurzu.\n\nUvedené rozdělení zůstalo i po válce, kdy se na jedné straně mezi odsunutými lidmi v Německu a exilem zůstalým v Británii organizovala Seliger-Gemeinde, podmínečně spolupracující se Sudetendeutsche Landsmannschaft (obě podporovány vládními a zemskými financemi), a na druhé straně ve skromných podmínkách fungující a marginalizovaný Zinnerův okruh, který politiku a existenci Sudetendeutsche Landsmannschaftu ostře odmítal a odmítá dodnes. Část bývalých členů strany zůstala v Československu, kde dodnes žije a kde žijí jejich potomci. Mezi nimi našla Zinnerova skupina mnoho sympatizantů. Část členů strany se po válce v tváří tvář velmi hostilní a extrémně šovinistické atmosféře v Československu (1945-49) dobrovolně vystěhovala převážně do východní okupační zóny, resp. do pozdějšího Východního Německa.\n\n\n\n"}
{"id": "146768", "url": "https://cs.wikipedia.org/wiki?curid=146768", "title": "Etnomykologie", "text": "Etnomykologie\n\nEtnomykologie se zabývá studiem úlohy, kterou hrály houby v kulturní historii různých národů. Lze ji považovat za část etnobotaniky. Poprvé se toto slovo objevilo v tisku v roce 1954. Zakladatelem etnomykologie je americký etnomykolog Robert Gordon Wasson se svojí manželkou Valentinou Pavlovnou.\n\n"}
{"id": "146771", "url": "https://cs.wikipedia.org/wiki?curid=146771", "title": "Ohnice", "text": "Ohnice\n\nOhnice byla literární skupina mladých básníků, ve které se sdružovali autoři píšící meditativní poezii navazující na Jiřího Ortena. Název pochází původně z jeho sbírky (a podle ní nazvaného sborníku). Jejich manifestem bylo \"Slovo k mladým\", ve kterém se objevil tzv. koncept nahého člověka – návrat od ideologické společnosti, techniky a odlidštěného materialismu k existenci člověka. Tento manifest napsal Kamil Bednář. Další členové: Josef Hiršal, Bohumila Grögerová, Václav Černý a Ivan Diviš.\n\n"}
{"id": "146772", "url": "https://cs.wikipedia.org/wiki?curid=146772", "title": "Philips Stadion", "text": "Philips Stadion\n\nPhilips Stadion je domácí stadion slavného nizozemského klubu PSV Eindhoven. Stadion v současnosti pojme 35 000 diváků. UEFA ocenila stadion čtyřmi hvězdičkami a na \"Philips Stadionu\" se tak mohou hrát finále Evropské ligy UEFA. Stadion byl dějištěm několika utkání EURA 2000, které hostilo Nizozemsko společně s Belgií. Další významným utkáním, které stadion hostil, bylo finále Poháru UEFA v roce 2006, ve kterém španělský klub Sevilla FC přehrál anglický Middlesbrough FC 4:0.\n\nPřed vchodem na stadion stojí sochy legendárních hráčů PSV, mj. Willyho van der Kuijlena a Coena Dillena.\n\n"}
{"id": "146773", "url": "https://cs.wikipedia.org/wiki?curid=146773", "title": "Pistolová hvězda", "text": "Pistolová hvězda\n\nPistolová hvězda je jedna z nejjasnějších hvězd Mléčné dráhy.\n\nPodle prvních odhadů měla mít 10 milionkrát vyšší svítivost než Slunce. Další studie toto číslo snížily přibližně na 1,7 milionu, což je zhruba třetina svítivosti Eta Carinae. Pistolová hvězda vyzáří každých 20 sekund tolik energie, jako Slunce za celý rok. Objekty této zářivosti jsou obvykle 80-150 krát větší než Slunce a jejich životnost se pohybuje okolo 3 milionů let. Oproti běžným hvězdám jsou velmi ovlivněny tlakem vysílaného záření, což způsobuje úbytek hmoty.\n\nPistolová hvězda se nachází v souhvězdí střelce, přibližně 25 000 světelných let od Země. Byla by viditelná pouhým okem jako hvězda čtvrté velikosti, kdyby nebyla zakryta oblaky mezihvězdného prachu. Místo toho byla objevena začátkem devádesátých let Hubblovým teleskopem v infračerveném spektru.\n\nPřed čtyřmi až šesti tisíci let pravděpodobně při obrovském výbuchu vychrlila do svého okolí hmotu o přibližně desetinásobku hmotnosti slunce. Její stáří a budoucnost je nejistá, předpokládá se ale že skončí jako supernova nebo hypernova za jeden až tři miliony let.\n\nKromě Pistolové hvězdy byly v minulých letech za nejjasnější hvězdy označeny i některé další, téměř všechny však pozdějším přesnějším měřením o toto prvenství přišly. Nejvyšší potvrzenou svítivost má dosud Eta Carinae s 5 milionkrát vyšší svítivostí než slunce. Podle odhadů má naše galaxie 10 až 100 hvězd s ještě vyšší svítivostí, jejich přímá detekce je však znemožněna kvůli mezihvězdnému prachu a mohou tak být identifikovány jen v infračervené oblasti.\n\n"}
{"id": "146774", "url": "https://cs.wikipedia.org/wiki?curid=146774", "title": "Etnobotanika", "text": "Etnobotanika\n\nEtnobotanika je studium vztahů mezi rostlinami a lidmi. Studuje použití rostlin v různých lidských kulturách. Zajímá se o to, jak byly či jsou rostliny užívány, zpracovány a vnímány v lidských společnostech. Zahrnuje rostliny používané jako pokrm, lék, jed, k prorokování budoucnosti a k mnoha dalším účelům.\n\nJedním z předních světových etnobotaniků byl ředitel Botanického muzea Harvardovy Univerzity v Cambridge v USA Richard Evans Schultes, který se věnoval především studiu jedovatých, halucinogenních a léčivých rostlin.\n\nSoučástí etnobotaniky je též ekonomická botanika, která se zabývá identifikací potenciálních produktů na základě poznatků etnobotaniky a jejich následné zpeněžování.\n\n"}
{"id": "146777", "url": "https://cs.wikipedia.org/wiki?curid=146777", "title": "Gekon turecký", "text": "Gekon turecký\n\nGekon turecký (\"Hemidactylus turcicus\") je zástupce čeledi gekonovití. Je to noční, hmyzožravý gekon, který dorůstá délky do 18 cm. Má veliké oči bez očních víček s eliptickými zornicemi. Má žlutou, nebo žlutohnědou pokožku s černými flíčky.\n\nGekon turecký se dožívá 10 až 20 let a dorůstá 9–18 cm.\n\nhmyz, pavouci, mouční červy, malí cvrčci\n\nPobřeží a ostrovy Středozemního moře, Chorvatsko, Bulharsko, Rumunsko, Malta, Albánie, Bosna a Hercegovina. Introdukce do subtropických oblastí celého světa, ale vyskytuje se i v jiných zemích jako třeba Česká republika, Egypt a Indie. Zavlečení do České republiky (Morava, Slezsko) či USA (Louisiana, Alabama, Texas, Arizona, Florida, Arkansas, Mississippi, Jižní Karolína, Georgia, Oklahoma, Virginia, Maryland, Kalifornie, Nevada, Nové Mexiko, Kansas, Tennessee, Severní Karolína) ukazuje přizpůsobivost tohoto gekona mrazům a rozličným podmínkám. Vyskytuje se též v Severní a východní Africe (včetně Kanárských ostrovů), jihozápadní (včetně Kypru) a jižní Asii. Vyjma USA je znám i z Mexika, Panamy, Portorika, Belize a Kuby.\n"}
{"id": "146779", "url": "https://cs.wikipedia.org/wiki?curid=146779", "title": "Peter Tomka", "text": "Peter Tomka\n\nPeter Tomka (* 1. červen 1956, Banská Bystrica) je slovenský právník a diplomat. Od roku 2003 je soudcem Mezinárodního soudního dvora.\n\nVystudoval práva na Právnické fakultě Univerzity Karlovy v Praze a v letech 1979–1986 zde působil na katedře mezinárodního práva.\nV roce 1986 začal pracovat na československém federálním ministerstvu zahraničních věcí. V období mezi lety 1991 až 1997 působil nejprve u československé a od roku 1993 u slovenské mise při OSN v New Yorku.\n\nV rámci OSN zastával několik významných funkcí. Byl předsedou právního výboru 52. Valného shromáždění OSN, v letech 1999–2002 byl členem \"Komise pro mezinárodní právo\". V letech 2012–2015 byl předsedou Mezinárodního soudního dvora OSN.\n"}
{"id": "146780", "url": "https://cs.wikipedia.org/wiki?curid=146780", "title": "Gekoni", "text": "Gekoni\n\nGekoni, též gekoni praví, jsou podčeledí gekonovitých. Jejich české rodové jméno je gekon.\nGekoni mají adhesivní polštářky na prstech, jimiž se pevně přidržují podkladu a rychle a lehce lezou po svislých stěnách a\nkmenech stromů. Mají srostlá oční víčka. Překrývá je průhledné okénko, tzv. brýle. Většina je aktivní v noci. Loví hmyz a pavouky. Jsou schopni vydávat hlasité zvuky. Využitím různých způsobů lokomoce (vlněním těla, \"plácáním\" končetinami po hladině apod.) dokážou po jistou dobu překonávat vodní plochy bez potopení pod hladinu.\n\nGekoni se zřejmě vyvinuli v období rané křídy (zhruba před 140 – 120 milion let) a již v období počínající svrchní křídy (asi před 99 miliony let) vykazovali někteří jejich zástupci velmi moderní adaptace, související s lezením po stromech. To ukázal objev zachované končetiny fosilního gekona z myanmarského jantaru. Miocénní gekoni jsou v podobě fosilií dobře známí například i z území Slovenska.\n\nExperimenty s gekony (druh \"Chondrodactylus turneri\") na oběžné dráze Země prokázaly, že tito plazi si dokážou hrát s objekty svého zájmu více než v prostředí normální pozemské gravitace. Jejich chování v prostředí mikrogravitace bylo zkoumáno po dobu 30 dní v biosatelitu \"Bion-M1\".\n\nKromě těchto rodů se také českým rodovým jménem gekon označuje rod \"Teratoscincus\" z podčeledi Teratoscincinae.\n\n"}
{"id": "146781", "url": "https://cs.wikipedia.org/wiki?curid=146781", "title": "Morfeus", "text": "Morfeus\n\nMorfeus (latinsky \"Morpheus\") je v řecké mytologii synem boha spánku Hypna a jeho manželky Pásithey, nejmladší z Charitek. Je to bůh snů.\n\nMorfeus se zjevuje lidem ve spánku poté, co je uspí a odejde jeho otec. Umí na sebe vzít podobu jakéhokoliv člověka, svou vlastní podobu má jenom ve chvílích odpočinku. Řekové si ho představovali jako mladého štíhlého hocha, obvykle s malými křidélky na spáncích. \n\nJsou celkem tři bratři: \n\nMorfeus býval zobrazován na vázových malbách a reliéfech. Jedna z nejlepších jeho soch pochází až z novověku, vytvořil ji r. 1852 F.P.Tolstoj (dnes je k vidění v Treťjakovské galerii v Moskvě) a byl inspirací pro vytvoření postavy ve filmu Matrix, Morphea. Také je po něm pojmenované morfium neboli morfin.\n\nV roce 1917 napsala anglická skladatelka Rebecca Clarke skladbu pro violu a klavír s názvem \"Morpheus\".\n\n"}
{"id": "146782", "url": "https://cs.wikipedia.org/wiki?curid=146782", "title": "Schematismus", "text": "Schematismus\n\nSchematická literatura se vyznačuje dodržováním určitých pravidel, která jsou neměnná a potlačují vlastní uměleckou volnost, kterou by autor mohl do díla dát. Může se jednat buďto o určitou formu, jako je například sonet, nebo o ideologicky zaměřený obsah.\n\nObsahuje dogmata, idealizované postavy, ideologicky zajímavá témata. Literatura tohoto druhu je nekvalitní a u nás se projevovala především po 2. světové válce, kdy euforicky oslavovala osvoboditele (Rudou armádu), v 50. a později 70. letech, kdy měla za cíl oslavovat komunismus a pracující třídu a „normalizovat“.\n\n\n"}
{"id": "146786", "url": "https://cs.wikipedia.org/wiki?curid=146786", "title": "Svatý Jiljí", "text": "Svatý Jiljí\n\nSvatý Jiljí \"(latinsky \"Ægidius\", německy Ägidius, anglicky Giles, francouzsky Gilles, italsky Egidio)\", (? 640 – ? 710), mnich a poustevník, jeden z nejoblíbenějších středověkých světců, jeden ze Čtrnácti svatých pomocníků.\n\nPodle legendy se narodil v Athénách v Řecku jako syn bohatých rodičů. Již jako chlapec projevoval mimořádný zájem o dobročinnost. Když rodiče zemřeli, rozdal všechno jmění chudým a rozhodl se sloužit Bohu v ústraní jako poustevník.\n\nOdplul do Galie a odebral se do Arles k tamějšímu biskupovi, kterým byl tehdy Caesarius z Arles. Ten dva roky vzdělával Jiljího ve víře a v meditacích. Poté odešel Jiljí k řece Gardě, kde žil jako poustevník. Cestou potkal poustevníka Veredema, který jej dále vzdělával ve zbožnosti a křesťanských ctnostech.\n\nNejprve žili společně, ale o jejich přítomnosti se brzy dozvěděl celý kraj a přicházelo za nimi mnoho poutníků. Jiljí toužil po větší samotě, a tak se odebral do osamělejší části tehdejšího pralesa. Usadil se v jeskyni a podle legendy se živil mlékem ochočené laně.\n\nPanovník, podle legendy vizigótský král Flavius Vamba, na lovu vystřelil na laň, ale omylem postřelil Jiljího. Král si poustevníka oblíbil a na místě, kde jej postřelil, nechal vystavět klášter, jehož se Jiljí stal opatem a řídil jej řeholními pravidly svatého Benedikta.\n\nJiljí se údajně vydal také do Říma, aby svůj klášter nabídl papeži, a ten mu poskytl výsady a ochranu a daroval mu dvojí dveře z cypřišového dřeva. Jiljí je hodil do Tibery, a když se vrátil do kláštera, našel je, jak na něho čekají na břehu řeky Rhôny.\n\nPro zmíněné příhody bývá označován za patrona kojení a kojících matek (laňka), tělesně postižených (zraněn vizigótským střelcem), žebráků (dobročinnost), lesů, kovářů a z méně jasných důvodů i skotského města Edinburgh. Poskytuje přímluvu i v případech epilepsie, rakoviny, duševních chorob, ženské neplodnosti a nočních můr.\n\nSvátek má 1. září a s jeho jménem je spojena řada pranostik. Jeho nejčastějšími atributy jsou laň, jelen (jelen je zároveň atributem sv. Huberta a sv. Eustacha, s nimiž proto může být Jiljí nechtěně zaměněn) a šíp.\n\nJeho společník Veredemus byl rovněž svatořečen a má svátek 23. srpna.\n\n\n"}
{"id": "146790", "url": "https://cs.wikipedia.org/wiki?curid=146790", "title": "Frézismus", "text": "Frézismus\n\nFrézismus či frézistická poezie (od \"fréza\" – novým pravopisem frézizmus) byla snaha vnést do české poezie dogma sociálního realismu. V poválečném období se o to postaral totalitní komunistický režim, který cenzuroval a perzekvoval mnoho českých spisovatelů a místo nich jako oficiální literaturu uznával jen politicky korektní díla vybraných autorů, např. z akce Pracující do literatury nebo patetická a schematická díla spisovatelů, kteří se snažili režimu zalíbit.\n\nPoukazováno bylo na popis, oslavu dělnické práce, zdůrazňována byla víra ve „světlé zítřky“. V poezii měla převládnout „politická a společenská lyrika oslavného a budovatelského typu“.\n\n\n"}
{"id": "146793", "url": "https://cs.wikipedia.org/wiki?curid=146793", "title": "Fobétór", "text": "Fobétór\n\nFobétór (latinsky \"Phobetor\") je v řecké mytologii synem boha spánku Hypna a jeho manželky Pásithey, nejmladší z Charitek. Je to jeden ze Snů.\n\nZjevuje se lidem ve spánku poté, co je uspí a odejdel jeho otec. Bere na sebe výhradně zvířecí podobu a z toho, stejně jako z jeho přezdívky „Zastrašovatel“ lze odvodit, že nepřináší klidné, příjemné sny, právě naopak. \n\nO jeho vlastní podobě se nic bližšího neuvádí, lze usuzovat, že v souladu se svým charakterem ani jeho tvář není nijak líbezná. \n\nJsou celkem tři bratři: \n\n"}
{"id": "146795", "url": "https://cs.wikipedia.org/wiki?curid=146795", "title": "Fantasos", "text": "Fantasos\n\nFantasos (latinsky \"Phantasos\") je v řecké mytologii synem boha spánku Hypna a jeho manželky Pásithey, nejmladší z Charitek. Je to jeden ze Snů.\n\nZjevuje se lidem ve spánku poté, co je uspí a odejde jeho otec. Bere na sebe fantastickou podobu různých věcí a zjevuje se lidem jako zosobněný přízrak. \n\nJeho jméno přešlo do všech jazyků a používá se jako fantazie a fantastičnost dodnes. \n\nJsou celkem tři bratři: \n\n"}
{"id": "146796", "url": "https://cs.wikipedia.org/wiki?curid=146796", "title": "Bobr (přítok Odry)", "text": "Bobr (přítok Odry)\n\nBobr ( , ) je řeka v jihozápadním Polsku s pramenem v České republice (okres Trutnov). Protéká územím Dolnoslezského a Lubušského vojvodství, dříve byl jeho dolní tok pod Zahání východní hranicí Dolní Lužice. Je to levý přítok řeky Odry. Je 272 km dlouhá, z čehož připadají 2 km na Česko. Povodí má rozlohu 5876 km², z čehož připadá 46 km² na Česko.\n\nPramení v Krkonoších na svazích Žacléřského hřbetu západně od města Žacléře. Protéká stejnojmennou vsí Bobr a asi po dvou kilometrech překračuje státní hranici mezi Českou republikou a Polskem. Po několika dalších kilometrech napájí vodní nádrž Bukówka. Postupně se stáčí k severu k městu Kamenná Hora. Před Kačavskými horami se stáčí k západu k městu Jelení Hora a přibírá zleva přítoky z Janovického rudohoří a z Krkonoš. Od Pilchowic, kde je přehrazen, míří k severu a protéká Lwówek Śląski, Bolesławiec, Szprotawu, Zaháň, Nowogród Bobrzański a Dychów. U Krosna se zleva vlévá do Odry.\n\nMezi hlavní přítoky patří Kamienna, Kwisa, Szprotawa, Czerna Wielka a Zadrna.\n\nNa řece leží města Lubawka, Kamenná Hora, Jelení Hora, Wleń, Lwówek Śląski, Bolesławiec, Szprotawa, Zaháň, Nowogród Bobrzański, Dychów.\n\nNa řece dochází často k povodním. Ty jsou způsobené dešti a tajícím sněhem. Vzestup hladiny může dosáhnout 3 až 4 m.\n\nNa řece byly vybudovány vodní elektrárny. Jednou za rok se koná sjezd na kajacích.\n"}
{"id": "146798", "url": "https://cs.wikipedia.org/wiki?curid=146798", "title": "Pásithea", "text": "Pásithea\n\nPásithea (latinsky \"Pasithea\") je v řecké mytologii jednou z Charitek, možná ta nejmladší z nich. \n\nStala se manželkou boha spánku Hypna. Ten každou noc sestupoval na zemi, tiše procházel a na všechny živé tvory sesílal spánek, který je zbavoval trápení a starostí. Lidem také dával sny. Jeho moc byla neodolatelná, stalo se, že uspal samotného nejvyššího boha Dia. Stalo se to na přání bohyně Héry, od ní prý za odměnu dostal za manželku Pásitheu. \n\nMěli spolu tři syny: \n\n"}
{"id": "146800", "url": "https://cs.wikipedia.org/wiki?curid=146800", "title": "Alfred Edward Rosé", "text": "Alfred Edward Rosé\n\nAlfred Edward Rosé (11. prosince 1902, Vídeň – 7. května 1975, Londýn, Ontario, Kanada) byl rakouský skladatel a dirigent.\n\nByl starší bratr Almy Rosé.\n\n"}
{"id": "146803", "url": "https://cs.wikipedia.org/wiki?curid=146803", "title": "Alfred Hörtnagl", "text": "Alfred Hörtnagl\n\nAlfred Hörtnagl (* 24. září 1966, Matrei am Brenner) je rakouský fotbalista.\n\nHrál především za fotbalové kluby Tirol Innsbruck, Rapid Wien a SK Sturm Graz.\n\nHrál také v rakouské reprezentaci (27 utkání/1 gól) a účastnil se Mistrovství světa 1990.\n"}
{"id": "146804", "url": "https://cs.wikipedia.org/wiki?curid=146804", "title": "Ethyn", "text": "Ethyn\n\nEthyn (starší název ethin, triviální název acetylen) je nejjednodušší alkyn (uhlovodík s trojnou vazbou mezi uhlíky). Za normálního tlaku a teploty se jedná o bezbarvý plyn vonící po éteru. Jeho teplota varu je −80,8 °C.\n\nEthyn byl objeven v roce 1836 Edmundem Davym, který ho identifikoval jako „novou uhlíkatou sloučeninu vodíku“. Znovuobjeven byl v roce 1860 francouzským chemikem Marcellinem Berthelotem, který vymyslel název „acetylen“. Laureát Nobelovy ceny Nils Gustaf Dalén přišel o zrak v důsledku výbuchu acetylenu.\n\nHlavními surovinami pro výrobu acetylenu jsou uhličitan vápenatý (vápenec) a uhlí. Uhličitan vápenatý se nejdřív převede na oxid vápenatý a uhlí na koks, následně se tyto dvě látky nechávají spolu reagovat za vzniku acetylidu vápenatého a oxidu uhelnatého:\n\nAcetylid vápenatý (též karbid) se pak nechává různými metodami reagovat s vodou, přičemž vzniká ethyn a hydroxid vápenatý. Tuto reakci objevil Friedrich Wöhler v roce 1862:\n\nSyntéza acetylidu vápenatého vyžaduje extrémně vysoké teploty, okolo 2 000 °C, takže se reakce provádí v obloukové peci. Tato reakce byla důležitou součástí revoluce v chemii koncem 19. století, umožněné obrovským projektem výroby elektřiny ve vodní elektrárně na Niagarských vodopádech.\n\nEthyn lze vyrábět také částečným spalováním methanu s kyslíkem nebo krakováním uhlovodíků.\n\nBerthelot dokázal připravit ethyn z methanolu, ethanolu, ethenu a etheru, když zaváděl tyto látky ve formě plynu či par do trubice rozžhavené do červena. Zjistil také, že ethyn vzniká při elektrickém jiskření ve směsi dikyanu a vodíku. Dokázal též vyrobit ethyn přímo slučováním čistého vodíku s uhlíkem pomocí elektrického výboje.\n\n\nWalter Reppe objevil, že ethyn může za vysokých tlaků a přítomnosti katalyzátorů z těžkých kovů reagovat za vzniku průmyslově významných chemikálií:\n\n\n\nToto se průmyslově používá k výrobě 1,4-butyndiolu z formaldehydu a ethynu:\n\n\n\nPřibližně 80 % ethynu vyrobeného ročně ve Spojených státech se využívá v chemické syntéze. Zbývajících 20 % se používá primárně pro autogenní kyslíko-acetylenové sváření a řezání kovů, díky vysoké teplotě plamene. Spalováním ethynu s kyslíkem vzniká plamen o teplotě přes 3 300 °C a uvolňuje se energie 11,8 kJ/g. Kyslíko-acetylenové autogenní svařování bylo v předchozích dekádách velmi oblíbené, avšak vývoj a výhody svařování elektrickým obloukem jej téměř nahradily.\n\nEthyn lze použít také v acetylenových lampách, tzv. karbidkách, využívaných dříve horníky (nezaměňovat s Davyho lampou) a v historických vozidlech, a i dnes ještě občas používané jeskyňáři. V tomto případě se ethyn vyrábí kapáním vody z horní komory lampy na pelety karbidu vápenatého (CaC) v dolní části lampy.\n\nV minulosti některá města využívala ethyn pro osvětlování ulic, například město Tata v Maďarsku, kde byly takové lampy instalovány 24. července 1897, nebo North Petherton v Anglii v roce 1898.\n\nV moderní době se ethyn někdy používá k cementaci (tedy kalení povrchu) oceli, je-li předmět příliš velký na to, aby se vešel do pece.\n\nEthyn byl navržen jako výchozí surovina pro molekulární výrobu za použití nanotechnologií.\n\nEthyn se používá k uvolňování uhlíku při radiokarbonové metodě datování. Uhlíkatý materiál z archeologického vzorku reaguje s lithiem v malé specializované výzkumné peci za vzniku karbidu lithia (acetylidu lithia). Tento karbid se nechává reagovat s vodou, jako obvykle, čímž vzniká plynný ethyn, který lze zpracovat v hmotnostním spektrometru a vyhodnotit poměr izotopů uhlíku 14 a 12.\n\nOčekává se, že využití ethynu bude pokračovat ve stupňujícím se růstu, protože jsou vyvíjeny nové sféry použití. Jednou z nových aplikací je konverze na ethen (ethylen) pro výrobu různých polyethylenových plastů. V minulosti vznikalo při parním krakovacím procesu, používaném při výrobě ethenu, malé množství ethynu, které bylo odpadem. Nový katalyzátor vyvinutý ve Phillips Petroleum umožňuje většinu tohoto ethynu převést na ethen, zvýšit tak výtěžnost procesu a snížit celkové náklady.\n\nKvůli trojným vazbám mezi uhlíky je ethyn fundamentálně nestabilní a rozpadá se exotermickou reakcí, je-li příliš stlačován. Ethyn může velmi nebezpečně explodovat, pokud tlak překročí cca 200 kPa (≈39 psi), ať už jako plyn, kapalina nebo pevná látka. Proto se ukládá rozpuštěný v acetonu nebo dimethylformamidu (DMF) v kovové láhvi naplněné porézní látkou, jako bezpečný způsob transportu a používání.\nPo celém světě je transport nebezpečných tlakových lahví přísně regulován.\nPři tlacích nad 100 kPa se plyn stává extrémně nestabilní a lze ho zažehnout nárazem. Při použití pro svařování a řezání je nutno řídit pracovní tlaky regulátorem, jinak se může plyn sám zapálit.\n\nNěkteří lidé byli kvůli nestabilitě ethynu zraněni při jeho explozi. Většinou k tomu došlo při neregulovaném přečerpávání plynu mezi dvěma láhvemi.\n\nVdechování ethynu může způsobovat závratě, bolesti hlavy a nauseu. Ethyn může také obsahovat toxické nečistoty: komoditní specifikace CGA pro acetylen stanovuje systém pro identifikaci a kvantifikaci obsahu fosfanu, arsenovodíku a sulfanu v komerčním acetylenu, s cílem omezit expozici těmto nečistotám. Síra, fosfor a arsen jsou příměsmi koksu (nečisté formy uhlíku) použitého při syntéze, a lze očekávat výskyt různých organických nečistot  tepelného krakování uhlovodíků.\n\nEthyn bývá podle literatury v poslední době občas zneužíván podobným způsobem jako oxid dusný. Takové zneužívání může vést k smrti vzhledem k toxicitě výše zmíněných nečistot (fosfanu, arsenovodíku a sulfanu). Protože je plyn pohlcen v zásobnících naplněných acetonem v pevné hmotě, určité množství acetonu s plynem odchází a také přispívá k intoxikaci. Pohnutky k tomuto chování jsou lépe pochopitelné při pohledu na anestetické vlastnosti ethynu a na adiktivní chování.\n\nNečistoty v ethynu lze snadno zjistit podle pachu. Čistý ethyn je bezbarvý plyn bez zápachu. Charakteristický česnekový zápach technického acetylenu je znakem kontaminace nečistotami. Mezi běžné nečistoty patří divinylsulfid, amoniak, kyslík, dusík, fosfan, arsenovodík, methan, oxid uhličitý, oxid uhelnatý, sulfan, vinylethyn, divinylethyn, diethyn, propadien, hexadien, butadienylethyn a methylethyn.\n\nSměs se vzduchem obsahující 3 až 82 % ethynu je výbušná. Minimální teplota vznícení je 335 °C. Trojná vazba mezi uhlíky je slabá v porovnání s dvojnými vazbami, které vzniknou při spálení na oxid uhličitý, proto se při spalování uvolňuje extrémní množství energie.\n\n\nTlakové láhve s plyny se označují barevnými pruhy pro snadnou a rychlou identifikaci, například v případě požáru. V Česku a dalších státech se používají pruhy o šířce 80 mm, umísťované pod hrdlo láhve nebo pod hrdlový kroužek. Norma ČSN EN 1089-3 zavedla nový způsob označování – od roku 2008 se ethyn (acetylen) označuje kaštanovou barvou, postaru se používala barva bílá.\n\nPlurál „acetyleny“ se může někdy vztahovat ke třídě organických sloučenin známých jako alkyny, obsahujících skupinu −C≡C−.\n\nEthyn je látka ve vesmíru v menším množství běžná, často spojovaná s atmosférami plynných obrů. Jedním z kuriózních objevů ethynu byl na měsíci Enceladus, patřícím k planetě Saturn. Přirozeně se vyskytující ethyn vzniká zřejmě katalytickou dekompozicí dlouhých uhlovodíkových řetězců při teplotách od 1 770 K. Protože jsou takové teploty na malých vzdálených tělesech téměř nemožné, objev potenciálně napovídá katalytickým reakcím uvnitř měsíce, což z něj činí vhodné místo pro pátrání po prebiotické chemii.\n\n"}
{"id": "146807", "url": "https://cs.wikipedia.org/wiki?curid=146807", "title": "Obratník Kozoroha", "text": "Obratník Kozoroha\n\nObratník Kozoroha je na Zemi obratník na jižní polokouli, který se nachází na 23° 26' 14.440\" jižní šířky. Jedná se o nejjižnější rovnoběžku, kde Slunce může být v zenitu. K tomu zde dochází právě jednou za rok, a to v době zimního slunovratu.\n\nV okolí obratníku Kozoroha se podobně jako na severní polokouli v oblasti obratníku Raka nachází pásmo pouští. Konkrétně jsou to Atacama v Jižní Americe, Kalahari v Africe a pouště vnitrozemí Austrálie.\n\nV důsledku relativně sporého výskytu souše na jižní zemské polokouli existují pouze čtyři státy, ležící celé na jih od obratníku Kozoroha:\n\nSvá hlavní města mají jižně od obratníku ještě Argentina, Austrálie, Botswana, Chile, Jihoafrická republika, Mosambik a Paraguay. Přímo na obratníku leží brazilská megalopole São Paulo.\n\n"}
{"id": "146808", "url": "https://cs.wikipedia.org/wiki?curid=146808", "title": "Alfred Kastil", "text": "Alfred Kastil\n\nAlfred Kastil [ka:stil] (12. května 1874, Štýrský Hradec - 20. července 1950, Schönbühel/Donau, Dolní Rakousko) byl rakousko-německý filosof.\n\nVyučoval jako profesor na Univerzitě v Innsbrucku (1912 – 1933).\n\n\n"}
{"id": "146809", "url": "https://cs.wikipedia.org/wiki?curid=146809", "title": "Obratník Raka", "text": "Obratník Raka\n\nObratník Raka je obratník na severní polokouli Země, který se nachází na 23° 26' 14.675″ severní šířky. Jedná se o nejsevernější rovnoběžku, kde může být Slunce v zenitu. Této šířky Slunce dosahuje pouze jednou za rok a to v době letního slunovratu.\n\nV okolí obratníku Raka se, obdobně jako je tomu na jižní polokouli u obratníku Kozoroha, nachází mnoho pouští.\n\n\n"}
{"id": "146810", "url": "https://cs.wikipedia.org/wiki?curid=146810", "title": "Alfred Jansa", "text": "Alfred Jansa\n\nAlfred Johann Theophil Jansa šlechtic von Tannenau, (16. července 1884, Stanislawow – 20. prosince 1963, Vídeň) byl rakousko-uherský veterán první světové války a pozdější rakouský důstojník, který působil jako náčelník štábu rakouské armády až roku 1938. Jeho poslední hodností byl \"Feldmarschallleutnant\" (Generálporučík).\n\nAlfred Jansa se narodil 16. července roku 1884 v haličském městě Stanislawow jako syn plukovníka císařské Rakousko-Uherské armády Emanuela Jansy a jeho ženy Anny (rozená von Meyer).\n\nBěhem první světové války držel střídavě srbské, italské a ruské fronty.\n\nV letech 1930–1933 byl velitelem Dolnorakouské brigády, poté byl jmenován rakouským vojenským attaché v Berlíně. Roku 1936 se stal vrchním velitelem ozbrojených sil Rakouska.\n\nJeho ženou se 8. dubna 1919 stala Judith Reviczky von Revisnye.\n\n\n\n"}
{"id": "146811", "url": "https://cs.wikipedia.org/wiki?curid=146811", "title": "Alfred Merz", "text": "Alfred Merz\n\nAlfred Merz (24. ledna 1880, Perchtoldsdorf, Dolní Rakousko – 16. srpna 1925, Buenos Aires, Argentina) byl rakouský geograf a oceánograf.\n\nJe po něm pojmenován Merzův poloostrov.\n\n"}
{"id": "146812", "url": "https://cs.wikipedia.org/wiki?curid=146812", "title": "Atlanta", "text": "Atlanta\n\nAtlanta je hlavní a největší město amerického státu Georgie a centrální město deváté největší metropolitní oblasti ve Spojených státech. Je sídlem Fulton County, ale část města zasahuje i do DeKalb County. Podle odhadu z roku 2013 žije ve městě samotném 448 tisíc obyvatel, takže je na 40. místě v USA, avšak metropolitní oblast s více než 5,52 milióny obyvatel je 9. největší v USA a zároveň nejrychleji rostoucí. Atlanta je hospodářským centrem amerického jihovýchodu, po americké občanské válce začalo město vzkvétat. Za novými pracovními příležitostmi, zpočátku v textilním průmyslu, sem přišlo spousta afroamerických přistěhovalců. Ti dnes tvoří největší etnickou skupinu ve městě (54,0%). Vzhledem k výrazné přítomnosti černochů a jejich vlivu na kulturu se Atlantě někdy přezdívá „černošská Mekka\" (\"Black Mecca\"). V Atlantě je ústředí mnoha významných společností jako Coca-Cola nebo CNN a Hartsfield-Jackson International Airport je největší letiště na světě.\n\nPodle sčítání lidu z roku 2010 zde žilo 420 003 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 5,2 % populace.\n\nAtlanta je centrem metropolitní oblasti, která měla v roce 2012 podle různých definic 4,5 – 6,2 milionu obyvatel. Podle sčítání z roku 2010 měla Atlanta MSA (Metropolitan Statistical Area) celkem 5 268 860 obyvatel, z toho 55,4 % bělochů, 32,4 % černochů a zbytek byli Hispánci a Asiaté. Metropolitní oblast Atlanty je vzhledem k množství černochů výrazně prostorově segregována a suburbanizována. Běloši žijí převážně na severních předměstích, černoši zase na jižních. Veřejná doprava zde téměř neexistuje, veškerá doprava probíhá osobními automobily.\n\nAtlanta se stala známou zejména hip-hopem, R&B a crunkem (proslaveným zejména rapperem Lil Jonem). Město je „sídlem“ jedné odnože amerického hip-hopu – Dirty South. Mezi nejznámější atlantské hip-hopové hudebníky patří již zmíněný Lil Jon, dále 2 Chainz, Bow Wow, OutKast, Usher, Ludacris a T.I.\n\n\nJedná se také o olympijské město. V roce 1996 se zde konaly Letní olympijské hry 1996.\n\n\n\n"}
{"id": "146813", "url": "https://cs.wikipedia.org/wiki?curid=146813", "title": "Luanda", "text": "Luanda\n\nLuanda, původně São Paulo da Assunção de Loanda, je hlavní a největší město Angoly. Vzhledem k umístění na pobřeží Atlantského oceánu je Luanda hlavním angolským přístavem i administrativním centrem země. V aglomeraci žije přes pět milionů obyvatel. Zároveň je hlavním městem provincie Luanda a třetím největším lusofonním (portugalsky mluvícím) městem na světě po brazilských São Paulu a Rio de Janeiru.\n\nMěsto převzalo název od ostrova, na kterém bylo založeno – \"Ilha de Luanda\". Původ jména \"Luanda\" býval vysvětlován jako „plochá země“ nebo „místo, kde se vrhají sítě do moře“, pravděpodobně však vznikl zkomolením odpovědi na otázku, odkud jsou zdejší lidé: „\"atyilwanda\"“ – „z vnitrozemí“ nebo „ze savany“ (v jazyce kimbundu).\n\nMěsto v současnosti prochází rozsáhlou rekonstrukcí, která jej má značně změnit.\n\nZáliv, ve kterém je dnes Luanda, byl v době příchodu Portugalců součástí království Kongo a jeho vazala království Ndongo. Místní obyvatelstvo z moře sbíralo mušle \"zimbo\", které se v okolních oblastech užívaly jako platidlo.\n\nLuandu založil portugalský průzkumník Paulo Dias de Novais (vnuk Bartolomeo Diase, objevitele mysu Dobré naděje) 25. ledna 1576 jako \"\"São Paulo da Assunção de Loanda\"\", se stovkou rodin osadníků a čtyřmi sty vojáky. Od začátku měla sloužit jako základna pro dobytí místního království Ndongo, které Portugalci chtěli ovládnout hlavně kvůli obchodu s otroky. Postupně zde vybudovali několik pevností na posílení moci a na obranu jednak před domorodci ale i před dalšími evropskými mocnostmi, jejichž lodě v oblasti operovaly.\n\nV roce 1627 Portugalci Luandu vyhlásili správním centrem oblasti již nazývané Angola a tím zůstala na několik století kromě období vlády Nizozemců mezi lety 1640 a 1648, kteří ji přejmenovali na Fort Aardenburgh. Město sloužilo jako centrum obchodu s otroky mířícími převážně do portugalské kolonie Brazílie, a to až do roku 1836; brazilské lodě byly v luandském přístavu nejhojnější. Obchod s otroky potřeboval také místní obchodníky a bojovníky, kteří na něm vydělávali. Během tohoto období Portugalci neobsazovali žádná významnější území. Jen několik malých osad bylo založeno jako zázemí Luandy, některé z nich na posledním úseku řeky Kwanza.\nV 50. letech 18. století bylo ročně prodáno mezi 5 a 10 tisíci otroků. Angola jakoby v té době byla brazilskou kolonií, třebaže obě byly koloniemi portugalskými. Silný brazilský vliv byl v Luandě znatelný až do brazilského vyhlášení samostatnosti v roce 1822. Mezi lety 1764 a 1772, kdy byl guvernérem Francisco Inocêncio de Sousa Coutinho došlo k nadějnému rozvoji a reorganizaci Luandy stejně jako celé Angoly. Sousa Coutinho postavil první ulice a náměstí ve městě, přestavěl pevnost São Miguel, založil zde loděnice, a také první odborné učiliště.\n\nV 19. století, stále pod portugalskou vládou, Luanda zažila ekonomickou revoluci. Obchod otroky byl ukončen v roce 1836 a v roce 1844 byly angolské přístavy otevřeny cizím lodím. V roce 1850 byla Luanda jedním z největších a nejrozvinutějších měst portugalského impéria mimo vlastní Portugalsko, plná obchodních společností, vyvážejících z Angoly (kromě Luandy ještě přes Benguelu) palmový a arašídový olej, vosk, kopál, dřevo, slonovinu, bavlnu, kávu a kokos, spolu s dalšími produkty. Místně se začala produkovat kukuřice, tabák, sušené maso a mouka z manioku. V této době vznikla angolská buržoazie.\n\nV roce 1889 guvernér Brito Capelo otevřel akvadukt, který zásobil město vodou, do té doby vzácným zdrojem, a tím položil základy pro jeho růst.\n\nSpolu s většinou portugalské Angoly, byla Luanda dotčena Portugalskou koloniální válkou (1961–1974) méně než jiné části portugalského koloniálního impéria. Ekonomický růst a rozvoj v celém regionu i přes válku dosáhl v tomto období značné výše.\n\nZa portugalské druhé republiky (\"Estado Novo\") Luanda vyrostla z města s 61 208 obyvateli, z čehož bylo 15 % bílých, v roce 1940, do bohatého kosmopolitního velkoměsta s 475 328 obyvateli v roce 1970 s 26 % Evropanů a okolo 10 % míšenců.\n\nV době angolského vyhlášení nezávislosti v roce 1975 byla Luanda moderní město a většina městského obyvatelstva včetně vojska byla původem bílých Portugalců. Ti město po Karafiátové revoluci v dubnu 1974, s příchodem nezávislosti a začátkem Angolské občanské války (1975–2002) opustili jako uprchlíci většinou do Portugalska, mnozí ale cestovali pozemní cestou do Jihoafrické republiky. Bezprostředně poté nastala krize, protože místní populace neměla dostatek zkušeností a schopností spravovat město a jeho infrastrukturu.\n\nSpousta kvalifikovaných odborníků v jednotkách kubánských vojáků vyslaných na podporu vlády Lidového hnutí za osvobození Angoly v Angolské občanské válce bylo schopných značně přispět k základní obnově městské správy.\n\nV následujících letech se rozprostřely na kilometry za bývalé městské hranice slumy nazývané \"musseques\", jako následek desítky let trvající občanské války, prohlubování sociálních rozdílů a ohromné migrace uprchlíků občanské války z jiných angolských oblastí. Po desítky let nebyla infrastruktura města patřičně rozvíjena, aby zvládala velký růst městské populace.\n\nPo roce 2002 s koncem občanské války a díky vysoké míře ekonomického růstu, podpořeného produkcí ropy a diamantů, začala rozsáhlá rekonstrukce města.\n\nLuanda má dvě hlavní části: \"Baixa de Luanda\" (stará Dolní Luanda) a \"Cidade Alta\" (nové Horní Město). Baixa de Luanda leží vedle přístavu a má úzké ulice a staré koloniální budovy.\n\nMěsto je rozděleno do devíti čtvrtí, nazývaných \"municípios\":\n\n\nLuanda je dnes rychle rostoucí aglomerací. Město se rozrůstá za své administrativní hranice do přilehlých oblastí a dokonce za hranice provincie. Úplně novým satelitním městem je například Luanda Sul.\n\nLuanda je položena podle Köppenovy klasifikace podnebí v teplém semi-aridním podnebném pásmu. Klima je teplé ale překvapivě suché s ohledem na studený Benguelský proud, který zabraňuje snadné kondenzaci vlhkosti do srážek. Časté mlhy brání klesání teplot v noci i v suchých měsících od června do října. Luanda má průměrný roční úhrn srážek 323 mm, ale je zde pro ně typická vysoká nepravidelnost. Zaznamenané hodnoty se pohybují od 55 mm v roce 1858 po 851 mm v roce 1916. Krátké období dešťů v březnu a dubnu závisí na severním protiproudu přinášejícím do města vlhkost: je zřetelné, že je-li Benguelský proud slabý, můžou srážky v Luandě vzrůst zhruba šestkrát v porovnání s roky, kdy je tento proud silný.\n\nV Luandě žije zhruba třetina Angolanů, z čehož 53 % žije v nuzných poměrech. Většina obyvatel Luandy je především příslušníkem některé z afrických etnických skupin, zejména Ambundu, Ovimbundu a Bakongo. Oficiálním a nejrozšířenějším jazykem je portugalština, kromě které je používáno několik bantuských jazyků: Kimbundu (jazyk etnické skupiny Ambundu), Umbundu (skupina Ovimbundu) a Kikongo (skupina Bakongo). Mezi menšinovou populací obyvatel evropského původu převažují Portugalci a výrazná je i menšina Brazilců a dalších Latinoameričanů. V uplynulých desetiletích se vytvořila značná čínská komunita, ale i menší komunita Vietnamců. Je zde i nemnoho imigrantů z dalších afrických zemí včetně malé komunity vyhoštěnců z Jihoafrické republiky.\n\nV posledních letech dochází v Luandě k populační explozi, z velké části díky imigraci do města během válečného období, které bylo oproti zbytku země bezpečné. Na druhou stranu dnes v Luandě vzrůstá násilná kriminalita, zejména v chudinských čtvrtích okolo koloniálního městského jádra.\n\nŽivotní podmínky jsou v Luandě špatné. Je zde nedostatek základních služeb, jako je zásobování pitnou vodou. Pro zámořské cizince je Luanda jedním z nejdražších měst světa.\n\nHospodářský růst je silně podporován činnostmi spojenými se zpracováním ropy. Ropa z ložisek v šelfovém moři se zpracovává v místních rafineriích, které byly během občanské války opakovaně ničeny.\n\nRozsáhlé investice z domácích i zahraničních zdrojů, spolu se silným ekonomickým růstem, podstatně zrychlily budování dalších odvětví a umožnily tak masivní diverzifikaci hospodářství. Průmysl zde dnes zahrnuje zpracování potravin, produkci nápojů, výrobu textilu, oblečení, obuvi, cementu a dalších stavebních materiálů, výrobky z plastů, kovů, tabákové výrobky. Ve městě prosperuje stavebnictví. Na to vše má zásadní vliv celonárodní hospodářský rozvoj započatý skončením občanské války v roce 2002, kdy přišla politická stabilita.\n\nZ Luandského přístavu se vyváží zejména káva, bavlna, cukr, diamanty, železo a mořská sůl.\n\nLuandské silnice jsou v žalostném stavu. Probíhají proto rozsáhlé rekonstrukce, které mají vést k omezení pravidelných dopravních zácp ve městě. Silniční síť se rozšiřuje, asfaltuje a často se mění její vedení. Mimo jiné se budují dvě šestiproudové dálnice, jež mají propojit město s jeho vzdálenějšími částmi a nově budovaným letištěm. Stavby, které provádí brazilská firma, se značně zpozdily a v roce 2011 byly stále nedokončeny.\n\nVeřejná osobní doprava v Luandě stojí na tzv. \"candongueiro\", což je způsob veřejné dopravy na pomezí taxíků a autobusů. Soukromé dodávky mají většinou svou stálou trasu na které zastavují na znamení. V poslední době ale město více investuje do veřejné autobusové dopravy.\n\nV Luandě začíná Luandská železnice, jejíž stavba začala v roce 1885 a vede na východ do města Malanje. Po občanské válce byla železnice nefunkční, ale Čína získala kontrakt na obnovu tří hlavních angolských železničních tratí včetně této, na níž je již doprava po osmnácti letech obnovena.\nHlavní Luandské letiště je Aeroporto Quatro de Fevereiro. Je to největší letiště v zemi. V současnosti se buduje nové mezinárodní letiště asi 40 kilometrů jihovýchodně od Luandy, které se mělo otevřít v roce 2011. Nicméně jelikož angolská vláda přerušila platby čínskému podniku, který stavbu prováděl, stavba byla v roce 2010 pozastavena. Město je hlavním sídlem národních aerolinií TAAG Angola Airlines.\n\nLuanda má vynikající přirozený přístav, který je zároveň největším v Angole. Přístav je rozsáhle rozšiřován a rychle se rozrůstá.\n\nPodle některých předpokladů se Angola brzy stane jednou z nejrychleji rostoucích ekonomik světa. Dnes prochází rozsáhlou obnovou a rozvojem. Ústřední vláda rozděluje peníze do všech oblastí země, ale největší množství z nich získává hlavní město. Od konce občanské války se země uklidnila a od roku 2002 se rozeběhla rozsáhlá rekonstrukce jejích zničených částí. Na Luandu se v souvislosti s tím soustředila velká pozornost, protože její populace se několikanásobně zvětšila a dalece přerostla jeho kapacity. To se týká zejména infrastruktury (voda, elektřina, doprava), která zastarala a zhoršila se. Rekonstrukce Luandy se dotkla téměř všech částí společnosti.\n\nKontrakt na stavbu sociálního bydlení, které by mělo sloužit dnešním obyvatelům slumů, získala čínská firma.\n\nKromě státních orgánů je Luanda sídlem řady dalších institucí. Je zde soustředěno množství angolských vzdělávacích zařízení včetně Univerzity Agostinha Neta, navazující na nejstarší angolskou univerzitu založenou v roce 1962, a Angolské katolické univerzity, založené roku 1997 jako první z řady nestátních vysokoškolských zařízení.\n\nLuandský přístav chránily pevnosti. První pevnost, která chránila město a přístav byla Fortaleza de São Miguel nad místem, kde byl někdejší průliv s ostrovem Cabo nejužší. Sloužila jako správní centrum města a celé kolonizované země. V 17. století byla přebudována a její opevnění zlepšeno. Dnes je zde Národní muzeum angolské přírody zaměřené na floru a faunu země, Národní antropologické muzeum zaměřené na angolskou etnografii a Muzeum ozbrojených sil. Další pevnost Fortaleza de São Pedro da Barra je na severním okraji luandského přístavu.\n\nV Luandě je několik divadel, knihovny, Národní muzeum otrokářství a další kulturní stánky.\nNejstarší církevní stavbou v centru města je barokní kostel Ježíše Krista z roku 1636. Ještě starší je však kostel Panny Marie na ostrově Cabo z roku 1575 postavený před přesunem města na kontinent.\n\nZajímavý je prezidentský palác a komplex budov arcibiskupství v jeho sousedství.\n\nMezi pozoruhodné budovy patří Capela da Casa Grande, kde byli otroci křtění před naloděním a cestami do Amerik nebo Palácio de Ferro, dům který měl zkonstruovat ze železa Gustave Eiffel ve Francii a do Luandy se dostal cestou na Madagaskar, kam ale nikdy nedorazil.\n\nNa národním stadionu Estádio 11 de Novembro (pojmenovaném podle angolského dne nezávislosti) pro 50 000 diváků se v roce 2010 odehrálo několik zápasů Mistrovství Afriky ve fotbale včetně finále. Estádio da Cidadela (\"Stadion Citadela\"), stadion s celkovou kapacitou 60 000 diváků, je domovem nejúspěšnějšího angolského fotbalového klubu Petro Atlético ale i několik dalších.\nVe městě se každoročně pořádá jeden z největších karnevalů na africkém kontinentu, který láká stále více návštěvníků.\n\n"}
{"id": "146814", "url": "https://cs.wikipedia.org/wiki?curid=146814", "title": "Buffalo", "text": "Buffalo\n\nBuffalo ([výslovnost]: ) je město ležící na západě státu New York ve Spojených státech amerických. Má 270 919 obyvatel (odhad z července 2009) a je tak druhým nejlidnatějším městem státu New York. Město leží na východním břehu Erijského jezera jižně od odtoku řeky Niagara. Niagarské vodopády jsou vzdálené přibližně 27 kilometrů severně od centra a kanadské největší město Toronto leží 95 km severozápadně od Buffala. Buffalo je sídelním městem kraje Erie County a centrem oblasti Buffalo-Niagara Falls metropolitan area.\n\nPůvod jména Buffalo je nejasný, ačkoliv podle nejznámější domněnky jde o zkomoleninu francouzského výrazu \"beau fleuve\", neboli \"krásná řeka\". Tato domněnka je však lehce vyvratitelná při pohledu do literatury – francouzští průzkumníci totiž řeku Niagara označovali jako \"Rivière aux Chevaux\", tedy \"Koňská řeka\". Další možností je, že název vznikl jako vzpomínka na místo, které se objevuje v příběhu o ukradeném koňském mase, které se vydávalo za bizoní. Ani tato pověst ovšem není doložena. Faktem ovšem zůstává, že se bizoni (anglicky \"buffalo\") v oblasti nikdy nevyskytovali a že jméno Buffalo je odvozeno od nedalekého toku Buffalo Creek, který byl poprvé zaznamenán na mapě z let 1759-1760.\n\nOblast byla původně osídlena původními obyvateli z tzv. neutrálního národa a později dobyta kmenem Seneků. Roku 1804 navrhl Joseph Ellicott, hlavní jednatel firmy Holland Land Company, pro město – jako jedno z mála v Americe – radiální síť ulic, rozpínající se od středu města. Během války v roce 1812 bylo město spáleno britskými jednotkami. 4. listopadu 1825 byl vybudován Erijský kanál a Buffalo se tak ocitlo na strategickém místě. Díky kanálu rostl význam oblasti, rozvíjel se obchod a rostl také počet obyvatelstva – roku 1832 se Buffalo s 10 tisíci obyvateli oficiálně stalo městem.\n\nBěhem 40. let 19. století se přístav v Buffalu dále rozvíjel a roku 1843 zde byl zkonstruován první parou poháněný výtah na obilí, který urychloval překládku obilí z lodí z jezera na kanál a později na železnici. Při své inaugurační cestě se v Buffalu 16. února 1861 zastavil Abraham Lincoln. Během občanské války obyvatelstva v Buffalu neustále přibývalo, až roku 1865 dosáhlo město 94 210 obyvatel. Žila zde také početná afroamerická komunita, která se podílela na abolicionistickém hnutí. Město bylo na straně Unie a kromě vojáků přispívalo také výrobou válečného materiálu.\n\nNa konci 19. století si město vysloužilo přezdívku \"město světel\", neboť bylo prvním americkým městem s veřejným osvětlením (1881). Elektrická energie se vyráběla z vodní energie z řeky Niagara. Dále zde vzkvétal automobilový průmysl a v roce 1901 se v Buffalu konala panamerická výstava.\n\n20. léta 20. století byla obdobím urbanistického rozmachu – roku 1927 byl postaven most \"Peace Bridge\", spojující Buffalo s kanadským Fort Erie, ležícím na druhém břehu jezera, a o dva roky později bylo dokončeno hlavní nádraží Buffalo Central Terminal.\n\nDruhá světová válka znamenala pro město období prosperity, a to díky jeho průmyslovému charakteru. Avšak s otevřením průplavu Svatého Vavřince v roce 1957 se ekonomika města zhoršila a nastalo období deindustrializace. Ekonomická situace se pochopitelně odrazila i v úbytku obyvatelstva. Začátek 21. století ale pro město vypadá příznivě – turistický ruch je podporován výstavbou nových hotelů a za zmínku stojí i rozvoj centra, především kulturní akce v okolí Elmwood Avenue.\n\nBuffalo má poměrně vlhké kontinentální klima, které je ovšem značně ovlivněné klimatem Velkých jezer. Zimy jsou obvykle dlouhé, obvykle od poloviny listopadu do poloviny března, se sněhovou pokrývkou od prosince do začátku března. Město zažilo několik velkých sněhových bouří, nejznámější jsou z roku 1977 a z října 2006. Na druhou stranu má město nejslunečnější a nejsušší léta na severovýchodě Spojených států. Jezero Erie ovlivňuje letní počasí tak, že tvoří lehký vánek, díky kterému teplota nikdy nevystoupí nad 37 °C.\n\nPodle sčítání lidu z roku 2010 zde žilo 261 310 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 10,5% populace.\n\nV Buffalu má sídlo hokejový tým NHL Buffalo Sabres.\n\nVe městě Buffalo je také tým amerického fotbalu Buffalo Bills\n\nV letech 2011 a 2018 se zde konalo Mistrovství světa juniorů v ledním hokeji 2011\n\nMistrovství světa juniorů v ledním hokeji 2018.\n\n\n\n"}
{"id": "146816", "url": "https://cs.wikipedia.org/wiki?curid=146816", "title": "Morula", "text": "Morula\n\nMorula je plný kulovitý shluk buněk (blastomér), vznikající v prvotních fázích embryogeneze, a to překotným dělením oplodněného vajíčka. Na jejím povrchu se v procesu rýhování vytvářejí typické (často pro určitou skupinu živočichů specifické) rýhy. Dalším vývojem se morula mění na dutou blastulu nebo blastocystu u savců.\n\nTypická morula u člověka je vyvinutá na konci 4. dne po oplodnění a nachází se už těsně před vstupem do dutiny děložní.\n"}
{"id": "146817", "url": "https://cs.wikipedia.org/wiki?curid=146817", "title": "Cayenne", "text": "Cayenne\n\nCayenne je hlavní město francouzského zámořského departementu a zároveň zámořského regionu Francouzské Guyany. Leží na poloostrově u ústí řek Cayenne a Mahury do Atlantského oceánu.\n\nJe to největší město \"Francouzské Guyany\", ve kterém žije přibližně třetina obyvatel regionu. V roce 2012 mělo město 55 198 obyvatel.\n"}
{"id": "146819", "url": "https://cs.wikipedia.org/wiki?curid=146819", "title": "Sulawesi", "text": "Sulawesi\n\nSulawesi neboli Celebes je nejvýchodnější z ostrovů Velkých Sund. Má rozlohu 174 600 km² a je to jedenáctý největší ostrov na světě. Politicky patří k Indonésii, hlavní město je Makasar.\n\nOd Bornea ho dělí Makasarský průliv, od Filipín Celebeské moře a od Malých Sund Floreské moře. Ostrov tvoří čtyři poloostrovy a je velmi hornatý (nejvyšší hora je Mount Rantemario, případně sousední Rantekombola). Zejména na severním poloostrově je řada činných sopek. Jeho velkou část stále pokrývají původní lesy, které mimo jiné obývá i několik endemitních druhů jako babirusa celebeská nebo opice makak chocholatý.\n\nStáří nejstarších archeologických nálezů se odhaduje na 50 tisíc let, u Marosu v jižním Sulawesi se našly jeskynní malby. Ve střední části ostrova je mnoho kamenných menhirů z 1.-2. tisíciletí př. n. l., které patrně souvisejí se vznikem usedlého zemědělství. Ve 14. století začaly vznikat větší politické útvary a z ostrova se vyvážela železné ruda.\nPrvní záznam o portugalských osadnících pochází z roku 1512 a počátkem 16. století vznikla i portugalská osada. Roku 1605 přišli na ostrov Holanďané. kteří roku 1665 portugalskou osadu dobyli. Brzy po nich přišli na ostrov Angličané, kteří založili osadu Makassar, ale ostrov se stal holandskou kolonií. Za druhé světové války ostrov okupovalo Japonsko a od začátku 50. let 20. století je součástí Indonésie. Ostrov obývá sedm etnik: Toalalové, Torajové, Bugisové, Makassaresové, Minahasané, Moriové a Gorontalesané.\n\n\n\n"}
{"id": "146820", "url": "https://cs.wikipedia.org/wiki?curid=146820", "title": "Bílsko-Bělá", "text": "Bílsko-Bělá\n\nBílsko-Bělá ( , , , ) je město v jižním Polsku ve Slezském vojvodství ležící na úpatí Slezských a Malých Beskyd. Formálně vzniklo spojením Bílska a Bělé v roce 1951, dějiny těchto dvou měst jsou však mnohem starší. Souměstí rozděluje řeka Bělá, která je zároveň historickou hranicí mezi Těšínským Slezskem, kam patří Bílsko, a Malopolskem, resp. západní Haličí, jehož součástí je Bělá.\n\nSídlo římskokatolické a evangelicko-augsburské diecéze, euroregionu Beskydy a Studia kreslených filmů, odkud vzešel Rexík či Bolek a Lolek. V minulosti významné středisko textilního, strojírenského a automobilového (FSM) průmyslu. Pro řadu architektonických památek z přelomu 19. a 20. století a živou rakousko-uherskou nostalgii využívá sloganu \"Malá Vídeň\". Na katastrálním území města se nachází sedmnáct beskydských vrcholů (nejvyšší je Klimczok, 1 117 m n. m.) a horské lesy pokrývají čtvrtinu celého území.\n\nK prosinci 2017 zde žilo 171 505 obyvatel, rozloha města činí 124,51 km².\n\nPrvní písemná zmínka o Bílsku jako o městě pochází z roku 1312. Objevuje se ve vydané těšínským knížetem Měškem I. listině týkající se \"„darování věrným bílským měšťanům lesa mezi Kamenicí a Mikušovicemi“\", jehož pozůstatkem je lesopark Cikánský les (Cygański Las). Založení města, odhadované k době okolo roku 1285, souvisí s osidlovací vlnou v rámci velké kolonizace. Na podnět těšínsko-ratibořských knížat se tehdy v jihovýchodní části Slezska usadili němečtí kolonisté, přičemž okolí Bílska bylo jedinou oblastí, kde postupem času nesplynuli s původním slovanským obyvatelstvem (viz Holasice), nýbrž vytvořili souvislý jazykový ostrov existující nepřetržitě do roku 1945. Ve 20. století k němu patřilo kromě Bílska a Bělé městečko Vilamovice (viz vilamovština) a deset okolních vesnic. Památkou dřívějšího slovanského osídlení je hradiště z 12. století v městské části Staré Bílsko.\n\nV době založení města probíhala postupná integrace od roku 1292 existujícího samostatného těšínského knížectví s Českým královstvím. Bylo jí dovršeno v roce 1327 složením lenního slibu českému králi Janu Lucemburskému knížetem Kazimírem I. Těšínsko spolu s Bílskem se na dalších 600 let stalo součástí zemí Koruny české. Zároveň došlo roku 1316 k rozdělení knížectví na část těšínskou a osvětimskou, hranici mezi nimi vyznačovala řeka Bělá. Osvětimské knížectví bylo v roce 1457 prodáno polskému králi Kazimíru Jagellonskému a tak se městem protékající řeka stala hranicí dvou monarchií.\n\nJiž od raného novověku je osud Bílska nerozlučně spjat s textilní výrobou. Zdaleka nejvýznamnějšími řemeslnickými cechy ve městě byly cech soukenický (založený roku 1565) a tkalcovský. K dalším důležitým hospodářským odvětvím patřila keramická výroba, pivovarnictví a v neposlední řadě také obchod, který vzkvétal díky výhodné příhraniční poloze.\n\nVelice živnou půdou bylo Bílsko pro 95 tezí Martina Luthera. Kníže Václav III. Adam přijal luteránství v roce 1545 a vzápětí vznikla v Bílsku nejsilnější protestantská obec na celém Těšínsku, jež roku 1587 získala privilegium na to, že se ve městě budou konat výhradně luteránské bohoslužby. Na bílském zámku působil Jiří Třanovský. Protestantský charakter si Bílsko podrželo i po třicetileté válce – po celou dobu protireformace se v okolních beskydských lesích konaly tajné luteránské bohoslužby (viz Lesní kostely v Beskydech) a záhy po vydání Tolerančního patentu císařem Josefem II. v roce 1781 vznikla na sever od historického jádra evangelická čtvrť s kostelem Spasitele, biskupským sídlem a školami, zvaná Bílský Sijón, jež dodnes zůstává centrem protestantského dění s nadregionálním významem. V roce 1902 byl na Bílském Sijónu odhalen jeden z pouhých dvou pomníků Martina Luthera v celé rakouské monarchii (druhý se nachází v Aši) a dnes jediný v současném Polsku.\n\nByli to také právě bílští a obecně slezští protestanté prchající před náboženským pronásledováním, kdo v 17. století na protějším – v té době polském – břehu řeky založili na místě malé tkalcovské osady se 13 domy, patřící vesnici Lipník, město Bělá, jež získalo městská práva v roce 1723. Obdobná etnická (převaha německojazyčného obyvatelstva), náboženská (luteránství) a ekonomická (textilnictví) struktura přály blízkým vztahům mezi Bílskem a Bělou nehledě na jejich odlišnou státní příslušnost, navíc Bělá vznikla přímo na druhém břehu nevelké řeky, takže obě města vždy tvořila jeden urbanistický celek. V roce 1772 byla Bělá jako součást Haliče připojena v důsledku prvního dělení Polska k habsburské monarchii, řeka se od té doby stala hranicí mezi dvěma rakouskými korunními zeměmi (Těšínsko, Opavsko, Krnovsko a ostatní zbytky Slezska ponechané Habsburkům po slezských válkách spolu tvořily Rakouské Slezsko).\n\nTen samý Václav III. Adam, který zavedl na Těšínsku luteránství, zřídil v roce 1572 samostatné bílské stavovské panství a prodal je Karlu Promnitzovi. Následnými majiteli byli Adam Schaffgotsch (1582-1592), uherští Sunneghové (1592-1724), hrabě Jindřich Solms (1724-1743) a pak Fridrich Vilém Haugwitz, jenž roku 1751 dosáhl povýšení stavovského panství na knížectví císařovnou Marií Terezií. O rok později je odkoupil Alexandr Josef Sułkowski, čímž začalo až do roku 1944 trvající panování Sułkowských na bílském zámku.\n\nRok 1806, kdy byly v osmi bílsko-bělských manufakturách poprvé uvedeny do provozu spřádací stroje, je považován za začátek rozvoje průmyslu ve městě. Během 19. století se bílsko-bělská oblast stala jedním ze třech hlavních center textilního průmyslu v Rakousko-Uhersku, vedle Brna a Liberce. Druhým nejrozšířenějším odvětvím byl strojírenský průmysl. Tovární haly a komíny, roztroušené po celém městě, se staly neodmyslitelnou součástí panoramatu \"Slezského Manchesteru\", jak Bílsko začalo být nazýváno.\n\nDruhá polovina 19. století je označována za zlatý věk Bílska a Bělé. Vedle továren vyrůstaly honosné vily bohatých továrníků, přepychové měšťanské domy a veřejné budovy (městské divadlo, pošta, radnice a další) inspirované Vídní, na což odkazuje slogan \"Malá Vídeň\", kterým se město dodnes rádo propaguje. Největší zásluhu na architektuře přelomu 19. a 20. století, jež dotváří charakter \"Malé Vídně\", nesou místní architekti Karl Korn, Emanuel Rost st. a Emanuel Rost ml., regulační plán připravil roku 1899 věhlasný vídeňský urbanista Max Fabiani. V roce 1855 byla dostavena odbočka Severní dráhy císaře Ferdinanda z Dědic do Bílska, potom prodloužená do Żywce a napojená na trať do Čadce (s 268 m dlouhým tunelem pod středem města), roku 1888 pak otevřeli Moravsko-slezskou dráhu měst z Kojetína přes Frýdek, Těšín, Bílsko, Bělou a dále směrem na Wadowice a Krakov. V prosinci 1895 byla v Bílsku zprovozněna druhá nejstarší síť elektrické tramvaje v českých zemích (po Teplicích). Pětikilometrová trať spojila vlakové nádraží s Cikánským lesem, který se mezitím proměnil v lesopark po vzoru Vídeňského lesa a v jeho okolí byla vystavěna řada letních vil zámožných obyvatel.\n\nPrudký rozvoj průmyslu se neodrážel na nárůstu počtu obyvatel, a to zapříčiněním místních elit odmítajících připustit příliv dělnického a neněmeckého živlu. Většina pracujících v bílsko-bělském průmyslu dojížděla či docházela z okolních a vzdálenějších vesnic, z nichž ty ležící v bezprostřední blízkosti obou měst (Lipník, Kamenice) samy postupně získávaly městský charakter. Dělnické kolonie, typické pro Ostravsko či katovickou aglomeraci, si v Bílsku své místo moc nenašly. Nebylo také vyhověno opakovaným peticím o připojení Bělé s okolím – německé enklávy v Poláky ovládané Haliči – k Rakouskému Slezsku.\n\nTváří v tvář rozpadu rakousko-uherské monarchie se zastupitelstva obou měst přihlásily k mezinárodně neuznané Republice Německého Rakouska. 13 listopadu 1918 vkročila do Bělé polská vojska a město se spolu s celou Haličí stalo součástí Polska, náleželo ke krakovskému vojvodství. Území Těšínska, včetně Bílska, bylo předmětem československo-polského sporu. Bílští podporovali spíše Československo, jelikož v něm viděli jednak jakési pokračování rakousko-uherských poměrů, jednak stát s výrazně větším zastoupením německé národnosti, přesto ale byl nakonec region rozhodnutím Konference velvyslanců v červenci 1920 rozdělen a jeho východní část s Bílskem připojena k Polské republice jako součást autonomního slezského vojvodství.\n\nMeziválečné období uběhlo ve znamení nových investic (mj. letiště Alexandrovice) a funkcionalistické architektury (mj. luxusní obytná čtvrť Sułkowského sady vystavěná na místě zámecké zahrady), zavedení autobusové dopravy (1927), připojení k Bělé (přejmenované na \"Krakovskou Bělou\") v roce 1925 několikanásobně větší obce Lipník a k Bílsku v roce 1938 Alexandrovic, ale také národnostních svárů. Příliv polských úředníků a učitelů zvýšil podíl polského obyvatelstva (v Bělé více než v Bílsku), nicméně si město nadále uchovávalo převážně německý ráz a ve 30. letech se projevilo jako centrum německého fašismu v tehdejším Polsku. Právě v Bílsku sídlila \"Jugenddeutsche Partei in Polen\" (Mladoněmecká strana v Polsku), obdoba sudetských henleinovců. Její vůdce, Rudolf Wiesner, byl pak během nacistické okupace starostou Bílska, k němuž poprvé administrativně připojili i Bělou jakožto městskou část Bielitz-Ost (Bílsko-východ).\n\nRudá armáda obsadila Bílsko 10. února 1945. Odsunuté Němce nahradili zčásti Poláci vysídlení ze Sovětskému svazu postoupených ukrajinských oblastí východní Haliče, zčásti přistěhovalci z přelidněného Malopolska (západní Haliče) a polského vnitrozemí. Zpočátku byly obnoveny předválečné hranice, včetně rozdělení Bílska a Bělé mezi slezské, resp. katovické, a krakovské vojvodství, ale už k 1. lednu 1951 došlo k opětovnému, a tentokrát trvalému, spojení obou měst pod názvem \"Bílsko-Bělá\". Nový správní útvar čítal 55 tisíc obyvatel a byl přičleněn ke katovickému vojvodství.\n\nKomunistická éra se vyznačovala hlavně dalším rozvojem průmyslu. V roce 1948 vznikla továrna na automobilové motory WSM, na jejíž bázi byly roku 1971 zřízeny automobilové závody FSM, kde se licenčně vyráběl Fiat 126 („Polski Fiat“ zvaný \"Maluch\"), jeden z novodobých symbolů Bílska-Bělé. Obrovský průmyslový komplex na sever od městského centra zapříčinil prudký nárůst obyvatelstva o 57 tisíc během deseti let, ze 106 200 v roce 1970 na 163 741 v roce 1980. Také na konci 40. let byl při alexandrovickém letišti na bázi předválečných dílen založen Kluzákový zkušební ústav a v následujících desetiletích se Bílsko-Bělá stalo významným střediskem letecké výroby v Polsku. Nadále si však dominantní postavení udržoval textilní průmysl, jednotlivé továrny byly sloučeny do několika velkých státních podniků: \"Bewelana\", \"Bielska Dzianina\", \"Finex\", \"Krepol\", \"Lenko\", \"Merilana\", \"Relana\", \"Rytex\", \"Wega\", \"Weldoro\" a \"Welux\". V oblasti strojírenství patřily k nějvětším \"Apena\", \"Befama\" a \"Indukta\". Zahájená dělníky z \"Bewelany\" generální stávka v lednu 1981 je označována za největší úspěšný politický protest Solidarity, stávkující přiměli k odstoupení primátora, krajského hejtmana, a také krajského a městského tajemníka komunistické strany.\n\nPro zaměstnance bílského průmyslu byla postavena řada nových sídlišť – v 50. a 60. letech \"Grunwaldzkie\" ve slohu socialistického realismu a sídliště podél ulice Piastovské, v 70. a 80. letech pak panelákové komplexy \"Złote Łany\", \"Karpackie\", \"Beskidzkie\", \"Wojska Polskiego\" a zvláště pro pracovníky kluzákového ústavu \"Polskich Skrzydeł (Polských křídel)\". W roce 1968 se součástí Bílska-Bělé staly obce Kamenice a Mikušovice, v roce 1973 Straconka a roku 1977 byly přičleněny Vápenice, Staré Bílsko, Komorovice a Hałcnów, čímž město nabylo víceméně současné podoby. Stinnou stránkou rozrůstání Bílska-Bělé byly necitlivé zásahy do zástavby, především proražení průtahu historickým centrem a demolice Podhradí (1972–1974). K dubnu 1971 byla navíc zrušena tramvajová doprava nahrazená výlučně autobusy.\n\nV roce 1947 bylo založeno Studio kreslených filmů, ze kterého vzešly slavné pohádkové postavičky Rexíka nebo Bolka a Lolka, další novodobé symboly Bílska-Bělé. Mezinárodního úspěchu dosáhlo také Loutkové divadlo Banialuka a jim od roku 1966 pořádaný Mezinárodní festival loutkového umění.\n\nMezi lety 1975 až 1998 bylo Bílsko-Bělá hlavním městem samostatného Bílského vojvodství zahrnujícího většinu polského Těšínska a západní Malopolsko (okres Żywiec, okres Osvětim, okres Wadowice, okres Sucha Beskidzka). Pro jeho území se vžilo označení \"Podbeskydí (Podbeskidzie)\", které je dodnes populární mezi Bílskými („Bílsko-Bělá – hlavní město Podbeskydí“), ovšem jinde je odmítáno jakožto umělý výmysl, jímž se leckdo pokouší nahradit tradiční zeměpisné a národopisné pojmy.\n\nEkonomická transformace po roce 1989 uvrhla průmyslové město do závažné sociální krize. Nejvíce postižen byl textilní průmysl, který z města téměř zmizel. Fiatem odkoupená automobilka FSM omezila výrobu v Bílsku-Bělé na montážní díly a podsestavy. Dezolátní stav historického jádra a jeho povaha sociálně vyloučené čtvrti na sklonku 90. let byly nejvýstižnějším symbolem úpadku, kdežto jeho v roce 2003 zahájená postupná revitalizace výrazným znamením změn a obrody města. Roku 2001 byla na základě bílské pobočky Lodžské technické univerzity zřízena Technicko-humanitní akademie – veřejná vysoká škola univerzitního typu. Mezi lety 2000 až 2009 vzniklo na místě bývalých textilních závodů \"Finex\" a \"Lenko\" obří nákupní a zábavní centrum Galeria Sfera – zajímavý architektonický prvek na břehu řeky Bělé, ale zároveň moloch vysávající obchod a služby z městského centra, především z hlavní pěší zóny, ulice 11. listopadu.\n\nBěhem první a druhé dekády 21. století se městu sice podařilo vrátit se na cestu ekonomické prosperity (dlouhodobě nízká nezaměstnanost, vysoké pozice v žebříčcích atraktivnosti pro byznys atd.), mnohem hůř se ale vzpamatovalo ze ztráty statusu krajského města, je pro něj příznačná jistá provinčnost a potýká se se slabou přítomností jako velké město v širokém povědomí věřejnosti („Bílsko-Bělá nedaleko Těšína“). Výrazným problémem zůstává špatná kvalita městské a regionální veřejné dopravy (zrušení železničního spojení s Těšínem v roce 2009, rozmach soukromých minibusů apod.), s níž souvisí vysoký podíl osobní automobilové dopravy, a také odliv obyvatelstva v důsledku suburbanizace.\n\n\n\n\nBílsko-Bělá je od roku 2002 (vyhláška Zastupitelstva města č. LXVII/1093/2002) oficiálně rozčleněno na 30 samosprávných obvodů zvaných \"sídliště (osiedle)\" – viz mapa vedle.\n\nVšeobecně je však používáno neformální členění na městské části totožné s historickými čtvrtěmi a dříve samostatnými obcemi, které byly postupně připojovány ve 20. století:\n\nBílsko-Bělá je významným silničním uzlem v jižním Polsku. Městem procházejí dvě rychlostní silnice: S1 ve směru na Żywiec a dále na Slovensko, kde na ni navazuje dálnice D3 do Žiliny, a S52 do Těšína, jejímž pokračováním je česká dálnice D48. Tyto rychlostní silnice tvoří východní a severní obchvat města. V delší perspektivě se počítá s prodloužením S1 na sever do Mysłowic a S52 na východ přes Wadowice do Krakova (projekt \"Beskydská integrační silnice\"). Silniční spojení s Katovicemi a polským vnitrozemím zajišťuje čtyřproudová státní silnice č. 1 vybudovaná v 70. letech 20. století jako jeden z velkých projektů tehdejšího komunistického vedení v čele s Edwardem Gierkem a proto přezdívaná \"gierkówka\". S52 a \"gierkówka\" jsou součástí evropských silnic E75 a E462. Alternativní trasu do Krakova představuje státní silnice č. 52 přes Kęty a Wadowice, která v podstatě kopíruje starou středohaličskou císařskou silnici. Bílsko-Bělá disponuje také západním městským okruhem (ulice Bora-Komorowskiego a Andersa), jímž vede krajská silnice č. 942 Bílsko-Bělá – Szczyrk – Visla.\n\nPáteř železniční dopravy tvoří trať č. 139 Katovice – Żywiec (– Čadca), která protíná město v ose sever–jih. Od ní odbočuje trať č. 117 přes Wadowice do Krakova a také trať č. 190 přes Skočov do Českého Těšína, na níž byl od ledna 2009 provoz dlouhodobě zastaven. V současnosti zde pro osobní dopravu slouží osm železničních stanic a zastávek: Bielsko-Biała Główna (hlavní nádraží na Dolním Předměstí), Bielsko-Biała Wschód (\"Východ\", v Bělé, směr Krakov), Bielsko-Biała Północ (\"Sever\", u areálu FSM/Fiat Auto, směr Katovice), Bielsko-Biała Lipnik (na Grunwaldském sídlišti – název odráží staré hranice obcí kopírované katastrálními územími, směr Żywiec), Bielsko-Biała Leszczyny (směr Żywiec), Bielsko-Biała Mikuszowice (v Krakovských Mikušovicích, směr Żywiec), Bielsko-Biała Komorowice (ve Slezských Komorovicích, směr Katovice) a Krzemionki (mezi Hałcnowem a Horním Lipníkem, směr Krakov). Dalších pět se nachází na uzavřené trati do Českého Těšína. Pod středem města mezi hlavním nádražím a stanicí Lipnik vlaky projíždějí tunelem. Pro Bílsko-Bělou má také význam nádraží v sousedních Čechovicích-Dědicích, odkud odjíždějí mezinárodní spoje do Prahy, Vídně a Budapešti.\n\nSíť městské hromadné dopravy tvoří 47 autobusových linek MZK Bielsko-Biała, z toho dvě noční a šest vyjíždějících mimo území města. Většina jich projíždí u hlavního nádraží a ulicí 3 Maja (zastávka \"3 Maja Hotel President\"). Do Bílska-Bělé zajíždějí také tři linky PKM Czechowice-Dziedzice (5, VII a X). V současnosti se nepočítá s obnovou tramvajové sítě existující v letech 1895–1971 (první trať spojovala hlavní nádraží s Cikánským lesem, druhou postavili v 50. letech v úseku Hlavní nádraží – Hulanka podél ulice Piastowska). Příměstskou dopravu v rámci okresu Bílsko-Bělá zajišťuje společnost PKS Bielsko-Biała, mimo okres pak řada soukromých dopravců, hlavně minibusových. Autobusy PKS a dálkové spoje odjíždějí z autobusového nádraží, jež se nachází naproti vlakovému, zatímco soukromé minibusy z různých zastávek a parkovišť poblíž nádraží. Veřejná doprava ve městě a regionu se celkově vyznačuje špatnou kvalitou. Většina autobusů jezdí v nepravidelných intervalech, navíc neexistuje žádná forma integrovaného dopravního systému, u každého dopravce platí zvláštní tarif a spoje na sebe nenavazují.\n\nV oblasti Bílska-Bělé se nacházejí dvě letiště. Travnaté letiště v městské části Alexandrovice je provozováno bílským aeroklubem a slouží především sportovním účelům. Letiště v obci Kaniów 15 km na sever od města s 700metrovou asfaltobetonovou ranvejí bylo otevřeno v roce 2008 jako součást Bílského technologického parku letectví, podnikaní a inovací (Bielski Park Technologiczny Lotnictwa, Przedsiębiorczości i Innowacji). V okruhu 100 km leží tři mezinárodní letiště: Katovice-Pyrzowice, Krakov-Balice a Ostrava Mošnov.\n\n\n\n\n"}
{"id": "146821", "url": "https://cs.wikipedia.org/wiki?curid=146821", "title": "Santa Monica", "text": "Santa Monica\n\nSanta Monica je přímořské město v západní části Los Angeles County. Město je pojmenováno podle Svaté Moniky. Santa Monica sousedí ze tří světových stran s městem Los Angeles; na severu s čtvrtí Pacific Palisades, na severovýchodě s čtvrtí Brentwood, na východě se čtvrí Sawtelle, na jihovýchodě s čtvrtí Mar Vista, a na jihu se čtvrtí Venice. K roku 2010 žilo v Santa Monice 89 736 obyvatel.\n\nKvůli svému příjemnému klimatu se z města stalo již na začátku 20. století slavné letovisko. V polovině 80. let Santa Monca zažila skrze celkovou revitalizaci města výrazný nárůst pracovních míst, což se projevilo na dalším přílivu turistů. Nejznámější turistickou destinací je světoznámé molo Santa Monica Pier.\n\nSanta Monica byla po dlouhou dobu obývána domorodými lidmi z kmene Tongva. První nedomorodý člověk do těchto míst zavítal v létě roku 1769. Roku 1860 spojila nezávislá železniční společnost Santa Monicu s Los Angeles. První zdejší městská radnice byla skromná cihlová budova postavená roku 1873. Dnes je tato budova součástí hostelu Santa Monica. Jedná se o nejstarší dosud stojící budovu ve městě. Mimochodem, první hotel byl zde postaven roku 1885, a jmenoval se Santa Monica Hotel. Město bylo osamostatněno o rok později. Ve 30. letech se města hluboce dotkla Velká hospodářská krize. Mnohé z místních hotelů v té době bankrotovaly. Během stejného období začala v Santa Monice bujet korupce. V rámci prezidentem Rooseveltem vydaného ozdravného plánu New Deal zde byla vybudována například Městská radnice.\n\nDokončení Dálnice Santa Monica Freeway v polovině 60. let přineslo městu příslib nové prosperity. Plně se však Santa Monica vzpamatovala až během celkové revitalizace města v 80. letech. \n\nMěsto leží na úpatí vrchů Santa Monica Mountains. Je nejstarším a největším letoviskem v Los Angeles County. Centrum města se nachází při pobřeží. Dva bloky od pobřežní ulice \"Ocean Ave\" leží \"3rd St.\", kde je pěší zóna \"Santa Monica Promenade\" s obchody a restauracemi. Tato část města v mnohém připomíná španělská či evropská města.\n\nNejvýznamnější turistickou atrakcí je molo Santa Monica Pier.  Vybudováno bylo roku 1909, a taneční sál nacházející se na molu byl svého času největším tanečním sálem napříč celými USA. Dalším významným místem je Santa Monica Civic Auditorium. To je multifunkční centrum postavené roku 1958, a je to také místo, kde se v 60. letech udílely ceny akademie Oscar.\n\nSanta Monica má tři velké obchodní oblasti. První se nachází na Montana Avenue na severu města, druhá je v městském centru, a poslední se nachází na Main Street na jižním konci města. Každá z těchto oblastí má svou vlastní unikátní atmosféru. Na Montana Avenue lze nalézt luxusní butiky a restaurace. Naopak obchodní oblast na Main Street najdeme obrovskou diversitu obchodů s oblečením a restaurací. Také tu je možné koupit ostatní specifické zboží. Nákupní oblast v centru města obsahuje slavnou Third Street Promenade. Third Street Promenade je velký venkovní bulvár, jež se rozprostírá mezi Wilshire Boulevard a Broadway. Tento bulvár je dostupný pouze pro pěší, a táhne se přes tři bloky.\n\nNejstarším kinem v Santa Monice je kino Majestic. Kino bylo otevřeno roku 1912, a zavřeno bylo roku 1994. Kina Aero a Criterion, která byla postavena během 30. let stále promítají filmy. \n\nMěsto Santa Monica leží z velké části na rovnoměrně se svažující ploše, která od Ocean Avenue strmě klesá k oceánu. Tyto vysoké útesy oddělují sever města od pláží. Santa Monica má 4,8 km dlouhou pláž na pobřeží Tichého oceánu.\n\nSanta Monica se může těšit průměrně 310 slunečným dnům ročně. Jelikož je Santa Monica situována do stejnojmenného zálivu, často se zde vyskytuje ranní mlha, a to především v jarních měsících. V červnu se zde může častěji vyskytovat oblačné mračno, a to i tehdy, když je v ostatních částech Losangeleské pánve slunné letní počasí. Zvláštností v Santa Monice je, že teplota vzduchu v letních měsících bývá na pláži o 3 až 6 °C nižší, než v centru. V zimních měsících to bývá naopak.\n\nZáří je měsícem, kdy bývá v Santa Monice nejteplejší počasí.     \n\nSanta Monica poskytuje domov mnoha významným společnostem; svá sídla tu mají Hulu, Universal Music Group, Lionsgate Films, nebo například RAND Corporation. Zajímavé také je, že v Santa Monice sídlí mnohá herní vývojářská studia. Mezi ně patří Activision Blizzard Studios, Treyarch, Naughty Dog, SCE Santa Monica, a SCE Studios Santa Monica.    \n\n\n\nKromě toho zde zemřel i český herec Zdeněk Gina Hašler.\n\n"}
{"id": "146822", "url": "https://cs.wikipedia.org/wiki?curid=146822", "title": "Tchaj-pej", "text": "Tchaj-pej\n\nTchaj-pej (ženský rod; tradiční znaky: 臺北, zjednodušené znaky: 台北; pinyin: Táiběi; tchajwansky: Tâi-pak) je hlavním městem Čínské republiky (Tchaj-wanu), leží na severu ostrova Tchaj-wan. Ve správním systému Čínské republiky je centrálně spravovaným městem. Podle údajů z ledna roku 2019 měla Tchaj-pej 2 666 908 obyvatel. Společně s hustě osídlenou centrální a západní částí města Nová Tchaj-pej, které ji obklopuje, splývá do jedné velké aglomerace, taktéž označovaná jako \"Tchaj-pej\".\nVe městě se také nachází kdysi nejvyšší budova světa – mrakodrap Tchaj-pej 101.\n\nHlavními průmyslovými odvětvími jsou elektronický průmysl, textilní průmysl, hutnictví, stavba lodí a výroba motocyklů.\n\nTchaj-pej se nachází v Tchajpejské pánvi (台北盆地) na severu ostrova Tchaj-wan. Na jihu ji obtéká říčka Sin-tien (新店溪), na západě řeka Tan-šuej (淡水河); severní obvody \"Š'-lin\" a \"Pej-tchou\" zasahují severně od řeky Ťi-lung (基隆河) a přiléhají k národnímu parku Jang-ming-šan (陽明山國家公園).\n\nKvůli své údolní poloze město v letních měsících trpí vysokými teplotami a vlhkostí. Problém zvyšuje husté zalidnění a časté používání klimatizace. Klima v oblasti je subtropické.\n\nOblast Tchajpejské pánve obývali nejprve domorodé lidé z etnika Ketagalan. V 18. a 19. století sem přicházeli imigranti z Číny, a na území dnešní Tchaj-peje vznikala významná města \"Monka\" (dnešní Wan-chua), Twatutia (Dadaocheng), Dalongdong a další. V roce 1875 bylo poblíž těchto měst založeno nové město \"Čcheng-nej\" (城內 Chengnei, doslova \"uvnitř hradeb\"), dnešní centrum Tchaj-peje. Z tehdy vystavených hradeb dnes zbyla jen pětice městských bran, přičemž jen severní brána je zachována v původní podobě. V roce 1887 byla města sjednocena a stala se hlavním městem nově vyhlášené provincie Tchaj-wan, rozkládající se nad tou částí ostrova, která byla pod kontrolou Říše Čching. Při té příležitosti bylo město přejmenováno na \"Tchaj-pej\" (臺 Tchaj(wan) + 北 pej - sever).\nOd doby, kdy v roce 1895 Tchaj-wan na základě Šimonosecké smlouvy připadl Japonskému císařství, začal další rozvoj města. Již v roce 1905 byly zbourány městské hradby, aby na jejich místě vznikly městské bulváry a železniční koridor. Roku 1919 byl dokončen Úřad guvernéra (dnešní Prezidentský palác), v roce 1921 Nemocnice NTU. Nejvýznamnější obchodní čtvrtí se stalo bývalé město Twatutia (Dadaocheng). Město ke konci války zažilo nálety spojeneckých sil.\n\nPo válce město spolu se souostrovím spadlo pod správu Kuomintangu, která v roce 1947 vyústila v nepokoje a následný Masakr 228. O dva roky později, kdy komunisté obsadili Čínu a Kuomintang ustoupil na Tchaj-wan, se Tchaj-pej stala \"provizorním\" hlavním městem Čínské republiky a nastala další vlna rozrůstání města. Začátkem 60. let zde žilo přes milion obyvatel, o dekádu později již více jak dva miliony.\n\nV Roce 1968 byly k městu připojeny okolní města Nan-kang, Ťing-mej, Mu-ča, Nej-chu, Pej-tchou a Š'-lin bývalého okresu Tchaj-pej. Celkový počet 16 městských částí byl v roce 1990 restruktualizován do dnešních 12.\n\nV roce 1990 se v Tchaj-peji konalo shromáždění Hnutí Wild Lily, které pomohlo ukončit vládu jedné strany a přispělo k demokratizaci země. Od doby, kdy se v roce 1996 konají svobodné volby, město slouží jako sídlo vlády Tchaj-wanu.\n\nJako první linka metra byla v roce 1996 zprovozněna nadzemní linka Wen-chu. Město se mezi lety 2004 a 2010 pyšnilo nejvyšší budovou světa, mrakodrapem Tchaj-pej 101.\n\nTchaj-pej se dělí na 12 městských částí (區 \"čchü\"):\n\"Stav v roce 2019\"\n\nTchaj-pej je také centrem vzdělávacích zařízení Tchaj-wanu. Ve městě se nacházejí následující důležité státní a soukromé vysoké školy:\n\n\"Stav v roce 2004\"\n\nKromě toho se ve městě nacházejí důležité vyšší odborné školy:\n\"Stav v roce 2004\"\n\nOd roku 2014 je starostou tchajwanský chirurg a politik Kche Wen-če (柯文哲).\n\nNa místo starosty byli lidé jmenováni od doby zahrnutí Tchaj-peje pod centrální vládu v roce 1967 až po první veřejné volby, které se konaly v roce 1994. Volí se jednou za 4 roky. Prvním zvoleným starostou byl Čchen Šuej-pien (陳水扁) z Demokratické pokrokové strany (民主進步黨; DPP), který byl v letech 2000 až 2008 prezidentem Čínské republiky (Tchaj-wanu).\n\nPodle výsledků voleb v předchozím desetiletí voliči vykazují určitou náklonnost k pro-KMT táboru (tzv. „Modrý“ tábor), nicméně obhájci tábora pro-DPP (tzv. „Zelený“ tábor) reprezentují nezanedbatelnou část voličů. Současný starosta Ko Wen-je kandidoval jako nezávislý.\n\nJako město, které je sídlem prezidentského úřadu, centrální legislativy a mnoha dalších administrativních celků, je Tchaj-pej často sužována velkými politickými kampaněmi a náhodnými srážkami mezi zastánci odlišných táborů. Masový pochod a následná demonstrace na bulváru Ketagalan před prezidentským úřadem po volbách v roce 2004 je příhodným příkladem politického tlaku, který ve městě je.\n\nHistorické a pozoruhodné čtvrti\n\n\nChrámy\n\n\nMuzea\n\n\nOstatní stavby\n\n\nPřírodní památky\n\n\nTaipei je hlavním tchajwanským dopravním uzlem pro vnitrostátní i mezinárodní leteckou, silniční a železniční dopravu.\n\nLetecky město obsluhuje Mezinárodní letiště Tchaj-wan Tchao-jüan ležící 40 km západně od města a Letiště Tchaj-pej Songshan, které se nachází přímo ve městě. Tchaj-pej je napojena na vysokorychlostní vlakové tratě \"HSR\" skrze dvě stanice (\"Tchaj-pej\" a \"Nan-kang\") a prochází zde západní linka Tchajwanské železnice (TRA). Na silniční dopravu je území napojeno přes dálnice č. 1 a 3, propojující sever a jih ostrova, a dálnici č. 5, propojující hlavní město s okresem I-lan.\n\nTchajpejské metro má v současné době pět hlavních linek s celkovým počtem 117 stanic. Dále je propojeno s linkou metra města Tchao-jüan, která zajišťuje spojení mezi oběma městy a letištěm Tchaj-wan Tchao-jüan. Doba jízdy z centra města na letiště trvá 35 min.\n\n\n"}
{"id": "146823", "url": "https://cs.wikipedia.org/wiki?curid=146823", "title": "John Williams", "text": "John Williams\n\nJohn Towner Williams (* 8. února 1932) je americký hudební skladatel, který proslul jako autor filmové hudby. Složil hudbu k více než stovce filmů a získal celou řadu ocenění. \n\nMá 24 cen Grammy. Do roku 2017 byl 51krát nominován na Oscara, což je druhý nejlepší individuální výsledek, po Waltu Disneym. Pětkrát získal Oscara (\"Šumař na střeše\", 1972; \"Čelisti\", 1976; , 1978; \"E.T. - Mimozemšťan\", 1983; \"Schindlerův seznam\", 1994). Má též čtyři Zlaté glóby (\"Čelisti\", \"Star Wars\", \"E.T. - mimozemšťan\" a \"Gejša\", 2006). Cenu BAFTA získal krom uvedených snímků ještě za \"Skleněné peklo\" (1976) a \"Říši slunce\" (1989). I jeho další podkresy filmů však hluboce zakořenily v západní kultuře a byly nesčetněkrát citovány i parodovány - \"Superman\" (1978), \"Blízká setkání třetího druhu\" (1977), série filmů s Indiana Jonesem a Harry Potterem, \"Jurský park\" (1993). Protože tyto nejvíce proslulé melodie byly tvořeny pro dobrodružné, nebo fantastické filmy, bývá někdy vnímán jako specialista právě na tyto \"nižší\" žánry. Ve skutečnosti však mnohokrát prokázal schopnost přizpůsobit se i jiným žánrům, ať už je to politické či historické drama (\"JFK\", \"Nixon\", \"Zachraňte vojína Ryana, Mnichov\", \"Lincoln, Zlodějka knih\"), sociální drama (\"Narozen 4. července\"), nebo naopak komedie (\"Jak ukrást Venuši\", \"Čarodějky z Eastwicku\", \"Sám doma\") či krimi (\"Chyť mě, když to dokážeš\"). To, že je mu dobře zvláště v žánru sci-fi je však patrné (\"Minority Report\", \"A.I. Umělá inteligence\", \"Válka světů\").\n\nAmerický filmový institut vyhlásil jeho hudbu ke \"Hvězdným válkám\" za nejlepší filmovou hudbu 20. století. Napsal hudbu k osmi z dvaceti nejvýdělečnějších amerických filmů všech dob (při zohledněné inflaci).\n\nVelice úspěšně a dlouhodobě spolupracuje s americkým režisérem a producentem Stevenem Spielbergem. Napsal hudbu ke všem jeho snímkům s výjimkou tří.\n\nVytvořil též hudební motiv pro letní olympijské hry v Los Angeles v roce 1984.\n\nJeho syn je zpěvákem slavné americké skupiny Toto a vnuk Lionel Williams slaví úspěchy s experimentálním projektem Vinyl Williams.\n\n"}
{"id": "146824", "url": "https://cs.wikipedia.org/wiki?curid=146824", "title": "Alois Hadamczik", "text": "Alois Hadamczik\n\nAlois Hadamczik (* 20. června 1952 Kravaře) je český hokejový trenér a podnikatel. V letech 2006–2008 vedl poprvé českou hokejovou reprezentaci. Podruhé na lavičku národního týmu usedl v letech 2010–2014. Na post trenéra reprezentace rezignoval 24. února 2014 po sílící vlně kritiky z řad veřejnosti. Od roku 2018 vede českou hokejovou reprezentaci do 18 let. Jeho bratr byl fotbalový trenér Evžen Hadamczik, jeho synovec Pavel Hadamczik je fotbalový trenér a činovník.\n\nNarodil se v německy mluvící rodině, česky se naučil až v první třídě. Vyučil se strojním zámečníkem, poté pracoval jako údržbář v NHKG v Ostravě. S hokejem začínal až v pozdně dorosteneckém věku, ale díky svým fyzickým dispozicím se dokázal prosadit. Hrál za Kravaře, Opavu, Nový Jičín, Kopřivnici a Havířov. Nejvyšší soutěž, ve které hrál, byla 1. národní liga s Tatrou Kopřivnice. V jednadvaceti letech se oženil a začal dálkově studovat strojní průmyslovku.\n\nMimo svou hokejovou kariéru je členem mnoha představenstev a dozorčích rad ve společnostech podnikajících zejména v průmyslu.\n\nS prací trenéra začal v roce 1984 v Třinci, zároveň dálkově studoval trenérství na FTVS UK. V roce 1990 odešel na dvě sezony do Německa, po návratu získal angažmá v Olomouci. Po jeho prohlášení, že \"\"hráči si nestydatě přilepšují sázením na vlastní zápasy ve Fortuně\"\", byl propuštěn. Odešel do Vítkovic, po roce se vrátil opět do Třince. Pod jeho vedením se třetiligový tým probojoval v roce 1995 do extraligy. Od samého počátku se každý tým, který v extralize vedl, zúčastnil playoff. V roce 1998 byl po neshodách s vedením Třince odvolán, ale rok na to už byl opět zpět a dovedl tým na třetí místo. Jeho asistentem se tehdy stal Kamil Konečný, s ním obnovil spolupráci i v sezonách 2008/2009 a 2009/2010, kdy společně trénovali HC Vítkovice Steel. Mužstvo pod jejich vedením došlo v sezoně 2009/2010 až do finále a získalo stříbrné medaile. V oblasti tréninku mládeže spolupracoval Alois Hadamczik především s Mojmírem Trličíkem, který se od sezony 2010/11 stal ve Vítkovicích Hadamczikovým nástupcem. Vítkovice vedl Alois Hadamczik i v roce 2001, kdy tým došel na třetí místo a o rok později, kdy tým prohrál až finále se Spartou Praha.V roce 2002 byl kandidátem na reprezentačního trenéra, ale hlasování skončilo 5:6 ve prospěch Slavomíra Lenera.Ve stejném roce se stal trenérem Sparty Praha, se kterou dvakrát skončil na třetím místě. V roce 2005 dovedl k bronzovým medailím český reprezentační tým do 20 let. Půl roku na to byl zvolen z trojice Hadamczik, Vůjtek, Sýkora trenérem A-týmu české hokejové reprezentace. Reprezentačním trenérem byl až do roku 2008, kdy po nevydařeném čtvrtfinálovém zápase se Švédskem na mistrovství světa odstoupil. Nutné je však podotknout, že dva roky předtím přivezlo mužstvo bronz z olympijských her. I zde se projevily výsledky, které jsou pro jeho kariéru typické. S outsidery soutěží dosahuje vynikajících, mnohdy i medailových výsledků. Favorité pod jeho vedením obvykle nepřesvědčí. Ve funkci reprezentačního trenéra ho vystřídal Vladimír Růžička. Tomu skončila smlouva po MS 2010, 26. dubna 2010 byl tak Hadamczik opět jmenován trenérem české hokejové reprezentace. Funkce se ujal 1. června 2010, jeho asistentem se stal Josef Paleček. Toto trenérské duo navázalo na předchozí úspěchy. Pod jejich vedením skončila na MS 2011 česká reprezentace třetí, když za celý šampionát prohrála jen jedno utkání, a to semifinále se Švédskem. V posledním zápase mužstvo zvítězilo nad Ruskem poměrem 7:4 a získalo bronzové medaile.\n\nV roce 2014 po předchozích neúspěších, kdy na MS 2013 skončilo národní mužstvo pod jeho vedením sedmé a po Olympijských hrách v Soči 2014, kdy reprezentace opanovala šestou příčku sám, dle vlastních slov na nátlak veřejnosti a médií, odstoupil. Při tom kritizoval české sportovní novináře. Veřejnost a média mu vyčítala hlavně prohry se slabšími soupeři.\n\nZa Aloisem Hadamczikem tak u reprezentace na straně jedné nestojí žádná zlatá medaile, na straně druhé však svůj tým několikrát dovedl k bronzové či stříbrné příčce. Celková bilance utkání je co do výher, remíz a proher pro trenéra kladná.\n\nV komunálních volbách v říjnu 2014 kandidoval v Kravařích jako jednička uskupení Za Kravaře prosperující a byl zvolen do obecního zastupitelstva.\n\n"}
{"id": "146825", "url": "https://cs.wikipedia.org/wiki?curid=146825", "title": "Thabo Mbeki", "text": "Thabo Mbeki\n\nThabo Mvuyelwa Mbeki (* 18. června 1942, Mbewuleni, Kapsko) je jihoafrický politik, v letech 1999 až 2008 byl prezidentem Jihoafrické republiky.\n\nMbeki vyrostl ve Východním Kapsku, dnešní provincii JAR, v dřívějším Bantustanu Transkei v jihovýchodní části země, v obci Idutywa. Je synem Govana Mbekiho (1910–2001), známého člena Afrického národního kongresu (ANC) a Jihoafrické komunistické strany. Oba rodiče byli učitelé a aktivisté ve venkovské oblasti s vysokou podporou ANC; Mbeki se vyjádřil, že se do politického boje přímo narodil. Navštěvoval střední školu v Lovedale, ale byl vyloučen po studentských stávkách v roce 1959. Pokračoval ve studiu doma a ještě tentýž rok se zapsal na St John's High School.\n\nVe čtrnácti letech vstoupil Thabo Mbeki do ANC. V průběhu apartheidu beze stopy zmizel jeho bratr, syn a neteř. Po uvěznění Nelsona Mandely, svého otce a Waltera Sisulu, s nímž spolupracoval, Mbeki z JAR emigroval. V exilu strávil celkem 28 let svého života. Stal se absolventem Univerzity v Sussexu, kde složil zkoušku z ekonomie.\n\nV roce 1989 vedl delegaci ANC, která tajně vyjednávala s jihoafrickou vládou. Tyto rozhovory vedly ke zrušení zákazu ANC v JAR a propuštění politických vězňů. Mbeki se účastnil též mnoha z dalších jednání, která ve svém důsledku vedla k demokratizaci Jižní Afriky.\n\nV květnu 1994 se stal zmocněncem prezidenta pro zavedení všeobecného volebního práva, a v červnu 1996 viceprezidentem. V prosinci 1997 vystřídal Nelsona Mandelu v pozici prezidenta Afrického národního kongresu a 16. června 1999 byl inaugurován prezidentem JAR. V dubnu 2004 byl do této funkce zvolen na druhé funkční období.\n\nMbeki se stal význačnou politickou osobností na africkém kontinentu, je zastáncem a propagátorem názoru, že africké politické konflikty by měly být řešeny Afričany. I díky tomu se Jihoafrická republika posunula do pozice regionální politické mocnosti. Podílel se na založení NEPADu (Nového partnerství pro africký rozvoj) i Africké unie (AU) a byl významným činitelem pro ujednání mírových podmínek ve Rwandě, Burundi a Demokratické republice Kongo. Je také propagátorem koncepce African Renaissance (Africké renesance). Pohlíží na africkou závislost na mezinárodní pomoci, jako na zásadní překážku toho, aby mohl být africký kontinent finančními a politickými kruhy brán vážněji. Struktury jako AU a NEPAD pak vidí jako součást cesty k tomu, aby Afrika mohla být schopna nezávisle řešit své problémy.\nNutno podotknout, že Thabo Mbeki je jeden z nejbohatších černochů na africkém kontinentě a jeho oblíbenost mezi černými obyvateli JAR je velmi nízká.\n\nSedm měsíců před koncem funkčního období, dne 21. září 2008 abdikoval na úřad prezidenta, jak předepisuje ústava prostřednictvím dopisu zaslaného předsedkyni Národního shromáždění Parlamentu JAR Baleke Mbeteové. Ve funkci prezidenta ho nahradil Kgalema Motlanthe.\n\n\n"}
{"id": "146826", "url": "https://cs.wikipedia.org/wiki?curid=146826", "title": "Všežravec", "text": "Všežravec\n\nVšežravec (také omnivor (z lat.) nebo pantofág (z řeč.)) je organismus (nejčastěji živočich) bez specializace na jednostranný příjem masité nebo rostlinné potravy. Trávicí soustava těchto organismů je schopna strávit potravu jak živočišného, tak rostlinného původu. Na poměru množství jednoho druhu potravy oproti druhému nezáleží. Mezi všežravce patří například slepice, krůty, prasata, švábi, škvoři, někteří hlodavci (např. potkani), medvědi a také šimpanz či člověk.\n\nVšežravost se u mnoha organizmů pravděpodobně vyvinula v dobách, kdy byla nouze o potravu, k jejímuž získávání byl tento primárně biologicky vybaven. Na druhou stranu třeba medvědi jsou primárně stavbou svého těla předurčeni k lovu a konzumaci masa (ať už rybího či savčího). Medvědi proto přecházejí k všežravosti v obdobích nouze o živočišnou stravu, kdy přežívají hlavně z tukových zásob, a na přilepšenou občas jedí různé druhy bobulí, popř. bylin.\n"}
{"id": "146827", "url": "https://cs.wikipedia.org/wiki?curid=146827", "title": "Honolulu", "text": "Honolulu\n\nHonolulu je hlavní a největší město Havaje, státu USA. Název města pochází z domorodého jazyka, kde \"honolulu\" znamená \"chráněná zátoka\". Dalším názvem pro toto místo je \"Křižovatka Pacifiku\". Město leží na ostrově Oahu.\n\nPodle sčítání lidu z roku 2010 zde žilo 390 738 obyvatel. Z nich byla více než polovina asijského (především japonského, filipínského nebo čínského) původu.\n\n\nObyvatelé hispánského nebo latinskoamerického původu, bez ohledu na rasu, tvořili 5,4% populace.\n\nMěsto bylo založeno v roce 1816, v roce 1845 se stalo hlavním městem Havajského království.\n\n\n\n"}
{"id": "146828", "url": "https://cs.wikipedia.org/wiki?curid=146828", "title": "Hvězdárna a planetárium Brno", "text": "Hvězdárna a planetárium Brno\n\nHvězdárna a planetárium Brno je příspěvková organizace statutárního města Brna, jejíž historie sahá do 50. let 20. století. Tato kulturně-vzdělávací instituce, která v sobě spojuje hvězdárnu a planetárium, zprovozněné v roce 1954, sídlí v areálu uprostřed parku na kopci Kraví hora na severozápadě městské části Brno-střed v nadmořské výšce 305 m n. m. Vrchol kopule planetária, který se nachází v nadmořské výšce 318 m n. m., je nejvýše položeným bodem v okruhu několika kilometrů. Ředitelem Hvězdárny a planetária Brno je od roku 2008 Jiří Dušek.\n\nMezinárodní kód observatoře je 616.\n\nPřed otevřením byla hvězdárna označována jako \"Gottwaldova lidová hvězdárna v Brně\", v letech 1954–1965 nesla název \"Oblastní lidová hvězdárna v Brně\", v letech 1965–1970 \"Lidová hvězdárna a planetárium v Brně\", v letech 1970–1973 \"Hvězdárna a planetárium v Brně\" a od 19. dubna 1973 do konce listopadu 2010 \"Hvězdárna a planetárium Mikuláše Koperníka v Brně\".\n\nDne 5. října 2010 schválilo Zastupitelstvo města Brna v souvislosti s modernizací hvězdárny s účinností od 1. prosince 2010 nový název \"Hvězdárna a planetárium Brno\". Ředitel hvězdárny vypuštění Koperníkova jména zdůvodnil tím, že Koperník „na rozdíl od řady jiných vědců nikdy v Brně nebyl a neměl s městem nic společného“ a jeho jméno se do názvu údajně dostalo proto, že jinak hrozilo pojmenování po Valentině Těreškovové. Přejmenování má zdůraznit orientaci na současnost a budoucnost. Proti přejmenování vznesli námitky zastupitelé za KSČM (Ladislav Býček) či Stranu zelených (Mojmír Vlašín). Koperníkovo jméno dostala hvězdárna v roce 1973 u příležitosti 500. výročí jeho narození.\n\nHvězdárna se nachází při západním okraji čtvrtě Veveří, na vrcholu kopce Kraví hora. Její stavba byla zahájena prvním výkopem 30. srpna 1948. Nejstarší část areálu tvoří dvojice samostatných kopulí o průměru sedm metrů, které byly dostavěny roku 1953 a veřejnosti zpřístupněny 16. října 1954. Severní kopule je ve vlastnictví Masarykovy univerzity. Prvním ředitelem se stal Oto Obůrka, jenž se na vybudování hvězdárny podílel. Na podzim roku 1959 byla otevřena budova s přednáškovým sálem a malým projekčním planetáriem ZKP-1. V říjnu 1991 bylo do provozu uvedeno velké projekční planetárium Spacemaster. V posledních letech na hvězdárnu každoročně přichází více než 100 tisíc návštěvníků, za necelých 60 let její existence jich bylo celkově přes tři miliony.\n\nV letech 2010 a 2011 byl areál za 97 milionů Kč (32 milionů Kč z rozpočtu města, 65 milionů Kč z fondů Evropské unie) zrekonstruován a rozšířen podle návrhu architekta Martina Rudiše v rámci projektu „Přírodovědné exploratorium“. Přestavba byla zahájena na konci srpna 2010, areál byl znovu otevřen 12. listopadu 2011. Po modernizaci hvězdárna rozšířila svou činnosti i na ostatní přírodní vědy (především z neživé přírody).\n\nV čele brněnské hvězdárny stáli následující lidé:\n\nHlavní atrakcí hvězdárny bylo v letech 1991 až 2013 velké planetárium firmy Carl Zeiss Jena typu Spacemaster z roku 1991 umístěné v kopuli o průměru 17,5 metru, na kterou se promítalo devět tisíc hvězd, dvacet mlhovin i hvězdokup a řada těles sluneční soustavy. Navíc jej doplňovaly speciální datové projektory, rozsáhlá zvuková i světelná aparatura. Přístroj projekčního planetária byl netradičně umístěn na hydraulické plošině, takže jej šlo dle potřeby zasunout do suterénních prostor. Toto planetárium ukončilo provoz na konci března 2013, po čemž následovala přestavba velké kopule, ve které bylo nově nainstalováno hybridní planetárium v podobě malého analogového projektoru uprostřed sálu a digitálních projektorů po jeho obvodu (tzv. \"digitárium\"). Jedná se o kombinaci technologií dodaných z USA, Francie a Japonska.\n\nPodobně uzpůsobená mnohonásobná projekce nemá s výjimkou Prahy v České republice obdoby. Představení velkého planetária jsou vzdělávací pořady pro školní výpravy, stejně jako představení pro veřejnost věnované modernímu pohledu na Zemi, sluneční soustavu i vzdálenější vesmír. Kapacita velkého planetária s bezbariérovým přístupem je 180 míst (do roku 2013 to bylo 200 míst). Konají se v něm také odborné přednášky, koncerty, tematicky zaměřené semináře a nejrůznější komerční akce.\n\nNa hvězdárně je k dispozici celá řada astronomických dalekohledů, počínaje přenosnými přístroji a konče refraktory 150/2250, 200/3000 a 400/1725, které slouží k pravidelným pozorováním Slunce i zajímavostí večerního nebe za doprovodu pracovníka hvězdárny. Hvězdárna má také k dispozici funkční malé planetárium od firmy Carl Zeiss Jena (typ ZKP-1 z roku 1959 s kapacitou 35 míst) umístěné v kopuli o průměru 8 metrů, které je v provozu ve večerních hodinách za nepříznivého počasí.\n\nMístní organizace organizuje přednášky českých astronomů, výukové pořady pro nevidomé, úzce spolupracují s hromadnými sdělovacími prostředky a vedení internetového kurzu astronomie s certifikovanou zkouškou. Někteří pracovníci také vyučují astronomii na Přírodovědecké fakultě Masarykovy univerzity, v letních měsících školí pozorovatele na nejrůznějších astronomických táborech a spolupořádají akce i s jinými kulturními organizacemi města Brna. Organizace také pořádá speciální akce, například při roji Perseid či při zatmění Měsíce a Slunce.\n\nOdborníci z hvězdárny v roce 2019 oznámili, že budou společně se slovenskou SOSA pracovat na nanodružici o rozměrech 10 × 10 × 30 cm. Největší náklady budou na start rakety, na který chce přispět společnost S.A.B. Aerospace.\n\n\n"}
{"id": "146829", "url": "https://cs.wikipedia.org/wiki?curid=146829", "title": "Dortmund", "text": "Dortmund\n\nDortmund je město v Německu v Severním Porýní-Vestfálsku. K 20. červnu 2013 mělo 575 944 obyvatel, což jej činí největším městem v regionu a sedmým největším v Německu.\n\nDortmund leží na sever od řeky Ruhr, menší řeka Emscher jím protéká. V Dortmundském přístavu končí kanál Dortmund-Ems, spolující jej se Severním mořem.\n\nMěsto bývalo centrem těžkého průmyslu, nyní je naopak známé jako „zelená metropole Vestfálska“ – přes polovinu katastrálního území tvoří průplavy, dřeviny, zemědělské oblasti a zelené plochy s parky jako je Westfalenpark nebo Rombergpark.\n\nVe městě sídlí fotbalový klub Borussia Dortmund a je proslavené svými vánočními trhy, které jsou největší v Evropě.\n\nPrvní písemná zmínka o Dortmundu je z roku 880, kdy byla v listinách zanesena tehdy malá vesnice jménem \"Throtmanni\". V roce 1152 císař Barbarossa nechal při svém příchodu do oblasti obnovit město, které bylo krátce před tím zničeno požárem. Dortmund byl císařovým sídlem dva roky a poté se stal jedním z nejvýznamnějších měst říše.\n\nVe 13. století se Dortmund stal hanzovním městem, od roku 1220 do roku 1803 bylo říšským městem, přímo podřízeným císaři. Po roce 1320 se jeho jméno začalo psát jako \"Dorpmunde\".\n\nPo napoleonských válkách bylo město začleněno do Pruska a stalo se významným producentem uhlí, oceli a piva.\n\nV období Třetí říše sídlila v Dortmundu nemocnice Aplerbeck, ve které byly v rámci nacistického programu eutanazie vražděny mentálně a fyzicky postižené osoby. Jako významné centrum Porúří byl Dortmund za 2. světové války častým cílem spojeneckých náletů, bombardováním byly zničeny přibližně dvě třetiny domů.\n\n\n\n"}
{"id": "146830", "url": "https://cs.wikipedia.org/wiki?curid=146830", "title": "Bamako", "text": "Bamako\n\nBamako je největším a také hlavním městem západoafrického státu Mali. Nachází se na řece Niger a je také významným říčním přístavem. Zároveň je finančním a průmyslovým centrem země s 1,8 miliony (2009) obyvatel.\n\nOblast dnešního města byla již souvisle osídlena v dobách paleolitu. Současné město bylo založeno v 17. století. Tehdy to bylo významné centrum obchodu a islámské vzdělanosti, jehož význam v 19. století poklesl. V roce 1883 město obsadili Francouzi a vybudovali tu pevnost. Od roku 1908 pak město ustanovili jako centrum Francouzského Súdánu. Růst obyvatelstva nastal ve druhé polovině 20. století, ještě roku 1960 zde žilo pouze 165 000 lidí.\n\nV Bamaku se nachází velká část průmyslu i obchodu země. Převažuje zde textilní průmysl, dále zpracování masa a kovů.\n\n"}
{"id": "146831", "url": "https://cs.wikipedia.org/wiki?curid=146831", "title": "Nukleární zima", "text": "Nukleární zima\n\nNukleární zima je termín, který se využívá pro hypotetickou situaci, kdy dochází ke globální změně klimatu v důsledku jaderných výbuchů jaderné války. Je podobná dopadu asteroidu na planetu či obrovské sopečné erupci. Následkem velké exploze (či většího množství jaderných explozí) se do atmosféry dostane velké množství popela, úlomků a kouře, které by měly za následek pokles teplot a změny klimatu. Vlivem rychlé změny klimatu, by došlo nejspíše k vymírání mnohých druhů, které by nebyly schopny se rychle přizpůsobit novým teplotám (a radioaktivnímu prostředí).\n\nPři explozi je do atmosféry vymrštěno velké množství aerosolu, který následně brání průchodu slunečních paprsků na zemský povrch, což má za následek, že se teplo odráží již ve stratosféře, či troposféře a nedopadá na zemský povrch. Zmenšený příkon energie od Slunce má za následek ochlazování planety. Předpokládá se, že částice by mohly v atmosféře setrvávat několik měsíců až let. V případě jaderné války by bylo největší množství aerosolu soustředěno mezi 30° a 60° rovnoběžku severní šířky, jelikož v této oblasti se nachází většina strategických cílů (největší počet měst).\n\nPodle studie z roku 2019 by při použití arzenálu USA a Ruska došlo k ochlazení o necelých 10°C a návrat k teplotnímu normálu by proběhl po zhruba deseti letech.\n\nJiným příkladem, který není nukleární zimou, je uvolnění hmoty do atmosféry, která ovlivní teplotu na zemském povrchu. Během první války v Zálivu zapálila ustupující vojska Iráku 526 kuvajtských ropných vrtů, což mělo za následek únik obrovského množství kouře, skleníkových plynů a aerosolu do atmosféry v prostorově omezené oblasti, následné modelace ukázaly, že teplota v oblasti klesla přibližně o 10 °C ve vzdálenosti 200 km od místa požárů. Další důsledky (v podobě kyselých dešťů) byly zaznamenány až do vzdálenosti 1 000 až 2 000 km.\n\n"}
{"id": "146832", "url": "https://cs.wikipedia.org/wiki?curid=146832", "title": "Indianapolis", "text": "Indianapolis\n\nIndianapolis je hlavní a největší město Indiany, státu USA. Žije zde obyvatel, což z Indianapolis dělá 14. největší město USA a po Chicagu a Detroitu třetí největší město středozápadu.\n\nPodle sčítání lidu z roku 2010 zde žilo 820 445 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 9,4% populace.\n\n\n\n\n"}
{"id": "146833", "url": "https://cs.wikipedia.org/wiki?curid=146833", "title": "Marine Le Penová", "text": "Marine Le Penová\n\nMarine Le Penová, nepřechýleně Marine Le Pen (* 5. srpna 1968 Neuilly-sur-Seine), je francouzská politička a právnička, od roku 2011 předsedkyně Národní fronty (\"Front national, FN\"). Od roku 2004 je poslankyní Evropského parlamentu. V prvním kole prezidentských voleb dne 23. dubna 2017 získala 21,4 % hlasů, v druhém kole 7. května 33,39 %, prezidentem se tak stal její protikandidát Emmanuel Macron.\n\nMarine Le Penová je třetí a nejmladší dcera francouzského politika a bývalého dlouholetého předsedy Národní fronty Jeana-Marie Le Pena. Její neteř Marion Maréchal-Le Penová (* 1989), zároveň vnučka Jeana-Marie Le Pena, je také francouzská politička, členka Národní fronty a poslankyně francouzského Národního shromáždění.\n\nV letech 1997 až 2000 byla Marine Le Penová provdaná za podnikatele Francka Chauffroye, který byl činný pro Národní frontu. Z tohoto manželství se jí narodily dcera Jehanne (* 1998) a dvojčata Louis a Mathilde (* 1999). V roce 2002 se stal jejím druhým manželem Éric Lorio, funkcionář Národní fronty. I toto manželství skončilo rozvodem, a sice v roce 2006. Jejím třetím životním partnerem je od roku 2009 Louis Aliot (*1969), místopředseda Národní fronty a poslanec Evropského parlamentu.\n\nMarine Le Penová byla ve volbách roku 2004 zvolena poslankyní Evropského parlamentu. V tomto funkčním období působila ve výboru pro kulturu a vzdělávání. Ve volbách v roce 2009 byla opět zvolena evropskou poslankyní. Od té doby působí ve výboru pro zaměstnanost a sociální věci. \n\nOd 16. ledna 2011 je předsedkyní francouzské Národní fronty, kde patří se svými názory k umírněnější části strany. Její otec Jean-Marie Le Pen byl jejím přičiněním pro své antisemitské názory a další neshody s vedením dokonce ze strany vyloučen. Neteř Marion Maréchal-Le Penová je od roku 2012 (tehdy jí bylo 22 let) poslankyní francouzského Národního shromáždění a často projevuje radikálnější názory než její teta.\n\nV květnu 2014 se Národní fronta pod vedením Marine Le Penové stala ve volbách do Evropského parlamentu nejsilnější francouzskou politickou stranou.\n\nV prvním kole francouzských prezidentských voleb dne 23. dubna 2017 získala Marine Le Penová 21,4 % odevzdaných hlasů a postoupila do druhého kola. Zde se utká s nezávislým kandidátem Emmanuelem Macronem, jenž v prvním kole voleb získal 24,0 % hlasů. Po dobu volebního boje nebude Le Penová vykonávat funkci předsedkyně Národní fronty, protože se chce podle vlastních slov soustředit na svou kandidaturu a přitom „zastávat zájmy všech Francouzů“.\n\nPo prvním kole voleb se téměř všichni vedoucí francouzští politici postavili proti Marine Le Penové a za jejího soupeře Macrona. Prezident François Hollande vystoupil 25. dubna veřejně v severofrancouzském městě Laval a prohlásil, že „Le Penová musí v druhém kole 7. května 2017 dostat pokud možno co nejméně hlasů“.\n\nV druhém kole prezidentských voleb La Penovou volilo 33,39 % voličů, zbytek hlasů dostal její protikandidát Macron, který se tak stal prezidentem Francie. Marine Le Penová mu již krátce po zveřejnění prvních odhadů výsledků pogratulovala k vítězství.\n\nMarine Le Penová chce výrazně omezit imigraci a upravit získávání francouzského občanství. Kdyby se v roce 2017 stala francouzskou prezidentkou, tak by chtěla zrušit manželství pro osoby stejného pohlaví. \n\nMá také v úmyslu vystoupit z eurozóny a znovu zavést národní měnu frank. Tento záměr Marine Le Penová při své kampani před druhým kolem prezidentských voleb dne 7. května 2017 zmírnila. Dosažení posledně jmenovaných dvou cílů podmínila okolnostmi po volbách a výsledkem referenda, které by jako francouzská prezidentka vyhlásila.\n\nMarine Le Penová a její Národní fronta jsou podporovány několika zájmovými uskupeními. Zvláště je to skupina s názvem \"Les Horaces\", jejímž mluvčím je od léta 2016 Jean Messiha (* 1970 v Káhiře). Messiha je francouzským občanem a synem egyptského diplomata koptského původu. Do Francie přišel ve svých osmi letech a studoval na prestižních školách. Je absolventem École Nationale d'Administration (ENA, absolventi jsou zváni \"énarques\") a pracuje na francouzském ministerstvu obrany. Podle Messihových slov sdružují \"Horaces\" kolem 155 osob, zůstávajících zatím v anonymitě. Do uskupení patří osobnosti pracující na ministerstvech a jinde ve státní správě, ale také advokáti, vedoucí činitelé velkých akciových společností (vedených v burzovním indexu CAC 40) a soukromí podnikatelé. Dalším absolventem ENA v okruhu Marine Le Penové je její poradce Florian Philippot.\n\n\n"}
{"id": "146834", "url": "https://cs.wikipedia.org/wiki?curid=146834", "title": "Miroslav Ouzký", "text": "Miroslav Ouzký\n\nMiroslav Ouzký (* 18. srpna 1958 Chlumec nad Cidlinou) je český lékař a politik, člen Občanské demokratické strany, na přelomu 20. a 21. století poslanec Poslanecké sněmovny za ODS, v letech 2004-2014 poslanec Evropského parlamentu.\n\nV letech 1973-1977 vystudoval gymnázium Nový Bydžov, pak v letech 1977-1983 Fakultu všeobecného lékařství Univerzity Karlovy. Poté pracoval na chirurgii v nemocnici v Kadani. V letech 1989-1991 byl primářem tamního oddělení rehabilitace. Od roku 1994 působil jako provozovatel soukromého zdravotnického zařízení ARC-MED s. r. o. V prosinci 2006 firmu převedl na manželku.\n\nJeho manželka Zora je dětskou neuroložkou. Mají dvě děti, Martina a Terezu.\n\nOd listopadu 1989 byl členem Občanského fóra. V roce 1991 vstoupil do Občanské demokratické strany. Roku 1993 se stal členem Regionální sdružení ODS v Severočeském kraji za oblast Chomutov. V komunálních volbách roku 1994, komunálních volbách roku 1998 a komunálních volbách roku 2002 byl zvolen do zastupitelstva města Kadaň za ODS. Profesně se uvádí jako lékař. V zastupitelstvu setrval do roku 2004. Neúspěšně do kadaňského zastupitelstva kandidoval i v komunálních volbách roku 2006 a komunálních volbách roku 2010.\n\nVe volbách v roce 1998 byl zvolen do poslanecké sněmovny za ODS (volební obvod Severočeský kraj). Byl členem sněmovního výboru pro sociální politiku a zdravotnictví. Mandát obhájil ve volbách v roce 2002. Opět usedl do výboru pro sociální politiku a zdravotnictví. Na poslanecký mandát rezignoval v červenci 2004.\n\nVe volbách roku 2004 byl totiž zvolen za Českou republiku do Evropského parlamentu. 20. července 2004 se stal jedním z jeho čtrnácti místopředsedů, kterým byl do počátku roku 2007. Poté působil jako předseda Výboru pro životní prostředí, veřejné zdraví a bezpečnost potravin. Mandát europoslance obhájil ve volbách roku 2009 na dalších pět let. Byl zde členem frakce Skupina evropských konzervativců a reformistů. Znovu se stal členem Výboru pro životní prostředí, veřejné zdraví a bezpečnost potravin (ENVI). Zároveň ve funkci předsedy klubu poslanců ODS v Evropském parlamentu nahradil Jana Zahradila. V roce 2014 již nekandidoval.\n\nDle vydané zprávy výše uvedeného think-tanku, která se vztahuje na období před následujícími volbami do Evropského parlamentu (2014) vyplývá následující:\n\nMiroslav Ouzký se dostal do střetu zájmů, když veřejně nepřiznal, že vlastní akcie IZIP a přitom seděl ve výboru pro životní prostředí, veřejné zdraví a bezpečnost potravin Evropského parlamentu.\n\nV září 2012 byl organizací Transport and Environment obviněn ze skrytého lobování ve prospěch automobily Porsche, když se snažil do návrhu evropské legislativy o limitech hlučnosti vložit tabulku o maximálních přípustných hladinách hluku pro různé typy aut, kterou podle vlastností elektronického dokumentu zpracoval Hans-Martin Gerhard z Porsche. Ouzký přiznal, že okopíroval tabulku z podkladů automobilky, ale údajně do ní vyplnil vlastní čísla. Ale samotné rozvržení tabulky nahrávalo sportovním autům, pro které navrhoval výrazně mírnější limity než činil návrh Evropské komise.\n\n"}
{"id": "146835", "url": "https://cs.wikipedia.org/wiki?curid=146835", "title": "Martin Rázus", "text": "Martin Rázus\n\nMartin Rázus (18. října 1888 Liptovský Mikuláš – 8. srpna 1937, Brezno) byl slovenský básník, prozaik, dramatik, publicista a politik a evangelický farář.\n\nNarodil se v rolnické rodině. Vzdělání získal v Liptovském Mikuláši, Kežmarku a později na teologickém semináři v Bratislavě. Působil jako evangelický farář v Modré, ale za krátkou dobu pokračoval v teologickém studiu ve skotském Edinburghu. Po jeho dokončení pokračoval v působení v Modré, později v Pribylině, kde s v roce 1913 oženil se svou manželkou Elenou, a Moravském Lieskovém. Od roku 1930 působil jako farář v Brezně. Pohřbený je v Banské Bystrici.\n\nJako politik byl členem Slovenské národní strany (SNS) a zastáncem slovenského autonomismu. V lednu roku 1920 vystoupil z SNS, která se před volbami spojila s Národní republikánskou stranou rolnickou. Zpět do SNS se vrátil, až když se v programu SNS z roku 1922 opět objevil požadavek administrativní a kulturní autonomie Slovenska. Stal se významnou osobností své strany a snažil se program strany zaměřit na sociální a hospodářské problémy své země a na prosazování národní a politické autonomie Slovenska. Od roku 1929 až do své smrti byl předsedou SNS. Jeho zásluhou a díky dohodě s Československou národní demokracií získala SNS v roce 1929 první poslanecký mandát v Poslanecké sněmovně Národního shromáždění, poslancem byl Rázus až do roku 1937. Pod jeho vedením začalo sbližování SNS s Hlinkovou slovenskou ľudovou stranou. Tyto strany spolu vytvořily takzvaný Autonomistický blok.\n\nSvé první verše napsal už na základní škole, ale uveřejňovat je začal až od roku 1911. Publikoval např. v časopisech Dennica, Prúdy, Živena, Stráž na Sione či Národnie noviny. Psal poezii, prózu, ale je též autorem dvou divadelních her.\n\n\n\n\n\n\n\n"}
{"id": "146836", "url": "https://cs.wikipedia.org/wiki?curid=146836", "title": "Milan Cabrnoch", "text": "Milan Cabrnoch\n\nMilan Cabrnoch (* 6. srpna 1962 Čáslav) je český lékař a politik Občanské demokratické strany,v letech 2004-2014 poslanec Evropského parlamentu, předtím poslanec Poslanecké sněmovny.\n\nDětské lékařství vystudoval na Karlově univerzitě. V letech 1986 až 1994 pracoval na dětsko-kojeneckém oddělení nemocnice v Kolíně a v letech 1992 až 1997 působil jako soukromý praktický dětský lékař.\n\nV letech 1994 až 1997 působil na Ministerstvu zdravotnictví jako ředitel odboru zdravotního pojištění a v roce 1998 i coby náměstek ministra pro zdravotní pojištění a oblast legislativně právní. V této funkci, mimo jiné, vytvořil např. dodnes platný číselník zdravotních výkonů platný v českém systému veřejného zdravotního pojištění. Členem ODS je od roku 1995.\n\nJako předseda a zakladatel Českého národního fóra proti osteoporóze usiluje o zvýšení povědomí o tomto onemocnění.\n\nVe volbách v roce 1998 byl zvolen do poslanecké sněmovny za Občanskou demokratickou stranu (volební obvod Středočeský kraj). Mandát obhájil ve volbách v roce 2002. Byl členem a místopředsedou sněmovního výboru pro sociální politiku a zdravotnictví. Na poslanecký mandát rezignoval v červenci 2004.\n\nAngažoval se i v místní politice. V komunálních volbách roku 1998, komunálních volbách roku 2002 a komunálních volbách roku 2006 byl zvolen zastupitelstva města Kolín za ODS. Neúspěšně sem kandidoval v komunálních volbách roku 2010.\n\nVe volbách roku 2004 zvolen za Českou republiku do Evropského parlamentu jako poslanec ODS. V EP působil ve výboru pro zaměstnanost a sociální věci a jeho Podvýboru pro problematiku stárnutí či Podvýboru pro zdravotně postižené. Dále byl náhradníkem ve Výboru pro rozpočtovou kontrolu a rezortním mluvčí klubu ODS pro oblast ochrany spotřebitelů, zaměstnanost a sociální věci. Ve volbách v červnu 2009 obhájil svůj mandát na dalších pět let a byl opět zařazen do Výboru pro zaměstnanost a sociální věci. Byl zde členem frakce Skupina Evropských konzervativců a reformistů. V roce 2014 již nekandidoval.\n\nDle vydané zprávy výše uvedeného think-tanku, která se vztahuje na období před následujícími volbami do Evropského parlamentu (2014) vyplývá následující:\nJe spoluautorem koncepce zdravotnictví Občanské demokratické strany, zakladatelem a předsedou Českého národního fóra pro eHealth a spoluautorem projektu IZIP (internetový přístup ke zdravotním informacím pacienta), který v roce 2005 získal ocenění World Summit Award jako nejlepší světový projekt v oblasti eHealth. V listopadu 2006 vyhrál u Krajského soudu v Praze soudní spor s bývalým ministrem zdravotnictví Davidem Rathem, který jej obviňoval z toho, že na jeho soukromé konto plynuly peníze projektu internetových zdravotních knížek.\n\nMilan Cabrnoch byl v podezření ze střetu zájmů, když nepřiznal, že vlastní akcie IZIP a přitom byl členem výboru pro životní prostředí, veřejné zdraví a bezpečnost potravin.\n\n"}
{"id": "146837", "url": "https://cs.wikipedia.org/wiki?curid=146837", "title": "La Paz", "text": "La Paz\n\nLa Paz ( ) je administrativní město Bolívie, sídlo bolivijské vlády a hlavní město departementu La Paz, v němž v roce 2008 žilo 877 363 obyvatel. Oficiálním hlavním městem Bolívie je Sucre.\n\nLa Paz leží v kaňonu řeky Choqueyapu pod náhorní plošinou, nacházející se v nadmořské výšce 4000 m. Na ní je město El Alto s mezinárodním letištěm. La Paz je nejvýše položené administrativní město světa a disponuje také nejvýše položeným golfovým hřištěm.\n\nMěsto bylo založeno v roce 1548 Alonsem de Mendozou v místě indiánského sídliště Chuquiago a původně se jmenovalo \"Nuestra Señora de La Paz\" (\"Naše Paní Míru\"). Pojmenování připomínalo obnovení míru po vzpouře Gonzala Pizarra a dalších conquistadorů proti Blascu Núñezu Velovi, prvnímu místokráli Peru.V roce 1825, po rozhodujícím vítězství republikánů nad španělskou armádou v bitvě u Ayacucha, bylo plné jméno města změněno na \"La Paz de Ayacucho\" (\"Ayacuchský Mír\").\n\nRoku 1899 se La Paz stal faktickým sídlem bolivijské vlády, přičemž dosavadní Sucre zůstalo oficiálně hlavním městem. Tento přesun odrážel odklon bolivijské ekonomiky od vytěžených stříbrných dolů u Potosí k nalezištím cínu poblíž Orura a následné změny v ekonomické a politické moci mocenských skupin ve státě.\n\n"}
{"id": "146838", "url": "https://cs.wikipedia.org/wiki?curid=146838", "title": "Alfred Riedl", "text": "Alfred Riedl\n\nAlfred Riedl (* 2. listopadu 1949, Vídeň) je rakouský fotbalový kouč a bývalý útočník.\n\nDříve hrál za FK Austria Wien a ve 22 letech opustil Rakousko a hrál za belgický klub Sint-Truiden. Po 8 sezónách v Lize Jupiler (2 s Sint-Truiden, 2 s R. Antwerp F.C. a 4 s Standard Liège), Riedl byl i po krátkou dobu v FC Metz ve Francii. Do Rakouska se vrátil po sezóně, ve které hrál za Grazer AK, Wiener Sport-Club a VfB Admira Wacker Mödling.\n\n\n"}
{"id": "146839", "url": "https://cs.wikipedia.org/wiki?curid=146839", "title": "Alois Riehl", "text": "Alois Riehl\n\nAlois Adolf Riehl (27. dubna 1844, Bolzano, Jižní Tyrolsko, tehdy v Rakousku, dnes v Itálii – 21. listopadu 1924, Berlín) byl rakouský filosof.\n\nJeho bratrem byl Josef Riehl. Alois Riehl pracoval jako profesor ve Štýrském Hradci, Freiburgu a nakonec v Berlíně, kde pověřil Miese van der Rohe, aby mu navrhl dům v Neubabelsbergu.\nJeho žena Sofie byla tetou Friedy Grossové, ženy rakouského doktora, vědce a revolucionáře Otto Grosse. Riehl byl pohřben na Alter Friedhof von Klein-Glienecke.\n\nPro Aloise Riehla nebyla filosofie ideologickým učením, ale v principu kritika vnímání. Jeho filosofie se zakládala na novokantovství.\n\n"}
{"id": "146840", "url": "https://cs.wikipedia.org/wiki?curid=146840", "title": "Alfred von Kropatschek", "text": "Alfred von Kropatschek\n\nAlfred rytíř von Kropatschek (30. ledna 1838 – 2. května 1911) byl generál rakouské armády a zbraňový konstruktér druhé poloviny 19. století.\n\nKropatschek zkonstruoval několik typů pušek a revolverů ve spojení se společností Steyr. Tyto zbraně byly používány ozbrojenými silami rakouského císařství a několika dalších národů.\nAlfred von Kropatschek navštěvoval Dělostřeleckou akademii v Olomouci a Hranicích na Moravě. Roku 1859 se účastnil války v Itálii a v letech 1861 - 1863 absolvoval vyšší dělostřelecký kurz. V roce 1864 byl přidělen k Artillerie-Comité ve Vídni. Po prusko-rakouské válce roku 1866 pracoval na zavedení zadovky do výzbroje armády.\n\nV roce 1869 učil arcivévodu Jana Nepomuka Salvátora matematiku a fyziku.\n\nV roce 1870 požadoval vyzkoušení a následné zavedení armádního revolveru od firmy Leopolda Gassera.\n\n\n\n\n"}
{"id": "146841", "url": "https://cs.wikipedia.org/wiki?curid=146841", "title": "Alois Lipburger", "text": "Alois Lipburger\n\nAlois Lipburger (27. srpna 1956 - 4. února 2001) byl rakouský skokan na lyžích a trenér.\n\nLipburger soutěžil v letech 1974 až 1981. Získal stříbrnou medaili na Světovém šampionátu v severském lyžování FIS v Lahti roku 1978. Jediná Lipburgerova dvě individuální vítězství přišla v letech na lyžích ve Spojených státech v roce 1981. O rok dříve dosáhl druhého místa v závodě na velkém můstku ve Francii.\n\nPo ukončení aktivní kariéry působil jako trenér ve Stamsu. Poté vedl německou reprezentaci v severském kombinaci, vybudoval francouzský skokanský tým a v roce 1999 se stal trenérem rakouské reprezentace.\n\nZahynul při autonehodě, když se vracel se svým týmem ze závodu ve Willingenu. Řidič Martin Höllwarth a spolujezdec Andreas Widhölzl vyvázli z nehody s lehkými zraněními.\n\n"}
{"id": "146842", "url": "https://cs.wikipedia.org/wiki?curid=146842", "title": "Andreas Molterer", "text": "Andreas Molterer\n\nAndreas „Anderl“ Molterer (* 8. října 1931 Kitzbühel) je bývalý rakouský alpský lyžař.\n\nNa Zimních olympijských hrách v roce 1956 v Cortina d'Ampezzo v Itálii získal stříbro v obřím slalomu a bronz ve sjezdu. V letech 1953, 1955, 1958 a 1959 vyhrál závod Hahnenkamm v Kitzbühelu.\n\nV 50. letech více než 50krát zvítězil v závodech FIS, byl také devětkrát mistrem Rakouska.\n\n"}
{"id": "146843", "url": "https://cs.wikipedia.org/wiki?curid=146843", "title": "Silnice I/51", "text": "Silnice I/51\n\nSilnice I/51 je silnice I. třídy, která spojuje silnici I/55 se státní hranicí a dále se slovenským městem Holíč. Prochází městem Hodonín. Celková délka silnice je 3,217 km. Do budoucna se uvažuje o vybudování obchvatu Hodonína a převedení této silnice na něj.\n\nDříve vedla také v trase dnešní silnice I/41 a II/380 Brno – Hodonín. Na Slovensku pokračuje pod č. 51 v trase Holíč – Senica – Trnava – peáž s rychlostní silnicí R1 – Nitra – Levice – Hontianske Nemce – Banská Štiavnica a končí mimoúrovňovou křižovatkou opět s rychlostní silnicí R1 nedaleko obce Hronská Breznica (mezi městy Žiar nad Hronom a Zvolen).\n\n\n"}
{"id": "146845", "url": "https://cs.wikipedia.org/wiki?curid=146845", "title": "Hamiltonův operátor", "text": "Hamiltonův operátor\n\nHamiltonův operátor neboli hamiltonián (tímto pojmem se také označuje původní Hamiltonova funkce v klasické mechanice) je operátor energie v kvantové mechanice, který ve většině případů odpovídá celkové energii soustavy. Je pojmenován po siru W. R. Hamiltonovi a značí se formula_1. Matematicky jde o hermitovský, většinou diferenciální, operátor na Hilbertovu prostoru komplexních vlnových funkcí. Jeho význam je dán spojitostí s popisem časového vývoje v kvantové mechanice, viz Schrödingerova rovnice. Dále pak tím, že možné hodnoty energie, kterých může nabýt systém popsaný hamiltoniánem formula_1, patří do jeho spektra.\n\nPro bodovou částici je její celková mechanická energie součtem kinetické a potenciální energie. Operátor kinetické energie získáme dosazením operátoru hybnosti (formula_3) do klasického vztahu formula_4. Hamiltonián pak můžeme zapisovat výhodně ve tvaru\nkde formula_6 je hmotnost částice, formula_7 je Laplaceův operátor (součet druhých derivací podle kartézských souřadnic) a formula_8 je potenciální energie silového pole, v němž se částice pohybuje. Hamiltonián v této podobě je klíčovou součástí Schrödingerovy rovnice. Ta popisuje vývoj vlnové funkce v čase, který interpretujeme jako pohyb částice, jde tedy o kvantovou rovnici pohybu.\n\nSpektrum Hamiltoniánu vyjadřuje možné hodnoty energie částice. Například pro elektron v elektrickém poli protonu známe průběh potenciální energie z Coulombova zákona. Hamiltonián má tedy tvar\nkde formula_10 je hmotnost elektronu, formula_11 je elektrický náboj elektronu, formula_12 je Ludolfovo číslo, formula_13 je permitivita vakua a formula_14 je vzdálenost od protonu. Spektrum tohoto operátoru dává možné energie\nkde formula_16 je tzv. Bohrův poloměr (0,53×10 m) a formula_17 je kvantové číslo. Rozdíly mezi těmito hladinami přesně odpovídají pozorovanému absorpčnímu spektru nejjednoduššího prvku v přírodě - vodíku. Záporné znaménko energie odpovídá vázanému stavu - na ionizaci atomu vodíku v základním stavu je třeba dodat kladnou energii \"E\"=2,179×10 J.\n\nSchrödingerova rovnice s výše uvedeným výrazem pro Hamiltonián není invariantní vůči Lorentzově transformaci, takže je nesprávná z hlediska teorie relativity. V relativistické mechanice je výraz pro energii složitější, takže musí být modifikován i Hamiltonián. Jeden z možných přístupů k tomuto zpřesnění lze nalézt v hesle Diracova rovnice, kde je i relativisticky opravený výraz pro Hamiltonián.\nkde formula_19 jsou souřadnice vektoru hybnosti a formula_20 jsou vhodně zvolené matice. V Diracově (standardní) reprezentaci jsou to matice\nformula_23 jsou přitom Pauliho matice a formula_24 značí jednotkovou matici 2×2.\n\nVodíkový hamiltonián (nebo hamiltonián vodíku podobného atomu, tzn. s jedním elektronem) uvedený výše komutuje s operátory kvadrátu momentu hybnosti L a každou jeho složkou. Jednotlivé složky momentu hybnosti ale nekomutují mezi sebou, proto je řešení atomů určeno třemi kvantovými čísly.\n\nVíceelektronové atomy mají hamiltonián skládající se z několika jednoelektronových a dále pak z členů odpovídající vzájemné coulombické interakci mezi jednotlivými elektrony. Např. Lithium má hamiltonián\n\nformula_25\n\nS tímto hamiltoniánem komutují operátory orbitálního momentu hybnosti L=L+L+L (což plyne z vyjádření formula_27 a z toho, že formula_28) i L=L+L+L, opět máme tedy tři kvantová čísla.\n\nDále Hamiltonián často komutuje s operátory spinů nebo prohození částic.\n\n"}
{"id": "146847", "url": "https://cs.wikipedia.org/wiki?curid=146847", "title": "Etnometodologie", "text": "Etnometodologie\n\nEtnometodologie je sociologický směr, který se zaměřuje na analýzu každodenních sociálních interakcí a rozbor metod, které lidé zkoumané skupiny sami používají k tomu, aby porozuměli světu. Zaměřuje se na široké pole společenských jevů, od sekvenční analýzy rozhovoru (konverzační analýza) přes studium praktik sociální kategorizace až po zkoumání pracovních aktivit a zvyklostí. Název směru dal Harold Garfinkel v roce 1967.\n\nZa hlavního představitele etnometodologie je považován Harold Garfinkel. Zformuloval hlavní koncept entometodologie na základě analýzy diskuze soudní poroty v případě Chicago v roce 1945. Garfinkel se snažil porozumět, jak se porotci snaží naplňovat podstatu své role. Při studiu etnometodologie si Garfinkel všiml, že metody, které lidé používají, jsou již pevně zakořeněny v jejich jednotlivých přístupech. Na rozdíl od sociologie se entometodologie nezaměřuje jen na vnější sociologické faktory, nýbrž hledá podstatu jednání v jedinci a jeho identitě.\n\nOd tradičních sociologických směrů se odlišuje hlavně ve dvojím ohledu:\n\nPozorovatel, který pozorovanou skupinu chápe, hodnotí a popisuje pojmy a představami své vědy, se totiž velmi často mýlí, protože jednání pozorovaných lidí mu buď připadá nesmyslné, nebo mu podkládá významy, které jsou jim ve skutečnosti cizí. Snaha vidět a popsat společenské jevy, jednání nebo instituce „tak, jak se samy dávají“, „uzávorkovat“ všechny předběžné názory na pozorovanou skutečnost má mnoho společného s programem fenomenologie. Etnometodologie má také blízko k metodám kulturní a sociální antropologie, kde je takový přístup dnes běžný.\n\n\n\n\n\nKritici Garfinkla často poukazují na jistou lhostejnost etnometodologů k sociálnímu řádu v rámci širšího kontextu. Často se také uvádí jistý konflikt etnometodologie s fenomenologií. Garfinkel je obviňován z přebírání fenomenologických konceptů, které následně pouze využívá pro vysvětlení společenského řádu. Fenomenologové taktéž namítají, že některé poznatky entnometodologie jsou jen příklady aplikované fenomenologie. Garfinklovo prohlášení o silném vlivu fenomenologie na etnometodologii má ale v první řadě spíše naznačit propojenost těchto dvou oborů. V tomto smyslu může být čtení fenomenologických textů jednou z cest k pochopení etnometodologickým studiím.\n\nEtnometodologie staví do popředí metodu výzkumu, při které je pozorovatel zároveň členem komunity, kterou se snaží celistvě pojmout. Tím se mu dostává příležitosti nahlédnout detailněji do hlubších sociálních struktur dané skupiny a lépe pochopit její fungování.\n\nJednou ze zajímavých metod etnometodologického výzkumu je tzv. breaching. Spočívá v bourání rutin, narušuje běžné mechanismy komunikace a dává jim nový rozměr. V rámci této metody Garfinkel požádal své studenty, aby se po příchodu domů začali chovat jako by byli hosté. Tímto zasáhli do běžného situačního schématu a přirozeně způsobili značné znepokojení mezi rodiči. Toto narušení umožňuje pochopit jisté mechanismy výstavby základních významů, na jejichž základě se členové skupiny chovají, přestože nebyly nikdy výslovně formulovány a byly přijaty zúčastněnými bez bližší analýzy.\n\nMůžeme také říci, že etnometodologie vychází z náhledu, že i společenské, profesní atd. skupiny představují více méně odlišné subkultury s vlastními sítěmi významů; v důsledku toho bere pozorované společenství, jeho představy a postupy vážně, snaží se na ně dívat bez předsudků a pokud možno očima přímých účastníků. I když se původně inspirovala metodami studia předliterárních, kmenových společností, používá se ke studiu společenství například vědeckých, sportovních nebo vůbec profesních. Navazuje na ni „konverzační analýza“ (Harvey Sacks).\n\nEtnometodologie navazuje na sociologické klasiky (zejména E. Durkheima, Maxe Webera a Talcotta Parsonse) a byla dále ovlivněna jazykovým relativismem E. Sapira, fenomenologickou sociologií A. Schutze, symbolickým interakcionismem, Thomasovou koncepcí definice situace a obecně kulturní a sociální antropologií.\n\n"}
{"id": "146848", "url": "https://cs.wikipedia.org/wiki?curid=146848", "title": "Zimní sporty", "text": "Zimní sporty\n\nZimní sporty je označení pro disciplíny, které se konají v období zimy. Pro jejich provozování jsou potřebné sníh či led. Mezi zimní sporty se řadí: alpské lyžování, běh na lyžích, snowboarding, skoky na lyžích, jízda na monoski, saně, boby, skeleton, lední hokej, krasobruslení, short track, rychlobruslení, biatlon, curling a mnoho dalších. V současnosti lze díky rozvoji techniky provozovat většinu z těchto disciplín i v létě.\n\nZimním sportům jsou věnovány i zimní olympijské hry, jenž se konají jednou za 4 roky. Do roku 1992 se konaly v témže roce jako letní olympijské hry (ale v jiném termínu a na jiném místě), od roku 1992 jsou pořádány po dvou letech od letních olympijských her respektive vždy mezi dvěma letními olympiádami.\n"}
{"id": "146850", "url": "https://cs.wikipedia.org/wiki?curid=146850", "title": "Silnice I/41", "text": "Silnice I/41\n\nSilnice I/41 je silnice I. třídy, která spojuje silnici I/42 (brněnský městský okruh) s dálnicemi D1 a D2. Celá se nachází na území Brna a je převážně čtyřpruhová. Celková délka silnice je 3,044 km, díky čemuž je druhou nejkratší českou silnicí I. třídy.\n\nDříve byla částí silnice I/51, zatímco pod číslem 41 byla vedena silnice z Brna ve směru na Vyškov (dnes Ostravská radiála).\n\nPo roce 2010 bylo částečně změněno její trasování. Původně vedla ulicí Plotní, ale v souvislosti s chystaným přeložením tramvajové trati do této ulice byla přetrasována do souběžné ulice Dornych. Ta má být rozšířena na čtyřpruhové uspořádání, zatímco ulice Plotní bude zklidněna. Přestavba ulic Dornych a Plotní byla zahájena 9. března 2018.\n\n"}
{"id": "146851", "url": "https://cs.wikipedia.org/wiki?curid=146851", "title": "Rečnoj vokzal (stanice metra v Moskvě)", "text": "Rečnoj vokzal (stanice metra v Moskvě)\n\nRečnoj vokzal (, do češtiny přeložitelné jako \"Říční nádraží\") je stanice moskevského metra na Zamoskvorecké lince.\n\nStanice je podzemní, mělce, pouhých 6 m hluboko pod zemí, založená. Ostrovní nástupiště podpírá celkem 40 čtyřhranných sloupů, které jsou umístěné ve dvou řadách; ty samotné mají mezi sebou 4m odstup. Na obklad sloupů byl použit tmavý mramor, na stěny za nástupištěm pak dlaždice; dole v modré a nahoře v bílé barvě. Stanice má dva výstupy, každý vede do svého vestibulu.\n\nRečnoj vokzal byl otevřen 30. prosince roku 1964; do 31. prosince 2017, kdy byl otevřen úsek do stanice Chovrino, plnil funkci severní konečné tmavozelené linky. Do roku 1975 se jednalo též i o nejsevernější stanici Moskevského metra. Denně Rečnoj vokzal využije na 115 000 cestujících.\n\nSeverním směrem dále za stanicí se nacházejí odstavné koleje, probíhá tam též i noční údržba vlaků.\n\n"}
{"id": "146858", "url": "https://cs.wikipedia.org/wiki?curid=146858", "title": "Michal Smola", "text": "Michal Smola\n\nMichal Smola (* 21. prosince 1981 Gottwaldov) je bývalý český reprezentant v orientačním běhu. Jeden z nejlepších českých orientačních běžců vybojoval 6 titulů mistra světa na juniorských a akademických MS, mezi dospělými na mistrovství světa potom obsadil 2. místo na krátké trati a 4. místo na klasické trati (doposud nejlepší mužský výsledek v této disciplíně). Svou závodní kariéru začal v roce 1995 v \"SKOB Zlín\", jehož členem je doposud. Současně je členem švédského klubu \"Södertälje-Nykvarn\", za který startuje ve Skandinávii.\nV současnosti trénuje českou reprezentantku Janu Knapovou.\n\nV roce 2010 získal hlavní českou cenu fair-play za hrdinský čin z mistrovství světa 2009, kdy spolu s Thierrym Gueorgiou a Andersem Nordbergem zachránili život švédskému závodníkovi Martinu Johanssonovi, který si na posledním úseku štafet vrazil do stehna tři centimetry silnou větev a zarazil si ji dvanáct centimetrů hluboko. Trojice zanechala bojů o téměř jisté medaile z MS a přivolali zraněnému pomoc. Všichni tři i přes velkou ztrátu nakonec trať doběhli a společně se objevili v cíli na 25., 26. a 27. místě, kde jim diváci sklidili obrovský potlesk.\n\nVystudoval SPŠ strojnickou ve Zlíně a v roce 2006 promoval na Vysokém učení technickém v Brně, poté byl studentem doktorského studia na Univerzitě Tomáše Bati ve Zlíně.\n\n"}
{"id": "146860", "url": "https://cs.wikipedia.org/wiki?curid=146860", "title": "Ex libris", "text": "Ex libris\n\nEx libris v latině znamená doslova \"z knih\", ve smyslu \"Tato kniha je z knih pana XY\".\n\n„Oznámení“ původně tištěné při tisku knihy, nejčastěji na tzv. přídeští (část předsádky nalepená na vnitřní straně desek), které označuje vlastnický vztah určité osoby k danému výtisku knihy.\nZpravidla obsahuje jméno vlastníka, bývá i v podobě erbu, znaku, motta či sloganu.\n\nDnes se většinou jedná o papírovou nálepku formátu A6 nebo menší, umístěnou na některé straně knihy, nebo o otisk razítka.\n\n"}
{"id": "146861", "url": "https://cs.wikipedia.org/wiki?curid=146861", "title": "Křesťansko-sociální unie Bavorska", "text": "Křesťansko-sociální unie Bavorska\n\nKřesťansko-sociální unie Bavorska (německy ) je německá křesťansko-konzervativní politická strana. Je činná výhradně na území spolkové země Bavorsko. V ostatních spolkových zemích působí CDU, s níž CSU na spolkové úrovni vystupuje jako koalice pod názvem CDU/CSU (jednoslovně Unie, německy \"Union\"). Od svého vzniku je CSU o něco konzervativnější stranou než sesterská CDU. Někdy bývá označována i jako pravicově populistická strana. Jde o třetí největší německou stranu podle počtu členů.\n\nByla založena v roce 1945 a jejím zakladatelem a nejvýznačnějším politikem byl Franz Josef Strauss. CSU navazuje na tradice Bavorské lidové strany z období Výmarské republiky a na tradice Deutsche Zentrumspartei z pozdějšího období.\n\nPrakticky po celou dobu své existence CSU dominuje bavorské zemské politické scéně, s velkou převahou nad svým nejvážnějším konkurentem, kterým je SPD. Od roku 1962 vládne v Bavorsku nepřetržitě a s absolutní většinou křesel v parlamentu, v několika volbách podíl hlasů pro CSU přesáhl 60 %, ve volbách v roce 2003 dokonce dosáhla dvoutřetinové většiny mandátů, čehož nedosáhla žádná jiná strana v žádné jiné spolkové zemi. Na spolkové úrovni, jak už bylo zmíněno, spolupracuje s CDU jako CDU-CSU a nevyvíjí větší aktivitu.\n\nCSU vede v současné době Horst Seehofer. Nahradil Erwina Hubera, jenž byl do křesla předsedy zvolen v září roku 2007 ale rezignoval po historicky nejhorším výsledku v zemských volbách na podzim 2008. Edmund Stoiber, jenž předsedal straně v letech 1999-2007 a v roce 2002 neúspěšně kandidoval na post kancléře je čestným předsedou CSU.\n\nKe straně má blízko politická nadace Hanns-Seidel-Stiftung.\n\nNa začátku listopadu roku 2016 bylo na stranickém sjezdu v Mnichově, kterého se účastnilo 900 delegátů, přijato nové usnesení s názvem \"Ordnung (česky 'Řád'), ve kterém se strana do budoucna na 42 stranách zasazuje o hájení tz. vedoucí kultury, opírající se o ideály, vycházející z tradic judaismu, křesťanství a antiky.\n\n\n"}
{"id": "146863", "url": "https://cs.wikipedia.org/wiki?curid=146863", "title": "Ocelot velký", "text": "Ocelot velký\n\nOcelot velký (\"Leopardus pardalis\") je malá kočkovitá šelma. Obývá tropickou a subtropickou Ameriku. Vyznačuje se výrazně zbarvenou žluto-rezavou srstí s množstvím tmavých skvrn, rozet a pruhů. Celkově je poměrně silně stavěn a má relativně krátký ocas. Dosahuje celkové délky 0,9 až 1,5 metru a hmotnosti 6 až 20 kg. Dobře šplhá a ve dne někdy odpočívá ve větvích stromů, nicméně obecně jde o zemního tvora. Umí velmi dobře plavat. Jeho potravu tvoří různí menší a středně velcí živočichové, především hlodavci, vačice, králíci, ptáci, plazi a ryby. Dokáže zabít i opice, pásovce, lenochody či kapybary.\n\nJeho kůže byla dříve považována za zvlášť cennou. V důsledku toho byly zabity stovky tisíc ocelotů, což způsobilo výrazný pokles počtu jedinců. Ocelot byl Mezinárodním svazem ochrany přírody veden jako zranitelný od roku 1972 do roku 1996, nicméně nyní (2017) je veden jako málo dotčený.\n\nNázev ocelota pochází z aztéckého jazyka nahuatl, kde má toto slovo podobu \"ocēlōtl\" (vyslovuje se oːˈseːloːt͡ɬ (IPA)), ale znamená v překladu jaguár. Skutečný ocelot má v nahuatlu jméno \"tlālocēlōtl\", což znamená „zemní jaguár“. Další možný původ jména je z latinského \"cellatus,\" což může znamenat „značený skvrnami ve tvaru očí“.\n\nOcelot má krátkou, hustou, skoro sametovou srst. Rozlišujícím znakem jsou skvrny uspořádané v řetězcích na těle.\nZbarvení a kresba je podobná jako u kočky margay. Základní zbarvení je žlutohnědé. Skvrny jsou hnědé (intenzita hnědé se směrem od středu k okrajům snižuje). Směrem k břichu skvrnitost a intenzita základního zbarvení ustupují. Od očí přes temeno hlavy prochází černý pruh. Okraje ušních boltců jsou černé. Na zadní straně boltců je bílá skvrna. Konec ocasu je výrazně černě pruhovaný. V křovinatých územích je barva srsti tmavší až šedá.\nOcelot je nejrozšířenější malou kočkou Ameriky. Žije na většině území pevninské Střední a velké části Jižní Ameriky. Svými severními okraji zasahuje oblast rozšíření i do Severní Ameriky. Na jihu se jeho území táhne až do jižní Brazílie, severní Argentiny a Uruguaye, na severu až po jih USA do států Texas a Arizona. Jediný stát Jižní Ameriky, kde se nevyskytuje, je Chile. Svou domovinu má i na ostrovech Trinidad a Tobago.\n\nObývá travnaté kraje, bažiny, křovinaté a lesnaté území, tropické a subtropické lesy.\n\nOcelot je výhradně masožravec. Na lov se vydává sám v noci.\n\nLoví malé hlodavce, ptáky, ještěrky, ryby, netopýry, ale i větší zvířata (opice, želvy, mladé jeleny, pásovce, mravenečníky).\n\nBřezost trvá 79–85 dní. K páření dochází na podzim (říjen–listopad). Samice se rozmnožují od stáří 18 až 22 měsíců, samci od stáří dvou let. Rodí průměrně tři mláďata, ta se osamostatňují přibližně v roce a půl. Oceloti se dožívají v zajetí až 20 let, v přírodě to je podstatně méně – okolo 15 let.\n\n"}
{"id": "146865", "url": "https://cs.wikipedia.org/wiki?curid=146865", "title": "Ethen", "text": "Ethen\n\nEthen (starší názvy: ethylen, etylén) je nejjednodušším zástupcem uhlovodíků ze skupiny alkenů. Je to bezbarvý hořlavý plyn nasládlé vůně s teplotou tání -169,1 °C. Se vzduchem tvoří výbušnou směs. Bývá obsažen v zemním a koksárenském plynu, dále se získává krakováním. Patří mezi základní suroviny v chemickém průmyslu. Používá se k výrobě ethylenoxidu, polyethylenu, styrenu aj. Odštěpením jednoho atomu vodíku vzniká funkční skupina ethenyl (triviálním názvem \"vinyl\"), která se může dále vázat na jiné sloučeniny.\n\nV nadbytku kyslíku hoří ethen na oxid uhličitý a vodu.\n\nV přítomnosti stříbra jako katalyzátoru, dochází za zvýšeného tlaku a při teplotě 220-280 °C ke vzniku ethylenoxidu. Ten reaguje dále s vodou za vzniku ethylenglykolu.\n\nEthen polymeruje za vysokého tlaku nebo v přítomnosti Ziegler-Nattova katalyzátoru za vzniku polyethylenu.\n\nV přírodě se přirozeně vyskytuje jako metabolit rostlin mající charakter fytohormonu. Jeho tvorba v rostlinách je ovlivňována auxiny.. Vysoká lokální hladina auxinu vede k lokální biosyntéze etylenu. Etylen pak naopak, mimo jiné, ovlivňuje transport auxinu z buněk.\n\nJeho biosyntéza vychází z ATP a methioninu, z kterých vzniká činností ACC syntázy ACC kyselina (1-aminocyklopropan-1-karboxylová kyselina). Ta je ACC oxidázou a kyslíkem oxidována na kyanid, oxid uhličitý a ethen.\n\nV klíčních rostlinách vyvolává tzv. trojí efekt – etiolizované klíční rostliny jsou kratší, silnější a mají porušenou orientaci v prostoru. Urychluje senescenci květů, zrání plodů a opadávání listů. Stimuluje tvorbu kořenových vlásků. Působí epinastii listů.\n\nReceptor pro ethen se nachází na membráně endoplazmatického retikula. Pro vazbu je potřeba měď. Pokud není ethen přítomen, receptory tvoří dimery, trans-autofosforylují se na histidinu, odkud se fosfát přenáší na aspartát, z něhož odchází na kinázu CTR1, která je tím aktivována a blokuje regulační protein EIN2 (srovnej s cytokininem).\n\nPokud je ethen přítomen, ztrácí receptorový dimer kinázovou aktivitu a neaktivuje CTR1, která tedy neblokuje EIN2. Funkční EIN2 aktivuje transkripční faktor EIN3, který dimerizuje s transkripčním faktorem ERF1 a společně regulují geny řízené ethenem.\n\n"}
{"id": "146871", "url": "https://cs.wikipedia.org/wiki?curid=146871", "title": "Aaron Copland", "text": "Aaron Copland\n\nAaron Copland (14. listopadu 1900, Brooklyn, New York – 2. prosince 1990, North Tarrytown) byl americký skladatel, libretista, klavírista a dirigent.\n\nRoku 1925 debutoval jako skladatel skladbou \"Symfonie pro varhany a orchestr\" a v téhož roku dostal Guggenheimovo stipendium. V letech 1928–1931 organizoval spolu s Rogerem Sessionsem koncerty avantgardní americké hudby (Copland-Sessions Concerts). Copland je považován za nejvýznamnějšího amerického skladatele meziválečného období. V některých dílech usiloval o syntézu francouzského neoklasicismu a jazzu (\"Taneční symfonie\", 1925, \"Koncert pro klavír a orchestr\", 1926, suita z baletu \"Billy the Kid\", 1938). V dalším období tuto tendenci opustil a ve velké míře se věnoval komponování hudby pro scénické útvary (balet, opera, film). Kromě výše zmíněných patří k jeho nejvýznamnějším dílům: \"Fantazie pro klavír\" (1957), \"Lincolnův portrét pro recitaci a orchestr\" (1942), \"Kantáta o míru\" pro sbor a orchestr (1956), opera \"Líbezná krajina\" (1954) a jiné. Je autorem mnohých publikací.\n\n"}
{"id": "146872", "url": "https://cs.wikipedia.org/wiki?curid=146872", "title": "Clarion Congress Hotel České Budějovice", "text": "Clarion Congress Hotel České Budějovice\n\nClarion Congress Hotel České Budějovice (do roku 2011 Hotel Gomel) je hotel v Českých Budějovicích. Nachází se nedaleko centra města, na Pražské ulici. Má k dispozici 205 pokojů, většinou dvoulůžkových. Jeho budova je 71 m vysoká a má 17 podlaží, patří mezi 50 nejvyšších budov v České republice. \n\nOtevřen byl roku 1982 a původně byl pojmenován podle města v Bělorusku. Původní název měl být Krystal, narychlo se před otevřením rozhodlo, z důvodu partnerství města České Budějovice s městem Gomel v tehdejším Sovětském svazu, že hotel ponese jméno Gomel. Hotel Gomel koupila v roce 1997 rodina Hartlova. V roce 2005 byla dokončena kompletní rekonstrukce celého hotelu. V roce 2007 jej Hartlovi prodali společnosti CPI Hotels. V únoru 2011 CPI Hotel Gomel uzavřela kvůli další kompletní rekonstrukci, která trvala 14 měsíců do dubna 2012, kdy byl hotel znovuotevřen ovšem pod novým názvem: \"Clarion Congres Hotel České Budějovice\". Celková investice dosáhla 320 milionů korun.\n\n\n"}
{"id": "146874", "url": "https://cs.wikipedia.org/wiki?curid=146874", "title": "Samuel Aba", "text": "Samuel Aba\n\nSamuel Aba (cca 990 – 5. červenec 1044) byl v letech 1041 – 1044 uherský král a podle některých zdrojů v letech 1038 - 1041 i kníže Nitranského knížectví.\n\nPocházel z kmene Chazarů, patřících k turkické jazykové rodině. Jeho rodiče nejsou známi, jeho manželkou byla dcera uherského velkoknížete Gejzy, byl tedy švagrem prvního uherského krále Štěpána I. Štěpánovi zahynul jediný syn na lovu a jako následníka si vybral svého synovce Petra, syna benátského dóžete.\n\nRoku 1041 byl král Petr Orseolo vyhnán ze země a nahrazen palatinem Samuelem Abou. Petr utekl do říše k Adalbertovi, markraběti bavorské východní marky. S Adalbertovou pomocí hledal zastání u císaře Jindřicha III., který byl v tu dobu plně zaměstnán novou vojenskou výpravou na české území. Na konci léta 1041 německé sbory vtrhly znovu do Čech a bez větších obtíží směřovaly ku Praze. Kníže Břetislav I. vzdal obranu a 15. října v Řezně bosý a v rouše kajícníka padl Jindřichovi k nohám, vzdal se vlády a žádal o odpuštění. Byla mu udělena milost, složil lenní hold a přísahu věrnosti.\n\nPetr Orseolo v tomtéž čase získal Jindřichovu milost také, prosil za odpuštění a slíbil, že se císaři poddá, když bude znovu dosazen na uherský trůn.\n\nCísař roku 1042 vytáhl spolu s knížetem Břetislavem do Uher. Výprava byla neúspěšná. Stejně tak výprava roku 1043 nepřinesla tolik žádanou změnu na uherském trůně. V mezičase nechal Samuel Aba o velikonocích popravit na padesát velmožů sympatizujích s Petrem Orseolem. Až 5. července 1044 v bitvě u Ménfő Samuela Abu Orseolovi spojenci porazili na hlavu a uherští velmoži začali opět masivně přebíhat k Benátčanovi. Petr Orseolo byl v Székesfehérváru znovu uveden na uherský trůn. Samuel Aba byl uvězněn a posléze popraven.\n\n\n"}
{"id": "146876", "url": "https://cs.wikipedia.org/wiki?curid=146876", "title": "Mogadišo", "text": "Mogadišo\n\nMogadišo (somálsky \"Muqdisho\", hovorově často \"Xamar\" (vyslov \"hamar\"); arabsky مقديشو, \"Maqadíšú\"; italsky \"Mogadiscio\"; anglicky \"Mogadishu\") je největší město, hlavní město a největší přístav Somálské republiky.\n\nMogadišo se nachází v regionu Banadir. Leží na pobřeží Indického oceánu, v zeměpisné poloze 2° 02´ severní šířky a 45°21´východní délky. Průměrná nadmořská výška je 17 m. Nejnižším bodem je hladina Indického oceánu a nejvyšší bod, Villa Somalia, se nachází ve výšce 120 m n. m. Průměrná teplota se přes rok téměř nemění, v lednu se pohybuje kolem 25 °C, v červenci je to o zhruba 2 °C více. Co se týče dešťových srážek, tak v lednu téměř neprší, nejvíce naprší v červnu a to kolem 80 mm. Počet obyvatel se sleduje od roku 1953, kdy ve městě žilo 63 000 obyvatel. Poslední sčítání bylo provedeno roku 1995, kdy ve městě žilo 982 000 obyvatel. Od té doby se počet obyvatel zvyšuje, kvůli napjaté situaci, způsobené dlouhou občanskou válkou, není možné určit přesný počet obyvatel. Současné odhady kolísají mezi 1 500 000–3 000 000. 30 km severně od města teče největší řeka Somálska Šebeli (Webi Shebeelle). Ve městě sídlily nejvyšší státní orgány, prezident, vláda a jednokomorové národní shromáždění (Galaha Shabciga). Od revoluce roku 1991 je však činnost vlády ochromena a země je v chaosu. Ve městě také sídlí Východoafrické islámské shromáždění. Mezi hlavní části patří \"Hammanwein\" (staré město), tržiště Bakara a dřívější známé letovisko Gezira Beach.\n\nMěsto bylo založeno kolem roku 800, ale už roku 900 ho kolonizovali muslimové z Arabského poloostrova. Jedním z prvních arabských cestovatelů kteří navštívili Somálsko, byl v letech 890–93 Íbn al-Jákub, který napsal, že v Mogadišu byl silně rozvinutý obchod. Město velmi prosperovalo z vnitrozemského obchodu se svahilskými městskými státy, a hlavně z námořního obchodu. Dalším arabským návštěvníkem Mogadišo byl Ibn Battuta, který město navštívil v letech 1332-33, a považoval ho za nejvýznamnější přístav ve Východní Africe. V roce 1499 se u města objevila portugalská flotila, pod vedením Vasco da Gamy a zasypala město dělostřeleckou palbou.\n\nV 17 a 18. století se město stalo dějištěm bitev mezi Portugalci a Turky. Z těchto bojů vyšli vítězně Osmanští Turci, kteří na sto let město ovládli. V roce 1871 se Mogadišu dostalo pod moc sultána ze Zanzibaru, který zde nechal vystavět palác Haresa, jenž měl sloužit jako sídlo správce. Dnes je v paláci Haresa muzeum a knihovna. Roku 1889 bylo město pronajato Italům, kteří ho od zanzibarského sultána koupili v roce 1905, a ustanovili ho hlavním městem Italského Somálska. V roce 1936 se město po tvrdém odporu dostalo pod úplnou kontrolu Italů. Fašistický režim v Itálii plánoval ve Východní Africe vybudovat velkou říši. 3. srpna 1940 Italové napadli a obsadili britskou část Somálska (tzv. Britské Somálsko, dnešní Somaliland). Na začátku roku 1941 však Britové pod velením generála Williama Platta na Italy zaútočili a dobyli ztracené území zpět. Britové nakonec zaútočili i proti Italskému Somálsku, a 25. února 1941 dobyli Mogadišu. Roku 1950 se Mogadišu stalo administrativním střediskem Somálska, které bylo pod správou OSN pověřenou Itálií. Když v roce 1956 získalo Somálsko vnitřní samosprávu a 1. července 1960 úplnou nezávislost na Velké Británii a Itálii, stalo se Mogadišu hlavním městem.\n\nKdyž v roce 1990 ozbrojené povstalecké milice dobyly Mogadišu, přinutily tak prezidenta Berreho k úniku do nigerijského Lagosu. Jeho diktátorský režim byl svržen. Vítězné klany se však již nedokázaly shodnout, kdo by se měl stát Barreho nástupcem. Některé klany navrhovaly, že by se prezidentem měl stát Ali Mahdi Muhammad, jiné zase, že by jím měl být vůdce nejsilnější skupiny klanů, Mohammed Farrah Aidid. Začala tak občanská válka mezi znepřátelenými frakcemi. Každá usilovala o vládu nad Somálskem, a tak bylo důležité mít pod kontrolou Mogadišo. O město se v letech 1991–92 sváděly těžké boje, které však vedly k desetitisícům mrtvých a devastaci města. K tomu zemi sužovalo velké sucho a hladomor. To vedlo Spojené státy a OSN k vyslání mírových sil do země. 9. prosince 1992 bylo poblíž Mogadiša vysazeno 20 000 příslušníků námořní pěchoty USA. Cílem této akce, zvané Obnovená naděje, bylo zajmout Mohammeda Farraha Aidida. Aididova milice v červnu 1993 napadla a pobila v Mogadišu 24 pákistánských vojáků. 3. října 1993 se elitní americká jednotka (Task Force Ranger, složená z jednotek 75th Ranger Regiment a 1st Special Forces Operational Detachment-Delta) vydaly do Mogadiša, s cílem zajmout dva vysoké Aididovy poradce. Během bitvy však bylo zasaženo 5 vrtulníků UH-60 Black Hawk (dva z nich se zřítily do města a zbývající byly pouze poškozeny, a přistály na letišti v Mogadišu). Americké jednotky ve městě se vydaly k místům havárie, avšak musely čelit útokům Somálců. Dostat se na určené místo se podařilo jen pár jednotkám, a tak ve městě zůstalo obklíčeno přes sto Američanů, na různých místech. Obklíčené jednotky musela vyprostit 10. horská divize. Akce skončila smrtí osmnácti Američanů a jednoho Malajce. Somálců zemřelo něco kolem tisíce. Americké jednotky se ze Somálska stáhly v roce 1994, a v roce 1995 zemi opustily také dozorčí OSN. Boje mezi znepřátelenými klany v Mogadišu sílily. Mohammed Farrah Aidid se v roce 1995 prohlásil prezidentem Somálska, ale měl pod kontrolou jen Mogadišu a okolí. Zemřel v roce 1996, zřejmě na následky zranění, které utrpěl při bojích v Mogadišu.\n\nV roce 2006 se v Somálsku objevilo hnutí s názvem Svaz islámských soudů, který se začal postupně stávat nejmocnější silou v Somálsku. 7. května 2006 vypukl v Mogadišu boj mezi Svazem a Spojenectvím pro obnovu míru a proti terorismu. Nejtvrdší boje se odehrály v okrese Sii-Sii v severní části města. Do soboty 13. května bylo při pouličních bojích hlášeno 144 mrtvých. Obě strany se 14. května dohodly na příměří, ale už 23. května se boje znovu rozhořely. Svaz islámských soudů postupně získával převahu, až se 5. června Spojenectví pro obnovu míru a proti terorismu vzdalo a Mogadišu definitivně ovládly islámské milice.\n\nPoté co Mogadišu ovládli islamisté ze Svazu islámských soudů, nastal ve městě klid. Obyvatelé Mogadiša byli zpočátku nadšeni tím, že jejich město je pod kontrolou islamistů, konečně si po letech bojů mohli oddychnout. Islamisté však ve městě začali prosazovat islámské právo šaría, což se u místních obyvatel projevilo s jistou dávkou znepokojenosti.\n\nZačátkem prosince 2006 začala ofenzíva Islámských soudů proti přechodné somálské vládě ve městě Baidoa. 21. prosince se do bojů na straně somálské vlády oficiálně zapojila také etiopská armáda (už v červenci 2006 některé zdroje informovaly o umístění etiopských vojsk v okolí města Baidoa). Nebýt vstupu etiopské armády do bojů, somálská vláda by patrně byla přinucena kapitulovat. Etiopané nasadili proti islamistům tanky a letectvo a přinutili je k ústupu. 27. prosince somálské vládní jednotky společně s etiopskou vládou dobyly město Jowhar, které je ve vzdálenosti 90 km od Mogadiša. To přimělo islamisty k úniku ze somálské metropole na jih, k přístavu Kismaayo. V Mogadišu byly vládní jednotky nadšeně vítány. Po úniku Islámských soudů se však ve městě opět začalo šířit násilí. Opět se objevily klany, které se předtím většinou přidaly na stranu islamistů a nyní přijímaly zpět své dřívější bojovníky.\n\nSomálská vláda dosadila na post starosty Mahmouda Hassana Aliho, který na stejném postu působil před příchodem radikálů. Premiér Ali Mohamed Ghedi oznámil záměr přesunout sídlo vlády zpět do Mogadiša. Totéž učinil i prezident Yusuf Ahmed. V lednu se představitelé klanů dohodli se somálskou vládou o připojení klanů na stranu somálské vlády.\n\nMogadišo slouží jako komerční a finanční centrum Somálska. Hospodářství se, po dlouhých bojích, v poslední době poněkud zlepšilo. Téměř nulový vliv vlády ve městě umožňuje volný obchod bez daní nebo regulačních poplatků. Ze zdejších průmyslových odvětví je nejvýznamnější petrochemické, potravinářské, textilní, kožedělné a loďařské. Hlavní trh nabízí širokou nabídku zboží, od jídla až po elektroniku. Silnice jsou nekvalitní, ale zajišťují spojení s několika dalšími somálskými městy. V Mogadišu je také přístav, který však není mezinárodním obchodem příliš využíván, protože v somálských vodách řádí piráti. Letiště v Mogadišu je také nefunkční a kvůli intenzivním bojům velmi poničené.\n\nPřes nezákonnost (nebo možná díky ní), Mogadišo vede ve východní Africe v přístupu k telekomunikacím a internetu. Moderní komunikační síť je vyvinuta po celém městě, a zahrnuje místní mobilní telefonní systémy s mezinárodními kontakty přes satelit. Nepřítomnost daní vedla k nízkým cenám, které patří mezi nejnižší v Africe vůbec. Jsou zde četné internetové kavárny. Město také má několik rozhlasových stanic, dva televizní vysílače a poskytovatele internetu.\n\n\n"}
{"id": "146882", "url": "https://cs.wikipedia.org/wiki?curid=146882", "title": "René Just Haüy", "text": "René Just Haüy\n\nRené Just Haüy [\"rné žyst auy\"] (28. února 1743 Saint-Just-en-Chaussée – 3. června 1822 Paříž), známý též jako Abbé Haüy, byl francouzský mineralog. Založil pařížské Musée de minéralogie. Jeho bratr Valentin Haüy byl zakladatelem první školy pro slepce. \n\nJeho jménem je také pojmenován minerál haüyn. René Just Haüy bývá nazýván otcem moderní krystalografie. Je také jedním ze 72 významných mužů, jejichž jméno je zapsáno na Eiffelově věži v Paříži.\n\nNarodil se v Saint-Just-en-Chaussée v departementu Oise. Jeho rodiče pocházeli z nižších vrstev a jen díky dobrosrdečnosti známých mohli syna poslat do vyšších škol. Haüy nejdříve studoval botaniku, ale po nehodě se začal zajímat o jiné odvětví přírodních věd – mineralogii. Podle legendy mu vypadl kus kalcitu a rozbil se na menší kostky, což vedlo Haüya k vyslovení teze o periodicitě krystalových struktur. Tento objev a formulace matematické teorie v \"Traité de minéralogie\" posunulo autora ve společenském žebříčku. \n\nBěhem revolučních let byl uvězněn, hrozila mu dokonce poprava, jíž zabránil intervencí jiný přírodovědec Étienne Geoffroy Saint-Hilaire. V roce 1802 se Haüy stal profesorem mineralogie v Národním muzeu, ale v roce 1814 byl Bourbony, kteří se vrátili k moci, sesazen. V roce 1821 byl zvolen členem Královské švédské akademie věd. Poslední roky života opět trpěl bídou, ale až do své smrti v Paříži v roce 1822 zůstal nezlomen.\n\nJeho mladší bratr, Valentin Haüy, založil první školu pro nevidomé.\n\n"}
{"id": "146883", "url": "https://cs.wikipedia.org/wiki?curid=146883", "title": "Margay", "text": "Margay\n\nMargay, neboli ocelot dlouhoocasý (\"Leopardus wiedii\") je menší kočkovitá šelma, známá také jako dlouhoocasá tečkovaná kočka. Žije v tropických lesích a křovinatých oblastech od Mexika po Jižní Ameriku.\n\n\nMexiko až Střední Amerika a Jižní Amerika.\nV Jižním Texasu byl vyhuben.\n\nMargay je stejně přitažlivá jako její blízký příbuzný ocelot velký, ale je menší. Srst je krátká, hladká a žlutohnědá, bílá naspodu těla, hrudi a krku. Tmavá kresba je podobná jako u ocelota a táhne se podél hřbetu a na boky. Ocas je pruhovaný. Zadní strana uší je tmavá, se světlou skvrnou. Nohy i ocas má dlouhé.\n\nKořist jsou hlavně zvířata žijící na stromech, krysy, myši, veverky, vačice, mladí lenochodi, malí ptáci i bezobratlí. Většina potravních studií vycházela z obsahu žaludku a fekální analýzy. Konzumuje taktéž trávu, ovoce a jinou vegetaci, která nejspíše pomáhá trávení.\n\nTropické deštné pralesy a opadavé listnaté lesy, pralesy podél řek.\n\nTráví většinu života v korunách stromů, kde loví. Žije skrytě a je plachá. Je dobře vybavená na to, aby se skryla na stromě, než se natolik setmí, že se může vydat na loveckou výpravu. Spolu s levhartem obláčkovým dokáží jako jediné kočky slézat po kmeni hlavou dolů díky neobyčejně pružným zadním nohám, které jí umožňují úplně se přetočit a pevně se zachytit kůry. Díky takové dovednosti má mnohem bohatší jídelníček a větší dosah při lovu. Při sestupu jí napomáhá také dlouhý ocas. Přitažlivý vzhled margaye způsobil, že se ji lidé pokoušeli zdomácnět, ale jen s malým úspěchem, protože nemá ráda omezování ani domácí prostředí.\n\nBřezost trvá 76–85 dní, rodí jedno mládě, vzácně dvě.\n\nV ČR chovají margaye Zoo Brno, Zoo Jihlava, Zoologická zahrada Děčín – Pastýřská stěna.\n\n"}
{"id": "146884", "url": "https://cs.wikipedia.org/wiki?curid=146884", "title": "Kyselina močová", "text": "Kyselina močová\n\nKyselina močová neboli 2,6,8-trioxypurin, sumární vzorec CHNO, je bezbarvá krystalická látka s teplotou tání 400 °C, při které se však rozkládá. Je velmi málo rozpustná ve vodě a jiných rozpouštědlech. Zatímco u plazů a ptáků je běžným produktem detoxikace amoniaku, u savců je koncovým produktem metabolismu purinů, mezi důsledky poruch jejího metabolismu patří močové či ledvinové kameny nebo dna. Patří mezi nejdůležitější finální produkty dusíkového metabolismu. Může být produktem rozkladu inositol monofosfátu. Její soli se nazývají uráty.\n\nBěžně se vyskytuje v moči, ve stopovém množství i v potu. Může vznikat v ledvinách (zejm. při metabolizaci alkoholu) či v játrech (při metabolizaci některých sacharidů).\n"}
{"id": "146887", "url": "https://cs.wikipedia.org/wiki?curid=146887", "title": "Sorbitol", "text": "Sorbitol\n\nSorbitol (sorbit, D-glucitol) je alkoholický cukr (alditol). Je obsažen v ovoci, zejména v třešních a hruškách. Izolován byl poprvé v roce 1872 z jeřábu ptačího. Užívá se jako náhradní sladidlo při výrobě pečiva, cukrovinek, žvýkaček aj.\n\nPrůmyslově se vyrábí redukcí glukosy. Výrobu sorbitolu ze sacharózy lze realizovat dvěma způsoby – chemickou a biochemickou cestou. V obou případech je nejprve nutné rozštěpit molekulu sacharózy na glukózu a fruktózu a dále pracovat s těmito monosacharidy. Vedlejším produktem technologie výroby sorbitolu je fruktózový sirup.\n\nSorbitol je používán jako náhradní sladidlo pro diabetiky. Má poloviční sladivost než běžný cukr a v organismu se mění na fruktosu. Dále se používá pro přípravu infúzních roztoků, pro výrobu vitamínu C, tenzidů, léků, zubních past a nízkoimpulzních raketových pohonných směsí. Ve členských státech EU se sorbitol označuje na výrobcích kódem E420.\n\n"}
{"id": "146889", "url": "https://cs.wikipedia.org/wiki?curid=146889", "title": "Totožnost", "text": "Totožnost\n\nTotožnost může být:\n\n"}
{"id": "146894", "url": "https://cs.wikipedia.org/wiki?curid=146894", "title": "Kyselina vinná", "text": "Kyselina vinná\n\nKyselina vinná (2,3-dihydroxybutandiová kyselina, někdy kyselina dihydroxyjantarová), funkční vzorec HOOC–CH(OH)–CH(OH)–COOH, je bezbarvá krystalická látka, dobře rozpustná ve vodě, kyselé chuti. Vyskytuje se ve třech optických izomerech:\n\n\nV přírodě je nejvíce rozšířena -vinná kyselina a racemická kyselina vinná neboli kyselina hroznová. Je obsažena v například v ananasu, banánech a nezralých hroznech. Kyselina vinná se používá zejména v potravinářství a vinařství.\n\nZ kyseliny vinné je odvozen vinan sodno-draselný neboli Seignettova sůl KOOCCH(OH)CH(OH)COONa, látka, která je součástí Fehlingova činidla sloužícího k důkazu redukujících sacharidů.\n\nDále se používá v potravinářství na výrobu šumivých nápojů a prášků do pečiva a v barvírenském průmyslu.\n\n"}
{"id": "146896", "url": "https://cs.wikipedia.org/wiki?curid=146896", "title": "Rečnoj vokzal", "text": "Rečnoj vokzal\n\nRečnoj vokzal, česky \"Říční nádraží\", se nachází ve více městech:\n\n\n"}
{"id": "146897", "url": "https://cs.wikipedia.org/wiki?curid=146897", "title": "Robinsonova aritmetika", "text": "Robinsonova aritmetika\n\nRobinsonova aritmetika (také Robinsonova aritmetika Q nebo jen aritmetika Q) je jeden z axiomatických systémů formální teorie aritmetiky. Je podstatně slabší než Peanova aritmetika ale na rozdíl od ní je konečně axiomatizovaná. Pojmenována je po americkém matematikovi Raphaelu Mitchelovi Robinsonovi.\n\nRobinsonova aritmetika je teorie v jazyce \"L\" obsahujícím jeden konstantní (nulární) symbol \"0\", jeden unární funkční symbol \"S\" (následník), dva binární funkční symboly \"+\",formula_1 a binární relační symbol formula_2. Tento jazyk se nazývá jazyk aritmetiky. \n\nTerm formula_3, kde se symbol \"S\" vyskytuje \"n\"-krát, se nazývá n-tý numerál a značí se formula_4. Za nultý numerál se považuje term (konstantní symbol) \"0\".\n\nRobinsonova aritmetika má sedm axiomů, které jsou univerzálními uzávěry následujících formulí (tj. vzniknou z těchto formulí, předsadíme-li před ně několik univerzálních kvantifikátorů kvantifikujících všechny vyskytující se volné proměnné):\n\n\n"}
{"id": "146903", "url": "https://cs.wikipedia.org/wiki?curid=146903", "title": "Stereometrie", "text": "Stereometrie\n\nStereometrie či prostorová geometrie je geometrie v prostoru. Kromě prostorových útvarů se zabývá i vzájemnou polohou přímek, rovin, jejich zobrazení atd.\n\nProstorové geometrické útvary jsou geometrické útvary, které jsou částí (podmnožinou) prostoru a řadí se mezi ně poloprostor, prostorový úhel, prostorové křivky (např. šroubovice). Omezená část prostoru ohraničená plochami je těleso, např.mnohostěny (např. hranol, jehlan) a oblá tělesa (např. válec, kužel nebo koule).\n\n"}
{"id": "146904", "url": "https://cs.wikipedia.org/wiki?curid=146904", "title": "Arnhem", "text": "Arnhem\n\nArnhem (německy a často i česky Arnheim [arnhaim]) je hlavním městem východonizozemské provincie Gelderland. Leží na Nederrijnu, severním rameni řeky Rýn. Do historie se zapsalo jako dějiště operace Market Garden. Dopravně je unikátní svým trolejbusovým systémem.\n\nPrvní písemné zmínky o Arnhemu pocházejí z roku 893, název získalo podle hojně se vyskytujících orlů. Městská práva sídlo obdrželo v roce 1233. Na konci 16. století se město přidalo k Utrechtské unii a následně se stalo součástí Republiky spojených nizozemských provincií. V letech 1672–74 a 1795–1813 byl Arnhem okupován francouzskými jednotkami.\n\nZačátkem 19. století bylo zbouráno opevnění, čímž byl umožněn územní rozvoj města.\n\nMěsto bylo významně poškozeno za druhé světové války, kdy se v něm a jeho okolí odehrávala během září 1944 bitva o Arnhem, část operace Market Garden. Britská 1. výsadková divize, později podpořená 1. polskou parašutistickou brigádou, měla za úkol zmocnit se tří mostů a udržet je do příjezdů spojeneckých jednotek od jihu. Klíčovým se stal silniční most v Arnhemu, jehož severní konec obsadili vojáci vedení Johnem Frostem, pozemní spojenecké jednotky však nedorazily podle plánu a most nebylo možno proti dobře vyzbrojeným německým pancéřovým divizím udržet. Pro poslké parašutisty to byl kotel smrti, jatka.\n\nK druhé bitvě o Arnhem došlo v dubnu 1945, kdy byl osvobozen kanadskými jednotkami.\n\nV roce 1980 se v Arnhemu konaly Letní paralympijské hry.\n\nMěsto má v současnosti 146 095 obyvatel (k 1. květnu 2009), dva roky předtím čítalo 142 634 obyvatel (k 1. lednu 2007).\n\nVe středu města se nachází kostel sv. Eusebia (\"Groote Kerk\"), vystavěný v letech 1452–1560. Jeho věž, značně poškozená za druhé světové války, byla po rekonstrukci znovu otevřena roku 1964.\n\nV parku na severním předměstí je umístěn skanzen nazvaný Muzeum národního dědictví (\"Nederlands Openluchtmuseum\"), který zahrnuje obytné domy, hospodářská stavení a továrny z různých částí Nizozemí.\n\nMístní zoologická zahrada je jednou z nejnavštěvovanějších v zemi.\n\nMuzeum věnované operaci Market Garden (\"Airborne Museum\") je zřízeno v budově hotelu Hartenstein na západním předměstí Oosterbeek. Na vojenském hřbitově na témže předměstí jsou pohřbeny oběti tehdejších bojů. Další památník věnovaný bitvě o Arnhem byl vybudován přímo u mostu, který byl na počest velitele jednotky, která ho hájila, přejmenován na Most Johna Frosta.\n\nHlavní železniční nádraží slouží jak pro vnitrostátní (přímé spojení s Utrechtem a Nijmegenem, tak pro mezinárodní dopravu (spojení do německého Düsseldorfu a dále na východ). Kromě toho se zde nacházejí tři další stanice.\n\nTrolejbusový systém dopravy v Arnhemu, který je provozován od roku 1949, je v rámci Nizozemska unikátem.\n\n\n\n\n"}
{"id": "146905", "url": "https://cs.wikipedia.org/wiki?curid=146905", "title": "Řez", "text": "Řez\n\nŘez může být:\n\n"}
{"id": "146906", "url": "https://cs.wikipedia.org/wiki?curid=146906", "title": "Sociální konstruktivismus", "text": "Sociální konstruktivismus\n\nSociální konstruktivismus je skupina sociologických směrů, které tvrdí, že sociální realita není jedinci objektivně dána jako fakt, ale je neustále znovu konstruována v procesu sociální interakce a komunikace. Důsledný konstruktivismus se nazývá radikální konstruktivismus.\n\nSociální konstruktivismus navazuje na myšlenku I. Kanta, že lidské poznání nevzniká v přímém kontaktu smyslů s věcmi, nýbrž že je různě podmíněno našimi kategoriemi a priori. Při konstrukci sociálního světa hraje velkou roli jazyk, který svět nejen zobrazuje, ale i spoluvytváří. Významy nejsou v objektech předem a pevně dány, ale jsou na ně kladeny sociálními aktéry a mohou se tedy měnit.\n\nKonstruktivismus tak stojí v opozici k objektivistickým a naturalistickým směrům v sociologii. Mezi konstruktivistické směry patří např. symbolický interakcionismus, fenomenologická sociologie a etnometodologie.\n\nTeorie sociálního konstruktivismu je z velké části založena na knize autorů Petera L. Bergera a Thomase Luckmanna \"Sociální konstrukce reality\" (\"The social construction of reality\"), která poprvé vyšla v roce 1966, česky 1999.\nDílo Bergera a Luckmanna je často spojováno s jejich slavnou větou: „\"Společnost je výtvorem člověka. Společnost je objektivní realitou. Člověk je výtvorem společnosti.\"“, který vyjadřuje základní myšlenku sociálního konstruktivismu.\n\nStěžejním bodem sociálního konstruktivismu je odhalit, jakým způsobem je vytvářena sociální realita a jednotlivé sociální fenomény.\nTeorie sociálního konstruktivismu vychází z předpokladu, že realita není neměnná, ale je vytvářena prostřednictvím sociálních procesů. Berger a Luckmann tvrdí, že myšlenky, praktiky a přesvědčení získávají v procesu sociálních výměn postupně status reality.\n\nTeorie se zabývá procesem vytváření významů, jejich institucionalizací a jejich přenášením z generace na generaci prostřednictvím tradic a procesu socializace. Sociální konstruktivismus chápe významy a realitu jako sociální konstrukty, které nejsou stálé. Jsou to neustále se měnící, dynamické procesy, utvářené a závislé na lidském jednání, které jsou skrze mezilidské interakce a chápání světa neustále přetvářeny a předávány dál.\n\nZatímco pohlaví je termínem biologickým, gender je pojem psychologicko-kulturním. Řada genderových teoretiků pak nahlíží na gender právě optikou sociálního konstruktivismu, tedy jedním z možných diskurzů zkoumání genderové problematiky.\nVliv konstruktivismu ve feministickém diskurzu se objevuje až v 90. letech. Průkopníky této myšlenky jsou ale již antropologové na počátku 20. století, kteří přinesli důkazy o tom, jak odlišně je v různých kulturách definována maskulinita a feminita.\nTradiční psychologové vnímají vliv kultury jako částečné modelování přes biologicky determinovanou podstatu, tedy že jen kultura sama, ve které je člověk vychován, nemůže utvářet různé vnímání světa.\nSociální konstruktivismus ve feministickém uvažování o femininitě a maskulinitě zdůrazňuje, že pozorování a hodnocení nemají univerzální význam. To, co považujeme za pravdivé, je ovlivněno celoživotní zkušeností člověka v určité kultuře. Teorie tvrdí, že významy pojmů „muž“ a „žena“ nejsou objektivní a neměnné, ale že se tyto pojmy vždy utvářejí či konstruují v určitém kulturním a společenském kontextu a jejich obsah se proměňuje, a sice vždy ve vzájemném vztahu.\nGender a jeho definice, pojem „muž“ a „žena“ a to, co si pod nimi lidé představují, jsou tedy vždy závislé na společenském kontextu, ve kterém jsou prezentovány, na způsobu, jakým jsou prezentovány, a také na tom, kým jsou prezentovány.\nProtipólem ke vnímání genderu z pohledu sociálního konstruktivismu je esencialismus, který vnímá ženskost a mužskost jako něco, co je neměnné a existuje nezávisle na sociálních okolnostech života jedince.\n\nSociální konstrukce reality je často spojována s médii. Teoretik médií Denis McQuail například uvádí, že „média do značné míry konstruují společenskou realitu a hlavní rysy normality pro potřeby veřejného, sdíleného společenského života, slouží rovněž jako rozhodující zdroj standardů, modelů a norem.“\n\nŘada teoretiků se domnívá, že média a jejich rozvoj a rozšíření za poslední desetiletí jsou výrazným hybatelem společenských změn. Média jako tvůrci sociální reality jsou často spojována s feministickou revolucí v 60. letech 20. století. Rapidní rozšíření televizního vysílání v této době mělo přispět k upevňování identity a k proměnám mužských a ženských stereotypů a k následnému šíření feministické revoluce.\n\n\n"}
{"id": "146908", "url": "https://cs.wikipedia.org/wiki?curid=146908", "title": "Kao-siung", "text": "Kao-siung\n\nKao-siung (tradiční znaky: 高雄; tongyong pinyin: Gaosyóng; hanyu pinyin: Gāoxióng) je po Tchaj-peji druhým největším městem Tchaj-wanu. Za japonské nadvlády se nazývalo Takao. Leží na jihu ostrova Tchaj-wan. Ve správním systému Čínské republiky je centrálně spravovaným městem. Podle údajů z července roku 2019 měl Kao-siung 2 773 607 obyvatel. Město v roce 2009 hostilo Světové hry.\n\nKao-siung je průmyslovým centrem oblasti. Dominuje především těžký průmysl – výroba hliníku, dřevozpracující průmysl, chemický průmysl, těžké strojírenství a stavba lodí. Kao-siung je také nejvýznamnějším přístavním městem země. Svou velikostí patří přístav Kao-siung k 20 největším kontejnerovým přístavům na světě; je také základnou Námořnictva Čínské republiky.\n\nVe čtvrti Siao-kang se nachází Mezinárodní letiště Kao-siung.\n\n"}
{"id": "146915", "url": "https://cs.wikipedia.org/wiki?curid=146915", "title": "Cavalieriův princip", "text": "Cavalieriův princip\n\nCavalieriův princip neboli Cavalieriho princip je poznatek stereometrie používaný při výpočtu objemu těles a pojmenovaný po svém objeviteli, italském matematikovi Bonaventurovi Cavalierim (1598 – 1647).\nCavalieriho princip ve třírozměrném případě říká, že tělesa se stejně velkými podstavami a výškami mají stejný objem, pokud mají řezy rovnoběžné s podstavami a vedené ve stejné vzdálenosti od podstav stejné obsahy. Ve dvourozměrném případě Cavalieriův princip tvrdí rovnost obsahu dvou rovinných obrazců, pokud úsečky rovnoběžné s osou souřadné soustavy, které je protínají ve shodné výšce, mají vždy stejnou délku.\n\nZ moderního pohledu jde o důsledek Fubiniho věty integrálního počtu.\n\nCavalieriův princip lze použít například pro výpočet objemu koule elementárními prostředky, jak je znázorněno na animaci. Nejdříve ukážeme, že polokoule o poloměru \"R\" má stejný objem jako válec s podstavou o poloměru \"R\" a o výšce \"R\", z něhož je vyříznut obrácený kužel tak, jak ukazuje vyobrazení. Podstavy i výšky obou těles se rovnají a rovnají se i obsahy řezů v kterékoli výšce \"v\" nad podstavou. U polokoule je řez kruhový, jehož poloměr je podle Pythagorovy věty formula_1 a má tedy plochu formula_2. Řez vyříznutého válce je mezikruží s plochou formula_3, a to je stejné jako obsah řezu polokoule formula_4. Platí tedy předpoklady Cavalieriho principu, a to znamená, že obě tělesa na obrázku mají stejný objem. Objem vyříznutého válce je rozdílem objemu válce a objemu kužele: formula_5 Objem celé koule je tedy dvojnásobný: formula_6 což je správný vzorec pro objem koule.\n\n\n"}
{"id": "146920", "url": "https://cs.wikipedia.org/wiki?curid=146920", "title": "Guldinovy věty", "text": "Guldinovy věty\n\nGuldinovy věty (pravidla) umožňují počítat objem a povrch těles vzniklých rotací rovinných obrazců kolem přímky. Zformuloval je švýcarský matematik 17. století Paul Guldin. Guldinovy věty bývají také označovány jako Pappovy (Pappos z Alexandrie byl první, kdo tímto směrem uvažoval).\n\nPrvní Guldinova věta říká, že objem rotačního tělesa je roven objemu hranolu, jehož podstava má stejný obsah jako rotující obrazec a jehož výška je rovna délce kružnice o poloměru rovném vzdálenosti těžiště rotujícího obrazce od osy rotace. Je-li tedy plocha rotujícího obrazce formula_1 a vzdálenost jeho těžiště od osy otáčení formula_2, pak objem vzniklého rotačního tělesa je určen vztahem\n\nDruhá Guldinova věta říká, že obsah pláště rotačního tělesa je roven obsahu obdélníku, jehož délky stran jsou rovny délce obvodu rotujícího obrazce a délce kružnice o poloměru rovném vzdálenosti těžiště rotujícího obrazce od osy rotace. Je-li tedy délka obvodu rotujícího obrazce formula_4 a vzdálenost těžiště rotujícího obrazce od osy otáčení formula_2, pak plocha rotujícího tělesa má obsah\n\n"}
{"id": "146921", "url": "https://cs.wikipedia.org/wiki?curid=146921", "title": "Pappova věta", "text": "Pappova věta\n\nPappova věta, také Pappova-Pascalova věta říká, že pokud body P až P leží střídavě na dvou přímkách \"g\" a \"h\", budou i body P až P ležet na jedné přímce (\"u\", \"Pappova přímka\"). Tato věta je jedním ze základů projektivní geometrie.\n\nVětu poprvé uvádí Pappos z Alexandrie ve své \"Matematické sbírce\" (\"Synagógé\" VII. 139) ze 4. století. V 17. století ji francouzský filosof a matematik Blaise Pascal zobecnil na případ, kdy body P až P leží na kuželosečce.\n\n"}
{"id": "146924", "url": "https://cs.wikipedia.org/wiki?curid=146924", "title": "Lokomotiva 754", "text": "Lokomotiva 754\n\nLokomotiva řady 754 je dieselová lokomotiva s elektrickým přenosem výkonu, vyrobená pro Československé státní dráhy (ČSD) v pražské lokomotivce ČKD v letech 1975–1980 pod označením T 478.4 jako vylepšená verze předchozí lokomotivy T 478.3, určená především pro osobní a rychlíkovou dopravu. Lokomotiv mělo být původně vyrobeno mnohem víc, ale v důsledku úmyslně založeného požáru závodu ČKD Naftové motory v Praze-Smíchově v létě 1980 byla výroba zastavena po vyrobení pouhých 86 kusů. Po obnovení výroby už ČSD o výrobu více lokomotiv ztratily zájem a objednávka dalších sérií byla stornována. První dva prototypy vyrobené roku 1975 byly později pro svou značnou odlišnost od sériových strojů přeznačeny na řadu 750 (inv. čísla 409 a 410) a v letech 2011–12 rekonstruovány na řadu 750.7 (dnešní 750.711 a 712).\n\nPočátkem 70. let byla v ČKD zahájena hromadná výroba řady T 478.3 (753) a tento typ se rychle rozšířil do mnoha dep po celém Československu. Lokomotivy se osvědčily, disponovaly však pouze parním vytápěním souprav, zatímco začalo být po vzoru ostatních zemí především v dálkové dopravě preferováno topení elektrické. ČSD proto požadovaly novou dieselelektrickou lokomotivu pro použití v osobní dopravě, vybavenou topným alternátorem pro elektrické vytápění. Zadání řešil podnik ČKD, který pracoval se dvěma variantami – vývoje zcela nového typu rychlíkové lokomotivy, nebo jednodušší úpravy již vyráběné řady T 478.3. V roce 1974 byly vyrobeny prototypy nové řady T 499.0 a podrobeny zkouškám. Nabídly sice vysoký výkon a rychlost, EDB a další novinky, byly však příliš těžké a nespolehlivé. Jelikož začínala být situace neudržitelná, bylo rozhodnuto o urychlené přípravě řady T 478.4 s elektrickým topením, odvozené ze staršího typu. Prototypy byly dokončeny a předány na sklonku roku 1975 do lokomotivního depa Nymburk k otestování. Přestože stroje v mechanické části vycházely z řady T 478.3 prakticky beze změn, bylo na nich uplatněno mnoho nových prvků, původně určených pro typ T 499.0. Bylo na nich ověřováno zařízení \"ARR\" (Automatická regulace rychlosti), elektricky ovládané brzdiče a další novinky. Původně nízká spolehlivost, daná těmito dosud nepříliš vyzkoušenými řešeními, si však vyžádala pro sériovou výrobu mnoho úprav. Zahájena tak byla až v roce 1978.\n\nDo léta 1980 bylo kromě dvou prototypů dokončeno 24 strojů ověřovací série a 60 strojů první série, celkem 86 strojů. Výrobu další série zhatil rozsáhlý požár závodu Naftové motory dne 19. července téhož roku. Zničeny byly obráběcí stroje i právě vyráběné díly do lokomotiv a výroba byla přerušena. Některé lokomotivy byly dodatečně zkompletovány až po dalších několika měsících a teprve poté zařazeny do provozu. V důsledku přerušení výroby také ČSD stornovaly objednávku na další lokomotivy a tento počet tak již zůstal konečný.\n\nRozdíly oproti předchozí verzi spočívaly především ve zvýšení výkonu spalovacího motoru K 12 V 230 DR na 1 460 kW. Zvýšení je možné využít jen pro elektrické vytápění vlakové soupravy, kdy připadá nejvýše 260 kW pro elektrické topení vlaku, zbytek pro trakci. Netopí-li se, činí výkon pro trakci 1325 kW shodně jako u řady 753 (T 478.3). Byl dosazen topný alternátor ČKD A403 (400 kW, 133 A / 3000 V) pro vytápění vlakových souprav namísto parního vytápěcího zařízení, s ním odpadla i potřeba prostoru pro zásobu vody pro vytápění a celá nádrž je využita pro naftu. Lokomotiva řady 754 je dále vybavena elektrickým brzdičem DAKO, díky kterému bylo možné instalovat i systém \"ARR\", proto byl nahrazen dosud používaný systém regulace otáček spalovacího motoru pomocí vačkového spínače spojitým řízením tzv. aripoty. Lokomotivy tím přišly o klasický kontrolér v podobě volantu, který umožňoval pouze skokovou regulaci v osmi výkonových stupních. Místo něj jsou osazeny dvě ovládací páky: směrová a regulační. Regulační páka umožňuje v režimu jízdy \"Manuální\" regulovat počet otáček motoru a v režimu jízdy \"ARR\" zadávat požadovanou rychlost jízdy vlaku.\n\nLokomotiva si pro svůj charakteristický vzhled čela, které se podobá brýlím, vysloužila přezdívku \"Brejlovec\".\n\nStroje byly z výroby dodány do následujících dep:\n\nBratislava - 003–006, 011–014, 032–036, 071–073, 082–086\n\nPlzeň - 007–010, 015–020, 027–030, 057–060\n\nBrno dolní - 021–026, 041–046, 061–063, 074–076\n\nDěčín - 031, 037–040, 047–051, 064–067\n\nZvolen - 052–056, 069, 070\n\nHradec Králové - 068, 077–081\n\nNové lokomotivy byly nasazeny do vozby nejdůležitějších rychlíků a expresů na neelektrifikovaných tratích, pod v děčínském depu vozily legendární expresy Hungaria, Pannonia nebo Vindobona v trase Děčín – Praha (ve dvojicích, spřažené na kabel dálkového řízení), v Brně rychlíky a osobní vlaky na trati Brno – Česká Třebová, ve Zvolenu to byl rychlík „Horehronec“ do Košic a jiné.\n\nPostupem času, díky elektrifikaci hlavních tahů a později citelnému úbytku výkonů v 90. letech, docházelo k přesunům lokomotiv mezi depy a nasazování na nové tratě, v roce 1987 se tak dostaly například do chomutovského depa, odkud vyjížděly na tehdy ještě neelektrifikovanou trať do Karlových Varů a Chebu (expres „Thermal“), kdežto z královéhradeckého depa úplně odešly, a koncem 80. let bylo několik strojů předáno i do nejvýchodnějšího působiště této řady, depa Prešov (v roce 2008 byly po zrušení prešovského depa předány do depa Humenné, kde jezdí nyní). Od roku 2000 jsou lokomotivy také dislokovány v depech Valašské Meziříčí a Ostrava (dnes Bohumín), odkud vozí osobní a spěšné vlaky na trati do Frenštátu pod Radhoštěm.\n\nPo rozdělení majetku původních ČSD mezi nástupnické České dráhy (ČD) a Železnice Slovenskej republiky (ŽSR) v roce 1993 zůstalo v České republice 58 strojů (a oba prototypy) a na Slovensku 26. Lokomotivy byly konstruovány a vyráběny především pro použití v osobní dopravě, ale nasazení na nákladních vlacích nebylo občas výjimkou – v chomutovském depu vozily po „Podkrušnohorské magistrále“ (dnešní trať 140) uhelné vlaky, a to až do vzniku dceřiné společnosti ČD Cargo v roce 2007, jelikož všechny lokomotivy zůstaly ve stavu ČD. Po roce 2000 byly brněnské lokomotivy kvůli uzavření depa na dolním nádraží přesunuty do Maloměřic.\n\nI dnes, při snaze utlumit výkony „klasických“ souprav tažených lokomotivami ve prospěch lehčích a ekonomičtějších souprav s motorovými vozy, si provoz bez lokomotiv této řady nelze představit. České lokomotivy denně vozí osobní a spěšné vlaky Ostrava – Frenštát pod Radhoštěm, Brno – Jihlava, Brno – Veselí nad Moravou – Bylnice, Plzeň – Domažlice (v letní sezóně navíc také České Budějovice – Nové Údolí), rychlíky Klatovy – Železná Ruda, o víkendech se objevují na „Posázavském Pacifiku“ v čele rekreačních osobních vlaků, na rychlících Praha – Tanvald, spěšném vlaku „Hostýn“ z Brna do Beskyd a jinde. V případě potřeby zaskakují i v čele rychlíků na tratích Brno – Jihlava, Hradec Králové – Trutnov, Zábřeh na Moravě – Jeseník, osobních vlaků Šumperk – Olomouc (místo lokomotiv řady 750.7) nebo rychlíků Liberec – Ústí nad Labem (místo motorových vozů řady 843).\n\nNa Slovensku je jejich nasazení stabilnější, zvolenské lokomotivy zajišťují vozbu osobních vlaků do Fiľakova a Banské Bystrice, rychlíků Zvolen – Košice, vlaků kategorie REx do Žiliny a Margecan a zároveň slouží jako záloha za rekonstruované lokomotivy řady 757 na ostatních výkonech. Depo Prievidza denně nasazuje své stroje na osobní vlaky do Horné Štubně a Nových Zámků a na rychlíky do Leopoldova, odkud tyto vlaky do cílové Bratislavy vozí elektrické lokomotivy. Posledním provozovatelem těchto lokomotiv na Slovensku je depo Humenné, odkud lokomotivy vyjíždějí na rychlících do Trebišova a Košic a osobních vlacích do Prešova a Stakčína. V místním depu však během roku 2014 počet strojů řady 754 poklesl díky předání čtveřice přebytečných strojů do dep Zvolen a Prievidza a příchodu stejného počtu nových lokomotiv řady 757 ze Zvolena, které většinu výkonů převzaly; i zde slouží řada 754 spíše už jen jako záložní.\n\nZ původně vyrobených 84 sériových strojů neexistují pouze dva, stroj 754.017 byl těžce poškozen při nehodě v Jesenském dne 28. 6. 2002 a následně sešrotován, lokomotiva 754.038 byla po dlouholetém odstavení po nehodě v Klatovech v roce 1998 sešrotována v roce 2012. Během července 2014 byly po rozsáhlých požárech odstaveny lokomotivy 754.020 a 078 z depa České Budějovice; zatímco druhá jmenovaná byla po dvou letech chátrání přistavena roku 2016 do opravy, stroj čísla 020 zůstává jako zdroj náhradních dílů pro ostatní stroje. Oba prototypy byly pro svou značnou odlišnost od sériových strojů velmi neoblíbené a většinu svého života sloužily v depu Děčín. Ke konci provozu byly přičleněny k řadě 750 (inv. čísla 409 a 410) a definitivně byly odstaveny v roce 2011, jelikož byly vybrány k rekonstrukci na řadu 750.7. Pod označením 750.711 a 712 slouží v DKV Brno.\n\nV souvislosti s politikou vlády Roberta Fica bylo na Slovensku zavedeno od 17. listopadu 2014 bezplatné cestování vlaky pro děti, studenty a důchodce. Kvůli plánovanému posílení souprav na většině vytížených spojů proto ZSSK s Českými drahami dojednaly pronájem pěti lokomotiv řady 754 a 40 starších ojetých osobních vozů. Na pronájem byly vybrány stroje 754.019, 029, 058, 059 a 060 (vše DKV Plzeň). Tyto lokomotivy pak spolu s pronajatými vozy po prohlídce odcestovaly dne 13. listopadu 2014 na Slovensko, kde začaly v depech Zvolen a Prievidza vozit vlaky po boku místních strojů řady 754. Koncem prosince však pronájem skončil a v noci z 30. na 31. prosince 2014 byly všechny lokomotivy převezeny zpět do ČR, kde byly poté přiděleny jednotlivým depům podle jejich potřeb.\n\nVzhledem k dlouhodobému poklesu výkonů v osobní dopravě začaly kolem roku 2012 uvažovat České dráhy o dalším využití nadbytečných strojů řady 754. Díky tomu, že byla část strojů krátce po opravách vyšších stupňů a bylo by tak neekonomické tyto stroje odstavit nebo sešrotovat, bylo rozhodnuto je nabídnout k pronájmu ostatním železničním společnostem. Polská společnost PKP Intercity, součást státní Grupy PKP, provozující dálkovou vnitrostátní a mezinárodní osobní dopravu, se dlouhodobě potýká s nedostatkem vhodných traťových motorových lokomotiv k dopravě rychlíků především na severovýchodě Polska, a tak na tuto nabídku zareagovala. V létě 2013 byla pro provoz v Polsku upravena první lokomotiva 754.025 (DKV Plzeň) a v září 2013 byla po příslušných úpravách odeslána na homologizační zkoušky na zkušební okruh Institutu kolejnictwa u Żmigródu. Hlavní změny spočívaly v dosazení polského zabezpečovače, úpravě světel podle tamních norem aj. V červnu 2014 po úspěšném schválení polským drážním úřadem UTK a provedení dodatečných úprav definitivně odjela do Polska, aby jako první začala od 28.6. vozit pod depem Gdynia tři páry vlaků kategorie TLK z Gdynie do Helu. Následovaly ji další tři stroje čísel 026, 037 a 046 - první dvě odešly do depa Białystok, a 046 nahradila v Gdyni 025, která byla poté přesunuta taktéž do Białystoku. Pod tamním depem lokomotivy vozily rychlík \"Hańcza\" do Suwałek a dva páry vlaků na trati Ełk – Korsze. Po skončení letní sezóny a ukončení provozu rekreačních vlaků do Helu k nim v září přibyla i lokomotiva 046, která mezitím byla v bohumínském depu na opravě po vážné závadě. Později se k nim přidal i pátý stroj čísla 028.\n\nBěhem zimy 2014/2015 byly všechny lokomotivy přesunuty do depa Rzeszów na jihovýchodě Polska, kde jsou nasazovány na trati do Zagórze. Přes léto se čísla 037 a 046 vrátila opět do Gdynie, aby tam vozila stejné rekreační vlaky jako předchozí rok. Vzhledem k postupujícím dodávkám nových lokomotiv pro PKP Intercity bylo počítáno s ukončením pronájmu v prosinci 2015 (s koncem platnosti starého GVD), pronájem však byl prodloužen i na následující rok.\n\nV průběhu let byly lokomotivy předmětem nejrůznějších drobných úprav a modernizací. Zpočátku šlo spíše o úpravy, které si vyžádala původně nízká spolehlivost, daná zčásti malým zájmem výrobce a laxností odstraňování závad. S přibývajícím stářím lokomotiv však začaly být prováděny i větší změny ve snaze lokomotivy v rámci možností zmodernizovat, zvýšit ekonomičnost jejich provozu a prodloužit životnost o další roky. Už v devadesátých letech tak bylo v rámci hlavních oprav u většiny strojů přistupováno k náhradě původního uložení skříně na závěskách za uložení na pryžokovových sloupcích, které vykazuje nižší moment odporu proti natáčení podvozku.\n\nPozději však bylo přistoupeno i k modernizacím většího rozsahu, spojeným s úpravami na motoru a jeho regulaci. Jako první byly v letech 2000–2001 vybaveny lokomotivy 754.013 a 086 modernizovanými motory typu K 12 VZ 230 T, a to ve spolupráci s tehdy ještě fungující ČKD. Tato modernizace spočívala ve zdokonalení konstrukce motoru a dosazení některých součástí z kvalitnějších materiálů, díky kterým došlo ke zhospodárnění chodu motoru a prodloužení životnosti. Na lokomotivu 754.013 byl navíc dosazen elektronický řídící systém Lokel (v roce 2005 v rámci „druhé etapy“ modernizace této lokomotivy ještě upraven a vylepšen). Další v pořadí se stala brněnská lokomotiva 754.012, na kterou byl již roku 2000 dosazen elektronický regulátor výkonu, který byl o šest let později doplněn podobným řídícím systémem jako na lokomotivě 754.013, ale od firmy MSV Elektronika Bílovec.\n\nOd roku 2007 jsou lokomotivy Českých drah v rámci hlavních oprav osazovány řídícím a diagnostickým systémem MSV Elektronika s možností řízení z řídicího vozu, dosazena jsou světla s LED diodami, deformační prvky za nárazníky, úpravy na dvojčlenném řízení aj. Tyto modernizace byly prováděny v Dílnách pro opravy vozidel (DPOV) Nymburk. První takto modernizovanou lokomotivou je brněnská 754.018 (dokončena červen 2007), do současnosti ji doplnily stroje 754.006, 007, 008, 009, 015, 016, 021, 025, 026, 028, 029, 030, 037, 040, 041, 045, 046, 049, 050, 062, 063, 064, 066, 067, 068, 074, 075, 076, 078 a 086.\n\n\n"}
{"id": "146925", "url": "https://cs.wikipedia.org/wiki?curid=146925", "title": "Serval", "text": "Serval\n\nServal stepní či pouze serval (\"Leptailurus serval\", dříve \"Caracal serval\") je africká kočkovitá šelma. Řadí se do podčeledi malých koček a vyznačuje se žlutavým, černě skvrnitým kožichem a vysokým, štíhlým tělem. Dokáže vysoko skákat a rychle běhat na krátkou vzdálenost. Loví především malé hlodavce a ptáky. Podle norem Mezinárodního svazu ochrany přírody jde o druh málo dotčený.\n\nServal je v současnosti považován za jediný druh rodu \"Leptailurus\". Je však úzce spřízněn s karakalem a kočkou zlatou, do jejichž rodu \"Caracal\" bývá někdy řazen. Nicméně taxonomické zařazení se stále zkoumá. Pojmenování serval vychází z portugalštiny a znamená „rys“. Rodové jméno \"Leptailurus\" pochází z řečtiny a znamená „úžasně mrštný“.\n\nJe to vysoké a štíhlé zvíře, které se podobá psovi s hlavou kočky. Má velké, na konci zakulacené uši a kožešinu téměř stejně barevnou jako gepard štíhlý. Vysoké nohy, relativně nejdelší ze všech kočkovitých šelem, mu umožňují lehce se pohybovat ve vysoké trávě savany. Zbarvení je krémové či nažloutlé s černými puntíky, existuje však i černá melanická forma. Černě zbarvení jedinci se vyskytují hlavně v horských oblastech Keni a Etiopie ve výškách okolo 2500 m. n. m. Byli však spatřeni i v nížinách. Účel černé barvy u mnoha kočkovitých druhů nebyl dosud uspokojivě vysvětlen. Délka těla se pohybuje v rozmezí 59–92 cm, délka ocasu 20-38 cm. Hmotnost osciluje mezi 7–18 kg. V kohoutku měří okolo 56–60 cm. Postavou je podobný karakalovi, ale je vyšší a štíhlejší při zhruba stejné hmotnosti. Pohlavní dimorfismus není nijak výrazný, samci jsou poněkud větší.\n\nŽije pouze v Africe, přičemž téměř výhradně jižně od Sahary, většinou pak jižně od Sahelu. Malá zbytková populace přežívá možná i v Maroku. V Alžírsku byl zřejmě vyhuben, do Tuniska naopak reintrodukován (Národní park Feijda). Je rozšířen na území savan, stepí, lesostepí a v horských oblastech (až do výšky 3800 m. n. m.). Část jeho areálu se nachází i na okrajích tropických deštných lesů. Vyhýbá se suchým polopouštním i pouštním oblastem a rozsáhlým komplexům deštných pralesů. Jeho výskyt je vázán na zdroje vody a alespoň částečně travnatou krajinu.\n\nServal je poněkud netypicky stavěná kočka. Jeho vysoká a štíhlá postava je přizpůsobená k skákání a rychlému běhu ve vysoké trávě. Dokáže vyvinout rychlost až 73 km/h, což však využívá jen na krátkou vzdálenost. Rovněž šplhá dobře po stromech, ale tuto činnost nijak zvlášť nevyhledává, na rozdíl například od levhartů. Voda (ne příliš hluboká) mu nevadí, rád se koupe a „rybaří“. Síla stisku jeho čelistí je přibližně třikrát vyšší než u kočky domácí (172 vs. 56 Newtonů v tzv. BFQ – „bite force quotient“), což rozšiřuje jeho možnosti při usmrcování větší kořisti.\nŽiví se převážně malými savci. 90 % jeho kořisti tvoří zvířata lehčí než 200 gramů. Jedná se především o různé myši (např. myš lamelozubá, myš pruhovaná), krysy (např. krysa mnohobradavková, krysa bažinná), pískomily, bělozubky, rypoše a zemní veverky. Málokdy napadá živočichy velikosti zajíce nebo dokonce větší, čímž se poněkud odlišuje od karakala, který běžně loví i menší antilopy a gazely. Jeho další potravou jsou ptáci (od pěvců až po ptáky velikosti čápa), ještěrky, ryby, žáby, hmyz (a to zejména kobylky). Stravu doplňuje trávou (zřejmě mu pomáhá trávit a vyvrhovat) a plody ovocných keřů a stromů (banány, avokáda).\n\nKdyž serval vystopuje kořist, obvykle za šera či v noci a za pomoci sluchu, exceluje svým uměním chytit ji prudkým skokem. Skáče až do vzdálenosti 4 m a do výšky 2–3 m a je tak mistrovsky vybaven pro lov malých i větších opeřenců. Oběti se zmocní předními tlapami, jimiž ji následně tluče, případně ji okamžitě zakousne. Tímto způsobem chytá především drobné hlodavce, plazy a ptáky. Důvodem této taktiky je to, že malé živočichy je obtížné pronásledovat v husté trávě. Různí hlodavci mají v podrostu vyhloubené chodbičky, jimiž dokáží rychle běhat a kličkovat. Serval jim v tomto obvykle nestačí a tak většinou volí jinou metodu, kterou je právě skok. Lokalizovat oběť mu pomáhá vynikající sluch. Je však zajímavé, že stejnou techniku může použít i na větší kořist, ačkoliv tu napadá jen vzácně. Byl pozorován, že tímto způsobem zaútočil na sedmi kilogramového koloucha gazely Thomsonovy. Pokud se vyhlédnutá oběť nachází pod zemí, serval ji vyhrabe a pak zabije. Své nohy dokáže využít i jako jakési háky, jimiž prohledává dutiny a nory. Jeho úspěšnost lovu je ve srovnání s ostatními kočkami vysoká a dosahuje téměř 50 %. S živou kořistí si rád hraje, dává jí možnost utéct a znovu ji chytá.\n\nServal je aktivní převážně ráno, večer a v noci, nicméně preference části dne se může lišit od oblasti k oblasti a záviset na přítomnosti jiných predátorů a člověka. Žije samotářsky jako téměř všechny kočkovité šelmy, i když samice jsou v teritoriích samců trpěny. Velikost teritoria kolísá od 2 do více než 30 km². Území si značkují močí, trusem, drásáním kůry a hrabáním zeminy.\n\nPáření může probíhat celoročně. Po průměrně 65–75 dnech březosti se rodí přibližně 1–4 mláďata (nejčastěji 2). Samice rodí v husté vegetaci nebo v opuštěném doupěti jiného zvířete. Po narození váží mláďata asi 250 gramů a 9–13 dní jsou slepá. Zhruba po 6 měsících jsou schopna lovu a od jednoho do jednoho a půl roku roku se osamostatní. Mladé samičky mohou s matkou zůstat o něco déle než samci. Samice mohou ve volné přírodě za určitých okolností stihnout dva vrhy ročně, v zajetí, pokud jim jsou mláďata rychle odebrána, i čtyři. Sexuálně zralí jsou servalové po dosažení jednoho a půl roku. V divočině se dožívají v průměru okolo 10 let (nejvíce 12), v zajetí i přes 20.\n\nPotenciálními nepřáteli servalů jsou jakékoliv větší africké šelmy, především hyeny, psi hyenovití, levharti a lvi. Když serval zaregistruje nepřítele, přikrčí se a vyčkává. Pokud se nebezpečí přiblíží, prudce vyrazí a rychlým během a skoky zmizí pryč. Je-li pronásledován vytrvalými běžci, zvláště psy, snaží se najít útočiště na stromě. Hlavním potravním konkurentem servala je karakal, který bývá na sdílených teritoriích zřejmě úspěšnější.\n\nNa jih od Sahelu je serval stále poměrně hojný, i když jeho stavy ubývají. Hlavním nebezpečím je ztráta životního prostředí (např. vypalování podrostů), degradace vodních zdrojů a rozšiřování pastvin pro dobytek, jenž je následně nadměrně spásá. Dalším nebezpečím je lov pro kožešinu, pro sport nebo proto, že je farmáři považován za nebezpečí pro drůbež. Býval často loven i kvůli masu, které je v Africe bráno jako pochoutka. Serval je chráněn v některých státech plošně, jiné uplatňují částečný zákaz lovu a někde požívá ochranu jen v rezervacích.\n\nTypickými ektoparazity jsou klíšťata, endoparazity tasemnice a škrkavky. Nemoci zahrnují například \"rhinotrachetis virus\", \"calcivirus\", \"panleucopenia virus\" a vzteklinu.\n\nServalové bývají často chování v zajetí a pokud jsou odebráni v mládí, snadno zkrotnou. I přesto mohou být nebezpeční, především pro malé děti. Bylo zaznamenáno několik případů napadení a vážného zranění dětí, ale žádný známý fatální případ neexistuje. Pokud se do zajetí dostane původně divoký jedinec, bývá velmi nevrlý a připravený kdykoliv zasadit ránu tlapou.\n\n\n\n"}
{"id": "146931", "url": "https://cs.wikipedia.org/wiki?curid=146931", "title": "PowerShell", "text": "PowerShell\n\nPowerShell (dříve známý jako Microsoft Shell, Windows PowerShell, MSH nebo pod kódovým označením Monad) je rozšiřitelný textový (řádkový) shell se skriptovacím jazykem od společnosti Microsoft. Produkt je založen na platformě .NET Framework a z toho vyplývá i jeho odlišnost od ostatních shellů, místo textové roury, jak je tomu u UNIX shellu, obsahuje PowerShell rouru objektovou. PowerShell 2.0 je volitelnou součástí systémů Windows XP SP3, Windows Server 2003, Windows Vista SP1 a Windows Server 2008.\n\nWindows PowerShell poskytuje všechny možnosti platformy, na které je postaven, tudíž vše, co je obsaženo v Microsoft .NET Frameworku, je dostupné i z PowerShellu. Díky této provázanosti poskytuje PowerShell velké množství funkcí pro správu pomocí tzv. \"cmdlets\" (britská výslovnost \"kə'ma:ndlets\", amer. \"k'mændlets\"), což jsou specializované třídy .NET implementující určitou operaci. Skripty PowerShellu (přípona .ps1) jsou kompozicí cmdletů s podporou logických podmínek. PowerShell je nástupcem příkazového řádku Windows, tudíž dokáže pracovat s klasickými aplikacemi Windows (net.exe, ping.exe, …), ale také dokáže vytvářet instance libovolné .NET třídy, případně COM objekt.\n\nWindows PowerShell na rozdíl od starého příkazového řádku dokáže přistupovat nejenom k souborovému systému, ale také například k registrům systému, úložišti certifikátů a dalším, toto umožňuje systém providerů, které tuto funkcionalitu přidávají. Vytvořit provider pro správu libovolného systému není složité, stačí umět programovat v některém z .NET jazyků.\n\nWindows PowerShell také obsahuje podporu hostování v libovolné aplikaci, takže je možné implementovat podporu do různých aplikací, jako je například Microsoft Exchange Server 2007, který je první aplikací, která se dá plnohodnotně spravovat přes příkazovou řádku Windows PowerShell. Mezi další aplikace, ke kterým jsou dodávány cmdlety a providery jsou Microsoft SQL Server 2008, IIS 7 a SharePoint 2010.\n\nWindows PowerShell obsahuje svůj vlastní rozšířitelný systém nápovědy připomínající manuálové stránky v unixových systémech.\n\nPříkazy ve Windows PowerShellu mohou být ve formátu \"cmdletů\", což jsou specializované třídy, napsané v .NET kompatibilním jazyce, které jsou navrženy pro přidání funkcionality do PowerShellu. Skripty v PowerShellu 1.0 mají standardně příponu .ps1. Dalšími příkazy mohou být spustitelné soubory (například ping.exe), které jsou spouštěny na rozdíl od cmdletů jako oddělený proces. PowerShell obsahuje interaktivní příkazovou řádku, která dovoluje doplňování názvů příkazů, souborů, aliasů a dalších pomocí klávesy . PowerShell podporuje aliasy pro všechny příkazy, které můžou být definované v rámci profilu uživatele (skript uživatele, který je přidá při spuštění PowerShellu) anebo v rámci systému. Alias je pouze jiný název pro příkaz, tudíž příkaz dir je vlastně pouze alias pro cmdlet Get-ChildItem.\n\nPowerShell podporuje tzv. příkazovou rouru, podobnou unixové rouře. Roura slouží k zapojení více příkazů pro zpracování jednoho zdroje dat, kdy dochází k tomu že předchozí příkaz předává svůj výstup dalšímu příkazu a takto se to opakuje až do zobrazení výsledku na obrazovce. Jednotlivé příkazy jsou v rouře odděleny pomocí znaku |, ale na rozdíl od roury v UNIXu roura v PowerShellu je objektová, to znamená, že data procházející rourou jsou ve formě objektů na místo jednotlivých bytů.\n\nProtože všechny objekty v PowerShellu jsou objekty .NET, všechny obsahují metodu ToString(), která vrací textovou reprezentaci objektu, PowerShell používá tuto standardní metodu pro reprezentaci objektů v textové podobě. Pro kompatibilitu se starší příkazovou řádkou je podporován převod pomocí ToString když příkaz v rouře je externí aplikací.\n\nCmdlet patří mezi specializované příkazy v prostředí PowerShellu, které implementují specifické funkce. Cmdlety jsou pojmenované tak, že začínají slovesem, pak následuje znak pomlčka a pak je podstatné jméno (Get-ChildItem), tento styl pojmenování dovoluje výstižnější pojmenování jednotlivých příkazů. Cmdlety jako výsledek mohou vrátit objekt a kolekce (případně pole objektů). Pokud se v rouře PowerShellu objeví kolekce, PowerShell automaticky postupně zavolá následující cmdlet na každý objekt zvlášť. Cmdlety jsou specializované .NET třídy, které prostředí PowerShellu vytváří a volá za běhu. Cmdlety se jako třídy dědí ze základní třídy CmdLet nebo PSCmdlet, která je rozšířena o interakci s PowerShellem jako takovým. Tyto třídy specifikují metody, které třídy cmdletů přetěžují. Mezi tyto metody patří BeginProcessing(), ProcessRecord() a EndProcessing(). Všechny tyto metody jsou zavolány v přesném pořadí, jak jsou zde napsány. Dále třída cmdletu musí mít atribut CmdletAttribute, která specifikuje sloveso a podstatné jméno, které tvoří název cmdletu. Pokud cmdlet obdrží vstup z roury nebo argumenty z příkazové řádky, musí obsahovat vlastnosti odpovídající názvu argumentu. Tyto vlastnosti musí mít atribut ParameterAttribute a pokud má vlastnost přijímat data z roury, musí navíc obsahovat atribut ValueFromPipeline.\n\nCmdlet může být napsán v jakémkoliv jazyce, který podporuje platformu .NET (například C#, VB.NET, IronPython, PHP, J# a jiné). PowerShell také obsahuje některé API pro tvůrce cmdletů, jako je například metoda WriteObject(), která je použita pro přístup k specifické funkcionalitě, jako je zápis výsledků do roury. Cmdlety mohou k přístupu využít objekty .NET (jako je například ADO.NET) a nebo mohou využívat providerů v PowerShellu, kteří dovolují přístup k datům pomocí unikátních názvů. Data jsou rozdělena pomocí názvů jednotek (C:, D:, E:, …) a obsahují hierarchii určitého datového zdroje, které v základní instalaci obsahuje PowerShell tři: pro souborový systém, pro registry a úložiště certifikátů. Dále v základní instalaci obsahuje PowerShell přístup k WMI.\n\nReimplementací PowerShellu na platformu Mono se zabývá projekt Pash vyvíjený pod BSD, GNU/GPL licencí. Pash dále zpřístupňuje PowerShell na *nix a dalších platformách.\n\nPash shell není podporován Microsoftem ani Novellem.\n\nWindows PowerShell obsahuje dynamický skriptovací jazyk, který podporuje složitější imperativní operace pomocí cmdletů. Skriptovací jazyk podporuje proměnné (začínají znakem $ a pokračují jejich názvem), které nemají typovou kontrolu, dále jsou v jazyce podporovány funkce, větvení (if-then-else), cykly (while, do, for a foreach), strukturované odchycení výjimky a lambda výrazy. Dále je skriptovací jazyk pevně spjat s .NET Frameworkem. Datový typ String je vyjádřen uvozovkami, jak jednoduchými ('), tak klasickými (\"). Obsah souboru se například načte pomocí výrazu ${!C:\\file.txt}. Pokud tento výraz použijeme v levé straně výrazu, dojde naopak k zapsání dat do souboru. Přístup k prvkům objektů je pomocí tečkové notace, jak je tomu v jazyce C#. Dále jsou dostupné speciální proměnné PowerShellu, jako je $args a $_, což je aktuální objekt v rouře.\n\nPomocí použití klíčového slova function PowerShell umožňuje vytvoření funkcí, které můžou přijímat parametry. Funkce můžeme volat dvěma způsoby:\n\n\nPowerShell dovoluje použití a volání .NET tříd a jejich metod. Název třídy i se jmenným prostorem uvozujeme do [] a statickou metodu voláme pomocí ::.\n\nVolání statické metody si ukážeme na jednoduchém příkladu, kontroly připojení k síti:\n\nPowerShell dále dovoluje vytvoření a práci s .NET objektem. Nový objekt se vytváří pomocí příkazu:\n\nJako příklad vytvoření nového objektu si ukážeme jak vytvořit okno, které zobrazí label s textem.\n\nOd roku 2018 je ve vývoji studentský projekt Tvorba výukových materiálů pro výuku PowerShellu. Na soutěži SOČ získal v celostátním kole 4. místo v kategorii Tvorba učebních pomůcek a byl nejlepším IT vzdělávacím projektem. Konkrétně jde o 11 prezentací, 11 pracovních listů a o online kurz pro školy. Pojednává se o PowerShellu, programování a správě PC sítě. Kurz obsahuje administraci pro učitelé, kteří si přidávají své žáky, udělují jim body a ve finále i certifikát. Studenti se přihlašují do přehledného rozcestníku a mohou (pokud učitelé v administraci svolí) vyplnit online test. Těch je také 11. V pracovních listech jsou k výuce používány různé výukové metody a také moderní technologie (chat, QR kód, skript...). Projekt má své webové stránky.\n\n"}
{"id": "146939", "url": "https://cs.wikipedia.org/wiki?curid=146939", "title": "Maciej Giertych", "text": "Maciej Giertych\n\nMaciej Marian Giertych (* 24. března 1936, Varšava) je polský politik, člen Ligy polských rodin a poslanec Evropského parlamentu.\n\nMacieje Giertych je syn Jędrzeje Giertycha a jeho synem je Roman Giertych.\n\nV roce 1945 odcestovala Giertychova rodina z Polska. V roce 1954 začal Maciej Giertych studovat dendrologii na Oxfordské univerzitě. Titul Ph.D. získal na University of Toronto.\n\nV roce 1962 se vrátil do Polska, kde vyučoval postupně na několika vysokých školách. V roce 1981 získal titul profesora.\n\nMezi lety 1993 a 2000 působil jako poradce na ministerstvu životního prostředí. V roce 2001 byl zvolen poslancem Sejmu za Ligu polských rodin a v roce 2004 byl zvolen do Evropského parlamentu.\n\nMaciej Giertych je nacionalistou a konzervativcem, odpůrcem podpory homosexuality a členství Polska v Evropské unii. Hlásí se též ke kreacionismu.\n\nNa půdě Evropského parlamentu vyvolal nesouhlasné reakce levice svým projevem ze 4. července 2006, když prohlásil, že Evropě chybí státníci jako Francisco Franco, António Salazar či Eamon de Valera, kteří dokázali zamezit šíření komunismu. Maciej Giertych je též autorem knihy \"Válka civilizací v Evropě\", která vyvolala v Evropském parlamentu negativní odezvu ze strany jeho názorových oponentů.\n\n\n"}
{"id": "146942", "url": "https://cs.wikipedia.org/wiki?curid=146942", "title": "Volby do parlamentu Československé republiky 1920", "text": "Volby do parlamentu Československé republiky 1920\n\nVolby do parlamentu Československé republiky 1920 se konaly v dubnu 1920, přičemž volby do poslanecké sněmovny se odehrály v neděli 18. dubna 1920 a volby do senátu 25. dubna 1920.\n\nŠlo o první volby do Národního shromáždění republiky Československé po vzniku ČSR.\n\nV první polovině roku 1920 vládla Československu takzvaná rudozelená koalice (vláda socialistických stran a agrárníků – první vláda Vlastimila Tusara), která vznikla na základě výsledků obecních voleb z roku 1919, ve kterých v českých zemích uspěly právě tyto dva politické proudy. Československo procházelo rychlou stabilizací, územní i ústavní (ústava ČSR byla přijata v únoru 1920). Zároveň ale opadal étos října 1918 a politická scéna se stále více polarizovala. V kampani hrály velkou roli spory okolo pozemkové reformy, naopak (dočasně) ustupovalo česko-slovenské napětí, protože Slovenská ľudová strana (pozdější Hlinkova strana) nyní kandidovala v rámci celostátní kandidátní listiny ČSL a podobně postupovali i slovenští agrárníci (Slovenská národní a rolnická strana byla spojencem kandidátky agrárníků), sociální demokraté a představitelé dalších politických proudů.\n\nVýraznou změnou v rámci voleb byla zásadní změna volebního systému. Šlo o první parlamentní volby na území Československa (a jedny z prvních na světě), kdy volební právo měly i ženy. Původní většinový volební systém z dob Rakouska-Uherska byl rovněž nahrazen poměrným systémem, který umožňoval snadnější kandidaturu menším stavovským, etnickým a ideologickým formacím. Zároveň šlo o první parlamentní volby od vzniku Československa, jichž se mohli účastnit i příslušníci menšinových národů. Volby se ovšem nekonaly na územích, kde se měl ještě konat plebiscit o jejich připojení k Československu, což bylo Vitorazsko, Valticko, Těšínsko a území na Oravě a Spiši. Volby se také nekonaly z důvodu složité bezpečnostní situace na Podkarpatské Rusi, dodatečné volby zde proběhly až v březnu 1924 (volby do parlamentu Československé republiky na Podkarpatské Rusi 1924).\n\nDominantním rysem voleb bylo rostoucí štěpení v řadách sociálně demokratických stran. Českoslovenští sociální demokraté měli své radikální marxistické levicové křídlo a podobnou situaci zažívala i Německá sociálně demokratická strana dělnická v ČSR (v ní navíc fakt, že strana nebyla součástí vládní koalice vedl k silnějším prvkům sociálního radikalismu) a Maďarsko-německá sociálně demokratická strana na východě státu. Tyto strany tak kromě volebního boje sváděly vnitřní politické boje jednotlivých křídel.\n\nVe volbách byli zvoleni poslanci a senátoři Národního shromáždění (celkem 423 z ústavou předepsaných 450 – Podkarpatská Rus ještě nevolila a v parlamentu byla rezervována místa pro dodatečnou kooptaci legionářů). Předsedou poslanecké sněmovny se stal sociální demokrat František Tomášek, v čele horní komory usedl agrárník Cyril Horáček. Během několika týdnů ho ovšem nahradil agrárník Karel Prášek, a v roce 1924 pak za agrární stranu tento post obsadil Václav Donát. První týdny jednání parlamentu byla provedena volba prezidenta republiky (T. G. Masaryk) a probíhaly ostré projevy německých poslanců, kteří deklarovali, že vstupem do parlamentu neuznávají vznik Československa v jeho hranicích.\n\nVolby jednoznačně vyhrála československá sociální demokracie (v českých zemích 33,4 % hlasů etnicky českých voličů, na Slovensku přes půl milionů hlasů a jasná výhra nad katolickou Slovenskou ľudovou stranou) a Československá strana socialistická (pozdější národní socialisté), která byla ovšem stranou s dominantní pozicí v českých zemích a minimální podporou na Slovensku. Kromě toho se do parlamentu dostala i menší levicová formace Socialistická strana československého lidu pracujícího, kterou založil František Modráček. Celkem socialistické strany získaly 50,57 % hlasů etnicky českých a slovenských voličů. Mezi občanskými stranami si své pozice udrželi agrárníci (mírné ztráty v českých zemích ale výrazné zisky na Slovensku, kde se stala druhou nejsilnější politickou silou). Naopak nevýrazné byly výsledky, které si připsala Československá národní demokracie (mírně posílení v Čechách, stagnace na Moravě, minimální pozice na Slovensku) a jen skromný přírůstek hlasů ve srovnání s komunálními volbami roku 1919 zaznamenali lidovci. Analogické procesy se odehrávaly i v řadách etnicky německých voličů. Německá sociální demokracie získala 43,5 % jejich hlasů a v českých zemích se stala po československé sociální demokracii druhou nejsilnější stranou. Výrazný nárůst zaznamenal také Německý svaz zemědělců jako platforma německého agrárního hnutí.\n\nRozhodné vítězství sociální demokracie umožnilo Vlastimilovi Tusarovi zůstat v čele vlády (druhá vláda Vlastimila Tusara), která zůstávala koalicí československých socialistických a agrárních sil. Varianty široké pravolevé koalice nebo česko-německé socialisticko-agrárnické koalice neprošly. Tusar navíc získal i post ministerstva národní obrany. Kvůli rostoucímu rozkolu v sociální demokracii (z jejího levého křídla vznikla brzy nato Komunistická strana Československa) ale po půl roce poté vláda padla a byla vystřídána úřednickým kabinetem.\n\nJe uvedeno pořadí, název strany, procentuální vyjádření získaných hlasů a počet přidělených mandátů (celkem 281).\n\n \n\nCelkem mandátů: 150\n"}
{"id": "146949", "url": "https://cs.wikipedia.org/wiki?curid=146949", "title": "American Le Mans Series v roce 1999", "text": "American Le Mans Series v roce 1999\n\n\n\n\n"}
{"id": "146951", "url": "https://cs.wikipedia.org/wiki?curid=146951", "title": "Levhart obláčkový", "text": "Levhart obláčkový\n\nLevhart obláčkový, známý jako pardál obláčkový či harimauda (\"Neofelis nebulosa\"), je samotářsky žijící velká kočkovitá šelma. Druh popsal Edward Griffith v roce 1821. Spolu s levhartem Diardovým byli až do roku 2006 řazeni do jednoho druhu, od té doby sdílejí pouze rod \"Neofelis\". Levhart obláčkový se vyskytuje v jižní, jihovýchodní a východní Asii, kde obývá především různé typy tropických lesů. Jde o nejmenší z velkých koček, dosahuje velikosti velmi malých exemplářů levharta skvrnitého. Hmotnost dospělých jedinců se pohybuje nejčastěji od 11 do 23 kg, délka těla dosahuje 68 až 108 cm, ocas měří 55 až 92 cm. Nazván byl podle velkých tmavých „obláčků“ na svém těle. Celkově jde o robustně stavěnou šelmu s relativně krátkýma nohama a velkou hlavou. Špičáky má vzhledem ke své velikosti poměrně dlouhé (pravděpodobně i více než 4 cm), mezi kočkovitými šelmami srovnatelné s těmi, kterými je vybaven levhart Diardův. Tlapy jsou široké a mají vysoce pohyblivé klouby, díky čemuž se levhart dokáže výborně pohybovat po stromech. Ačkoliv mu lezení po stromech nedělá potíže, většinu času tráví na zemi, kde obvykle i loví. Jeho kořistí bývají zvířata malé a střední velikosti, především různé druhy kopytníků, opice, ptáci, případně dikobrazi, cibetky a ryby; občas napadá i domácí zvířata. Rozmnožuje se obvykle jednou ročně; samice po asi 90 dnech březosti porodí 1–5 koťat. Dožívá se 11 až 17 let. Mezinárodní svaz ochrany přírody ho řadí mezi zranitelné druhy. Hlavním nebezpečím pro něj je odlesňování a pytláctví.\nLevharta čili pardála obláčkového poprvé popsal přírodovědec Edward Griffith v roce 1821. V současné době jsou uznávány tři poddruhy, z nichž jeden vyhynul:\n\n\nZa poddruh levharta obláčkového byl až do roku 2006 považován i \"Neofelis nebulosa diardi,\" který je na základě genetických testů a morfologických zkoumání nyní řazen jako samostatný druh levhart Diardův (\"Neofelis diardi\").\n\nLevharti obláčkový a Diardův tvoří bazální klad všech kočkovitých, neboli jejich evoluční linie se od dalších druhů vydělila nejdříve, a to asi před 6 miliony lety.\nJde o nenápadného obyvatele rozlehlých lesů asijských tropů a subtropů. Území výskytu začíná na západě ve středním Nepálu, táhne se přes Bhútán a severovýchodní Indii směrem na východ a jihovýchod. Malá populace žije i v Bangladéši. Oblast rozšíření pokračuje přes Myanmar do Číny a do zemí Indočíny (Vietnam, Laos, Kambodža). Jižní hranicí je Malajský poloostrov (Thajsko, Malajsie). Na východě dříve obývala tato šelma i ostrov Tchaj-wan, ale zde byla vyhubena. Severní hranici výskytu představuje střední Čína.\n\nJedná se o středně velkou kočkovitou šelmu, která se sice řadí mezi velké kočky, ale současně je z nich nejmenší. Délka od hlavy ke kořeni ocasu činí od 68 až do 108 cm (případně až 110 cm), přičemž délka ocasu je mezi 55 a 92 cm. Hmotnost se obvykle pohybuje od 11 do 23 kg. Samci bývají větší než samice, ale pohlavní dimorfismus není tak výrazný jako u levharta Diardova. Výška v ramenou dosahuje 50 až 60 cm. Kondylobazální délka (mezičelist až týlní výběžky) lebky samců je v průměru 150 až 158 mm, samic 126 až 139 mm. Charakteristickým znakem chrupu jsou prodloužené horní špičáky. Jejich průměrná korunková délka u samců je 32 až 35 mm (vzácněji až 38,2 mm nebo více než 40 mm), u samic 28 až 29 mm (výjimečně až 30,5 mm). Předčit jej může leda levhart Diardův, který má tyto zuby relativně delší (vzhledem k hmotnosti a délce lebky). V tomto ohledu se levhart obláčkový podobá pravěkým šavlozubcům. Účel takových zubů není ovšem známý. Existuje řada teorií, přičemž převládá názor, že šavlozubým kočkovitým šelmám sloužily obří špičáky k vyrvání velkých kusů tkání z měkkých částí těla oběti (z břicha a krku). Hluboká rána kořist buďto ihned zabila, nebo byla dezorientovaná v důsledku šoku a ztráty krve. Levhart obláčkový se však na tento způsob nespoléhá; kořist usmrtí tak, že se zaboří špičáky do šíje (zadní části krku) a hlubokým kousnutím jí přeruší míchu.\n\nTypickými znaky levharta obláčkového jsou krátké nohy, dlouhá hlava a srst ozdobená velkými šedožlutými, oválnými skvrnami s černým okrajem. Čenich bývá bílý. Klouby na nohou jsou značně flexibilní a umožňují agilní pohyb po stromech. Velmi pružnou má i čelist, rozevřít ji dokáže téměř do pravého úhlu. \n\nLevhart obláčkový jednoznačně preferuje život v tropických a subtropických lesích různých typů, v nadmořské výšce 0–3000 metrů. Je skvěle přizpůsoben šplhání po stromech, podobně jako některé jihoamerické kočkovité šelmy, například margay. Umí slézat po kmenech hlavou dolů, šplhat po vodorovných větvích zavěšený hřbetem dolů a viset hlavou z větvoví držíc se jen zadníma nohama. Přes výše napsané jde o tvora, který se pohybuje především na zemi, kde i většinou loví. Obvykle žije na ploše několika desítek kilometrů čtverečních (zhruba od 30 do 45 km²). Své území si značkuje močí a sekrety žláz na hlavě, které otírá o vyvýšená místa. Sdružuje se jen v období páření, které probíhá obvykle počátkem prosince až do konce března.\n\nK potravním návykům levharta obláčkového existuje jen málo přesných informací. Levhart obláčkový loví opice (makaky, gibony, hulmany), dikobrazy, oviječe, prasata a jeleny. Doplňkem stravy mohou být i ryby a plazi (hadi). Předpokládá se, že významnou část kořisti tvoří i ptáci, ale pro potvrzení chybějí věrohodná data. Neváhá zaútočit ani na domácí zvířata, především kozy, ovce a psy. Jeho dlouhé špičáky a mimořádně silný skus (srovnatelný se skusem jaguára) mu dávají výhodu při lovu relativně velkých zvířat, která dokáže zabít tak, že jim prokousne zátylek. K usmrceným větším zvířatům se může několik dní vracet. Zabitou kořist si někdy vytahuje na strom.\n\nInformace k rozmnožování divokých jedinců téměř neexistují. K dispozici jsou především data ze zajetí. Při námluvách je samec často velmi agresivní. Samici kouše do zátylku a může ji i vážně poškodit krční obratle, čímž ji může připravit i o život. Jeho otcovské povinnosti končí ihned poté, co se s ní spáří. Samice je březí 86–95 dní (nejčastěji 93) a rodí 1–5, nejčastěji dvě (Nowellová a Jackson udávají tři) mláďata, o která tedy pečuje sama. Novorozenci váží 140 až 280 gramů. Nejpozději po 11 dnech vidí a v 7. až 10. týdnu života začínají jíst maso, i když je matka kojí až do přibližně 3–4 měsíců života. V této době jejich srst – po narození celá šedá – dostává stejné vzorování jako u rodičů. Pohlavní dospělosti dosahují ve 20 až 30 měsících, nicméně osamostatňují se již o několik měsíců dříve. Naděje na dožití v přírodě bývá v průměru 11 let, v zajetí je to o několik let více (asi 17 let).\n\nHlavní hrozbou pro existenci levharta obláčkového je obchod kožešinami a dalšími částmi zabitých zvířat. Kosti jsou využívány v tradiční orientální medicíně, z masa se dělají exotické pokrmy. Zuby slouží jako trofeje či amulety. Hlavními centry obchodu jsou myanmarsko-thajské pohraničí, zvláště nechvalně proslulý trh Tachilek, a myanmarsko-čínské hraniční trhy, především Mong La. Průzkumy odhalily, že levhart obláčkový je nejčastěji zastoupeným druhem kočkovité šelmy na místních trzích a jen na těchto dvou místech bylo během 24 mapování objeveno celkem 482 exemplářů této kočky. Obchoduje se rovněž s živými zvířaty.\n\nDalší hrozbou pro levharta obláčkového je ničení přirozeného prostředí kvůli kácení původních lesů.\n\nVelikost populace ve volné přírodě není známa, ale předpokládá se, že jde o méně než 10 000 dospělých jedinců. Trend vývoje je klesající, jednotlivé subpopulace jsou fragmentovány.\n\nLevhart obláčkový je zařazen do přílohy I úmluvy CITES o obchodu se zvířaty. Dále je chráněn většinou národních legislativ v oblastech svého výskytu, kdy je jeho lov zakázán (většina států) nebo omezen (Laos, Bhútán). IUCN hodnotí levharta obláčkového jako zranitelný druh, ale došlo se k tomu na základě odhadů, které vyžadují další zpřesnění. Ochranou divokých jedinců, chovem v zoo a osvětou mezi lidmi se zabývá iniciativa Clouded Leopard Project, která vznikla v USA v roce 2000.\n\nVe světě chová levharta obláčkového asi 75 zoologických zahrad a jiných institucí. Celkový počet zvířat v zajetí byl v roce 2011 okolo 277. V Evropě byl v září chován ve 40 veřejných zoo zařízeních. Odchovy jsou vzácností. V roce 2010 uvedl kurátor Pavel Brandl ze Zoo Praha, že levharti obláčkoví se rozmnožují jen v sedmi evropských zoo.\n\nV Česku levharty obláčkové chovaly v letech 2017 i 2018 čtyři zoologické zahrady. V roce 2019 došlo k ukončení chovu v Zoo Ústí nad Labem, a tak zůstaly jen tři zoo s tímto druhem:\n\n\nNa Slovensku byl na konci roku 2018 chován v Zoo Bojnice.\nChov levhartů obláčkových v Zoo Praha má dlouhou tradici. První jedinec tohoto druhu přišel do zoo v roce 1961. O čtyři roky později původního samce doplnila samice. Obě zvířata pocházela z volné přírody. První a na dlouhou dobu jediný odchov se podařil v roce 1969. Jednalo se o trojčata. Další úspěch se dostavil po dlouhé přestávce až v roce 2006. Tehdy se 26. prosince narodila dvě mláďata (otec Luzon a matka Buri přicestovali roku 2006 z britské zoo Howletts). V následujících třech letech byla odchována další tři mláďata. V roce 2010 se narodila dvě mláďata. Ke konci roku 2017 byl chován jeden samec. Ten uhynul v březnu 2019. V dubnu 2019 byl přivezen pár ze Zoo Ústí nad Labem (v tu dobu desetiletý samec Cayan a jedenáctiletá samice Lenya).\n\nExpozice levhartů obláčkových je umístěna v pavilonu šelem a plazů v dolní části areálu.\n\nMezinárodní den levhartů obláčkových se slaví 4. srpna.\n\n"}
{"id": "146952", "url": "https://cs.wikipedia.org/wiki?curid=146952", "title": "Letov", "text": "Letov\n\nLetov byl český (dříve československý) výrobce letadel v Letňanech. Po několika změnách ve vlastnických poměrech a názvech společnosti existuje od 1. července 2000 společnost, která je součástí francouzského koncernu Latécoère a v současnosti je do obchodního rejstříku zapsána jako Latecoere Czech Republic s.r.o. \n\nSpolečnost pod názvem Továrna na letadla, založilo Ministerstvo obrany v roce 1918. Měla se věnovat výrobě nových letadel a částečně opravám a úpravám trofejních strojů z první světové války. V roce 1921 firma představila první letoun Letov Š-1, zkonstruovaný Aloisem Šmolíkem. Typ Š-1 byl prvním sériově vyráběným československým strojem, který navíc obstál i v mezinárodní konkurenci.\n\nVe firmě se také vyráběly v licenci letouny Hansa-Brandenburg B.I série 76, které nesly označení Letov Š-10. Továrna vyráběla letadla převážně pro československou armádu. Mezi ně patří zejména průzkumný letoun Š-1, jednoplošník Š-3, který předběhl svou dobu a také bombardér Š-16.\n\nPrvním exportním typem byl průzkumník Letov Š-28, jehož varianta Š-328 byla používána ve druhé světové válce německou Luftwaffe. Stroji pro civilní letectví byly Š-19 a Š-32. Celkově Šmolík zkonstruoval 36 typů letadel, z toho 18 se sériově vyrábělo. Posledním byl Š-50 představený v roce 1937, který se ale do výroby už nedostal. Šmolík jako hlavní konstruktér zůstal v Letovu až do jeho převzetí nacisty v roce 1939. Během války továrna fungovala jako opravna letadel německé Luftwaffe pod koncernem Junkers (opravovala se tu mimo jiné i letadla Messerschmitt Bf 109).\n\nPo válce byl změněn název na Rudý Letov (na začátku padesátých let krátce dokonce na Letecké závody Rudolfa Slánského) a znovu se začalo s výrobou. \n\nPrvním typem na přelomu let 1946 a 1947 byl civilní Letov L 290 Orel postavený na bázi stroje (i s použitím některých dílů) Junkers Ju 290. Z koncepce Heinkelu He 219 vycházel typ LB-79 a z typu Arado Ar 96 letovácký C2-A/B. Továrna se také zabývala výrobou kluzáků; prvním byl na svou dobu pokrokový Letov LF-107 Luňák.\n\nV souladu s mezinárodním vývojem a vztahy mezi ČSR a Sovětským svazem, se v Letňanech v licenci vyráběly součásti (křídla a zadní části trupu) sovětských letadel MiG-15. Později byl produkován stejný druh dílů i pro MiG-19 i MiG-21. Byly vyvinuty i moderní typy kluzáků – Letov 21 a 22, vyráběné v menších sériích. V roce 1967 v rámci reorganizace byly všechny letecké továrny v Československu spojeny do jediného koncernu s generálním ředitelstvím v Letňanech. Po této změně Letov ve spolupráci s továrnou Aero vyvíjel a vyráběl součásti i celé cvičné letouny L-29 Delfín a později i L-39 Albatros.\n\nPo pádu komunistického režimu a počátečních problémech s uplatněním na mezinárodních trzích se situace zklidnila a firma dodávala součásti pro velké výrobce civilních letadel – například Airbus. V této době byly v některých provozech vyráběny i například solární panely, prodejní přívěsy a mobilní stánky pro prodej občerstvení.\n\nV roce 1997 proběhla ve společnosti zásadní restrukturalizace. 23. října 1997 převzala firma Aero Vodochody většinu dosavadní společnosti i s 227 zaměstnanci a z této divize vznikla \"Letov Letecká výroba a. s.\". Od 1. července 2000 byla společnost součástí francouzského koncernu Latécoère pod názvem \"Letov Letecká výroba, groupe Latecoere s.r.o.\". Jejím výrobním zaměřením jsou nadále dodávky součásti mj. pro letadla Airbus. Od 1. ledna 2014 se název společnosti změnil na Latecoere Czech Republic s.r.o.\n\n"}
{"id": "146958", "url": "https://cs.wikipedia.org/wiki?curid=146958", "title": "Ashley Cole", "text": "Ashley Cole\n\nAshley Cole (* 20. prosince 1980 Stepney, Londýn, Velká Británie) je anglický fotbalový obránce a bývalý reprezentant, který je od ledna 2016 hráčem klubu Los Angeles Galaxy.\n\nV sezóně 2011/2012 Ligy mistrů UEFA se Ashley Cole podílel na historicky prvním triumfu Chelsea v této soutěži. Ústřední roli sehrál zejména v semifinálovém domácím utkání proti vysoce faorizovanému španělskému klubu FC Barcelona, v němž anglický tým zvítězil 1:0. Ve finále 19. května 2012 Ashley Cole proměnil svůj pokutový kop v závěrečném rozstřelu, Chelsea jej vyhrála poměrem 4:3 nad německým mužstvem FC Bayern Mnichov.\n\n31. srpna 2012 nastoupil v Monaku v základní sestavě Chelsea k utkání o evropský Superpohár proti španělskému Atléticu Madrid, v němž se střetávají vítěz Ligy mistrů (tehdy Chelsea FC) a Evropské ligy (tehdy Atlético Madrid). Cole hrál do 90. minuty (pak jej střídal na hřišti Ryan Bertrand), ale porážce 1:4 společně se svými spoluhráči zabránit nedokázal. 15. května 2013 slavil se spoluhráči titul v Evropské lize po vítězství 2:1 ve finále nad Benfikou Lisabon.\n\nV červenci 2014 po vypršení smlouvy přestoupil do italského AS Řím. V Chelsea mu trenér José Mourinho už nedával tolik příležitostí na hřišti.\n\nV lednu 2016 se dohodl s AS Řím na ukončení smlouvy a odešel do amerického klubu Los Angeles Galaxy ze zámořské Major League Soccer.\n\n"}
{"id": "146964", "url": "https://cs.wikipedia.org/wiki?curid=146964", "title": "Michael Essien", "text": "Michael Essien\n\nMichael Essien (* 3. prosince 1982 Accra, Ghana) je ghanský fotbalový záložník a reprezentant Ghany, od roku 2019 působí v ázerbájdžánském klubu Səbail FK kde působí jako hráč i jako trenér mládeže. Je dvojnásobným vítězem anglické Premier League a jednou Ligy mistrů UEFA.\n\nEssien hrál v Ghaně za místní klub Liberty Professionals. Následovalo angažmá ve Francii, v letech 2000–2003 hrál za SC Bastia a v letech 2003–2005 za Olympique Lyon.\nDo anglického týmu Chelsea FC přestoupil v srpnu 2005 za cca 25 milionů liber z francouzského mužstva Olympique Lyon. V lednu 2014 přestoupil z Chelsea FC jako volný hráč do AC Milán, kde podepsal smlouvu na rok a půl. Po vypršení smlouvy se stal novou posilou řeckého Panathinaikosu.\n\nV Panathinaikosu působil jednu sezónu, v září 2016 s ním předčasně ukončil smlouvu, poté půl roku trénoval s rezervním týmem Chelsea. V březnu 2017 podepsal jednoletý kontrakt s opcí s indonéským klubem Persib Bandung.\n\nV roce 2002 debutoval za ghanský národní tým.\n\nS reprezentačním týmem Ghany si zahrál na Mistrovství světa ve fotbale 2006, Mistrovství světa ve fotbale 2010 zmeškal kvůli zranění, které si přivodil při Poháru afrických národů.\nZúčastnil se Mistrovství světa ve fotbale 2014 v Brazílii, kde Ghana skončila se ziskem jediného bodu na posledním čtvrtém místě v základní skupině G.\n\n\n\n\n\n\n\n"}
{"id": "146965", "url": "https://cs.wikipedia.org/wiki?curid=146965", "title": "Jitka Bartoničková", "text": "Jitka Bartoničková\n\nJitka Bartoničková (* 22. prosince 1985 Benešov) je bývalá česká atletka závodí za USK Praha. V současnosti se věnuje práci v bankovním sektoru.\n\nZaměřovala se především na běh na 400 metrů. Jde o českou reprezentantku a mnohonásobnou mistryni České republiky. Na Halovém mistrovství světa 2010 v Dauhá a na Mistrovství Evropy 2012 v Helsinkách získala společně se Zuzanou Hejnovou, Zuzanou Bergrovou a Denisou Rosolovou bronzové medaile ve štafetě na 4 x 400 metrů, další bronz ve štafetě 4 x 400m získala v březnu 2013 na Halovém mistrovství Evropy v Göteborgu ve složení s Denisou Rosolovou, Lenkou Masnou a Zuzanou Hejnovou, kdy štafeta zaostala pouhé 2 setiny za rekordem ČR. Individuálně se prosadila na 400 m, kdy zaznamenala 12. místa na Mistrovství Evropy v Helsinkách a na Letní světové univerziádě 2013 v Kazani. V únoru 2014, po halovém mítingu Praha Indoor 2014, nečekaně oznámila konec kariéry.\n\nV anketě deníku Sport a serveru iSport.cz ji čtenáři zvolili jako druhou nejkrásnější českou reprezentantku účastnící se OH 2012 (pomyslnou českou miss olympijských her se stala s obrovským náskokem beachvolejbalistka Markéta Sluková). Vystudovala Vysokou školu ekonomickou v Praze, Fakultu Financí a účetnictví, obor Finance a oceňování podniku.\n"}
{"id": "146969", "url": "https://cs.wikipedia.org/wiki?curid=146969", "title": "Aerosol", "text": "Aerosol\n\nAerosol je heterogenní směs malých pevných nebo kapalných částic v plynu. První případ se také označuje jako dým), druhý jako mlha. Rozptýlené částice mají velikost od 10 nm do 10  μm, což odpovídá shlukům několika molekul až částicím tak hmotným, že už nemohou snadno poletovat v atmosféře.\n\nVelké množství aerosolu v atmosféře vede ke snížení viditelnosti a je jedním z nejnepříjemnějších znečišťovatelů životního prostředí. Velké množství aerosolu se dostává do ovzduší během sopečné činnosti, kdy může být vynesen až do stratosféry, během lesních požárů, po dopadu mimozemského tělesa, či při jaderné válce. Jeho velké množství v atmosféře může způsobit ochlazení či oteplení planety a následný nástup doby ledové. Aerosoly mají na zimní počasí větší vliv než skleníkové plyny.\n\nAerosol může vznikat řadou způsobů. V případě sopečného aerosolu ve stratosféře dochází k jeho vzniku výsledkem chemických reakcí vodní páry a sopečných plynů, konkrétně převážně oxidu siřičitého (SO) a sulfanu (HS). Výsledkem reakce jsou obvykle 1–2 μm drobné kapičky kyseliny sírové tvořící aerosol. Tyto částice mají schopnost zůstat v atmosféře 2 až 3 roky a oproti prachovým částicím mají až 10 desetkrát větší schopnost blokovat dopadající sluneční záření. Přítomnost aerosolu kyseliny sírové tak zvyšuje odrazivost Země, tzv. albedo, což se projevuje tím, že se od částeček odráží mnohem více světelného záření zpět do kosmu. Tím zemský povrch nedostává obvyklý přísun energie, načež se ochlazuje. Například erupce sopky Pinatubo v roce 1991 tak způsobila celosvětový pokles průměrné teploty o 0,5 °C.\n\nNa druhou stranu, část dopadajícího záření je aerosolem zachycena, čímž dochází k zahřátí těchto kapiček a významnému ohřátí stratosféry.\n\n"}
{"id": "146972", "url": "https://cs.wikipedia.org/wiki?curid=146972", "title": "Indy Racing League v roce 1999", "text": "Indy Racing League v roce 1999\n\n"}
{"id": "146975", "url": "https://cs.wikipedia.org/wiki?curid=146975", "title": "Městečko (Nespeky)", "text": "Městečko (Nespeky)\n\nMěstečko je vesnice, která je součástí obce Nespeky. Leží v širokém údolí mezi kopci obklopeno lesy a polnostmi a přiléhá k Sázavě, která se zde kroutí v táhlém meandru. Je zde jeden z četných jezů na Sázavě, který dává možnost jak koupání, tak i rybaření. Leží na „staré benešovské silnici“ (II/603) mezi Benešovem a Prahou v místech, kde se silnice přibližuje k řece Sázavě (přibližně 35 km od Prahy).\n\nVesnice stojí okolo procházející silnice mezi obcemi Nespeky a Poříčí nad Sázavou. Nachází se zde rodinné domy se zahradami, rekreační objekty, hotel Ve Mlejně i knihovna s bývalou hasičskou zbrojnicí. Na návsi je zrekonstruovaná zvonička, která byla nově vysvěcená a uvedená do provozu.\n\nPrvní písemná zmínka o vesnici pochází z roku 1497.\n\nZmínky o vesnici k jednotlivým rokům:\n\n"}
{"id": "146977", "url": "https://cs.wikipedia.org/wiki?curid=146977", "title": "Ulita", "text": "Ulita\n\nUlita je schránka plžů. Je většinou spirálně vinutá.\n\nPlži, kteří nemají ulitu, se nazývají nazí plži.\n\nUlity, které jsou spirálně vinuté, lze podle pozice ústí v základné poloze (vrchol směřuje nahoru, ústí k pozorovateli) rozlišit na levotočivé a pravotočivé.\n\nVětšina druhů plžů má ulitu pravotočivou, menší počet druhů má ulitu levotočivou. Vždy záleží na konkrétním druhu. Existuje však několik druhů, u kterých se vyskytují jedinci pravotočiví či levotočiví stejně často, např. \"Amphidromus perversus\".\n\nU druhů čeledi okružákovití jsou ulity zpoštělé (planispirální), některé mají vnořený vrchol, atd. a tak nelze pouze podle ulity rozlišit levotočivost či pravotočivost. Anatomicky bylo zjištěno, že okružákovití jsou levotočiví.\n\nU druhů druhy, které mají normálně ulitu pravotočivou, se může velmi výjimečně vyskytnout jedinec, který má ulitu levotočivou. Takové levotočivé ulity jsou pak vyhledávány sběrateli jako sběratelské rarity.\n\n\nExistuje mnoho tvarů ulit, které jsou označovány různými názvy. Některé ulity však přesto nelze přesně zařadit k těmto názvům typických tvarů, protože mohou být přechodného tvaru nebo úplně nepravidelného tvaru.\n\n\n\n\n"}
{"id": "146981", "url": "https://cs.wikipedia.org/wiki?curid=146981", "title": "StarDance …když hvězdy tančí", "text": "StarDance …když hvězdy tančí\n\nStarDance …když hvězdy tančí je česká taneční televizní show, kterou od 4. listopadu 2006 vysílá televizní stanice ČT1. Pořad je českou verzí britské televizní show \"Strictly Come Dancing\". Stálými moderátory od první řady jsou Marek Eben a Tereza Kostková.\n\nSoutěžní páry se skládají ze dvou členů z nichž jeden je osobnost a druhá profesionální tanečník. Osobnostmi jsou zde sportovci, herci, zpěváci apod. Každý pár předvádí předem určený druh tance a soutěží s ostatními o body poroty a o SMS hlasy diváků. Pokud pár obdrží nejnižší hodnocení, soutěž opouští, dokud nezůstane výherní pár.\n\nSoutěž patří k nejsledovanějším českým televizním pořadům.\n\nModerátory taneční soutěže jsou od první řady Marek Eben a Tereza Kostková.\n\nCelkem 88 osobností se již objevilo v desíti řadách \"StarDance\". V každé řadě jsou osobnosti ve společnosti s profesionálními tanečníky, kteří je učí zadaným tancům každý týden a s nimiž později soutěží proti ostatním. Už 49 profesionálních tanečníků provázelo osobnosti ve finálových kolech, někteří tančili pouze jednou, jiní dokonce čtyřikrát.\n\n\"Na prvním místě známé osobnosti, na druhém profesionální tanečníci.\"\n\n\n\n\n\nS tanečníkem Michalem Kurtišem měla původně soutěžit herečka Taťjana Medvecká. Ta ovšem po několika trénincích ze soutěže ze zdravotních důvodů odstoupila a nahradila ji zpěvačka Aneta Langerová.\n\n\n\n\n\nS tanečnicí Janou Zelenkovou měl původně soutěžit herec Václav Kopta. Ten ovšem po několika trénincích ze soutěže ze zdravotních důvodů odstoupil a nahradil ho Richard Genzer.\n\n\nPorota je vždy čtyřčlenná, přičemž čtvrtý porotce je většinou ze světa osobností, které jsou nějak spjaty se světem tance.\n\n\n\n\n\n\n\n\n\nV tabulce je umístění tanečníků v dané řadě.\nHudbu zajišťuje Moondance Orchestra Martina Kumžáka a jeho sólisté Nada Wepperová, Dasha, Michal Cerman a Dušan Kollár. V páté řadě soutěže si v 6. tanečním večeru (8. prosince 2012) zazpívali s orchestrem Kamila Nývltová, Leona Machálková, Petr Bende a Ondřej Ruml.\n\nO postupu páru vždy rozhoduje porota, pomocí bodování, a diváci pomocí SMS hlasování. Porota ohodnotí taneční pár body od 1 do 10, což znamená, že největší možný získaný počet bodů je 40, protože je čtyřčlenná porota. Po odtančení všech tanečních párů, dostanou páry ještě body od poroty podle jejich hodnocení, a to tak, že pár s největším počtem bodů od poroty získá 10 bodů a pár s nejmenším počtem získá pouze 1. Pokud bude ve finálovém kole již například 6 párů, získává pár s největším ohodnocením pouze 6 bodů.\n\nK hodnocení poroty se posléze přidávají i divácké SMS hlasy, kde platí to stejné jako u poroty. Pár s největším počtem SMS hlasů získává osm bodů a pár s nejnižším bod jeden. Podle součtu bodů od poroty a diváků se určí pár s nejmenším počtem, který soutěž v daném kole opouští (netýká se prvního večera, kde žádný pár nevypadává). Pokud by nastala shoda, rozhodnou o vypadávajícím divácké SMS hlasy.\n\nBěhem několika řad \"StarDance\" se soutěžící museli potýkat se zraněními a zdravotními problémy.\n\nHned v začátcích první řady soutěže nastal problém u tanečního páru Bočanová a Kuneš, kde Kuneš při generálce upadl na zem a roztrhl si sval v tříselní oblasti. Pár musel kvůli zranění odstoupit.\n\nDruhou řadu zasáhla autonehoda jednoho z profesionálních tanečníků Jana Halíře, který po autonehodě skončil zraněný v nemocnici. Pár posléze ze soutěže odstoupil.\n\nVe třetí řadě nastal problém u Zuzany Norisové a Jaromíra Bosáka, kteří si natáhli svaly na těle. Norisová přitom již předchozí dva večery byla na antibiotikách.\n\nAni čtvrtá řada se neobešla bez zranění. Hned první vypadávající večer se zranil Filip Sajler, který si natrhl úponový sval mezi kyčelním kloubem a páteří, což narušilo jeho účast při finále. Později však normálně vystoupil. V této řadě měla místo Anety Langerové tančit Taťjana Medvecká, která však odstoupila kvůli problémům s kolenem ještě před začátkem soutěže.\n\nV páté řadě si na generálce poranil kotník Martin Procházka. Na finálovém večeru však vystoupil. Bez zranění se neobešel ani zpěvák Petr Bende, který si po klouzání po parketu odřel koleno.\n\nV osmé řadě si tanečnice Kamila Tománková poranila v prvním díle krční páteř a odstoupila ze soutěže. Nahradila ji Eva Krejčířová. Těsně před finálem si Jana Plodková zlomila zápěstí, ale v posledním přenosu stejně tančila.\n\nV deváté řadě měl původně místo Richarda Genzera tančit Václav Kopta, ten ale musel těsně před začátkem soutěže kvůli natrženému stehennímu svalu odstoupit.\n\n"}
{"id": "146985", "url": "https://cs.wikipedia.org/wiki?curid=146985", "title": "Řadová loď", "text": "Řadová loď\n\nŘadová loď je typ historické válečné lodi, určené pro boj v řadě. Tyto lodě byly používány od zavedení řadové taktiky v polovině 17. století až do poloviny 19. století Jednalo se o nejtěžší lodě válečných loďstev, vyzbrojené několika desítkami děl, umístěnými na několika palubách nad sebou. Řadové lodě pluly obvykle v bitvě v kýlové linii (tj. v řadě za sebou, odtud jejich název). Řadové lodě vymizely s nasazením parních a pancířem chráněných lodí v 2. polovině 19. století. V Německu se název \"velká řadová loď\" používal ve 20. století pro označení dreadnoughtu.\n\nTermín řadová loď se také někdy používá k označení predreadnoughtů.\n\nAž do poloviny 17. století byla po konstrukční stránce převládajícím typem vojenské lodě galeona. Už v 16. století začaly změny v její konstrukci. Galeony byly vyzbrojené širokou škálou děl s různou municí. Z důvodu stability lodí byla však použita děla malého kalibru. Vojenská taktika byla v 16. století stejná jako v předcházejícím období. Poté co dělostřelectvo zničilo nástavby lodí, ve kterých bylo umístěno vojsko a větší část dělostřelectva, došlo k dobytí nepřátelského plavidla.\n\nVynález střílny v podpalubí však problém malého počtu těžkých děl s delším dostřelem vyřešil. To vedlo i ke změně taktiky. Přesunem děl do podpalubí se mimo jejich počtu zvýšila i stabilita lodě. Střílny v podpalubí poskytly dělostřelcům i podstatně lepší ochranu před střelami z lehkých děl nepřítele.\n\nZměnu v taktice boje předznamenali Angličané, kteří zavedli souboje na větší vzdálenost bez srážky nebo kolizí - tzv. „stand-off tactics“. Tato taktika se ukázala úspěšná už při prvním použití, při souboji anglického loďstva se španělskou Armadou, která měla provést invazi do Anglie. I když španělské loďstvo překvapilo protivníka rychlým přesunem, následné tři dny trvající boje vyzněly ve prospěch anglického námořnictva. Anglické menší a obratnější galeony se silnou dělostřeleckou výzbrojí z dálky pálily po lodích nepřítele, který se marně snažil o přiblížení, aby využil větší počet vojska na palubě.\n\nPo třech dnech se Španělé stáhli, ale to byl jen začátek změny taktiky. Termín řadová loď se začal používat v druhé polovině 17. století. Rozdělení tehdy sloužilo pro lepší taktické použití, proto se v tom čase stávalo, že jedna loď byla zároveň označovaná jako galeona i jako řadová loď. Podle anglických námořních historiků byla první skutečnou řadovou lodí \"HMS Prince Royal\", která byla spuštěna na vodu v roce 1610. Loď měla délku 33,5 m a děla byla rozmístěna na třech palubách.\n\nŘadová taktika se ustálila v 17. století během válek o námořní nadvládu Anglie s Holandskem. Eskadry vojenských plavidel se skládaly z řadových lodí, které měly přibližně podobnou velikost. Při boji pluly v jedné linii a manévry prováděly současně, tak jak to odpovídalo taktice. V boji využívaly sílu bočních baterií. Vojenská eskadra bývala rozdělená na přední, hlavní a zadní voj. Dělostřelectvo již bylo hlavní zbraní.\n\nEskadra lodí v řadové formaci se snažila manévrovat, tak aby měla lepší pozici pro boj. Dělostřelecký souboj zpravidla probíhal ve vzdálenosti 250 až 500 metrů. Z důvodu náročnosti boje se uplatňoval tvrdý výcvik. Z této taktiky se časem stala pevně daná pravidla pro vedení námořních bitev. Hlavně díky výcviku posádek dosáhli britští námořníci na moři významných úspěchů. Přestože Španělsko, Nizozemsko a Francie vybudovaly obrovské loďstvo, a v případě Francie často i lepší lodě, byly jen zřídka schopny přizpůsobit se dovednosti britských námořních posádek. Tyto posádky vynikaly z části proto, že trávily mnohem více času na moři a měly lepší stravu.\n\nPo roce 1815 začal postupně význam řadových lodí upadat. K velkým námořním bitvám docházelo ojediněle a větší část operací plnily menší lodě (např. fregaty). V polovině 19. století ještě vznikly první řadové lodě vybavené parním pohonem (první francouzská v roce 1850).Během Krymské války při ostřelování Sevastopolu byly použity s úspěchem první lodě chráněné pancířem. Dřevěné plachetnice zestárly a byly nahrazeny novými pancéřovanými loděmi s parním pohonem.\n\n"}
