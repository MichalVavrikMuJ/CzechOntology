{"id": "131826", "url": "https://cs.wikipedia.org/wiki?curid=131826", "title": "Speciesismus", "text": "Speciesismus\n\nSpeciesismus je druhová nadřazenost (obdoba rasismu, sexismu apod); diskriminace určitého živočišného druhu druhem jiným, popř. legitimizování jeho vykořisťování. Název je odvozen od latinského slova \"species\" = \"druh\", což je základní kategorie biologické nomenklatury. Termín je používán zejména ochránci práv zvířat, protože dobře vystihuje svoji podstatu.\n\nS termínem přišel britský psycholog Richard Ryder v roce 1970; zpopularizoval jej pak především australský filosof Peter Singer ve své knize \"Osvobození zvířat\", která byla vydána roku 1975.\n\nSpeciesismus znamená, že hodnotu živočichů stanovujeme na základě jejich příslušnosti k určitému živočišnému druhu. Richard D. Ryder použil tento výraz, aby poukázal na předsudky vůči zvířatům, které jsou založeny na tom, že fyzickým rozdílům je přikládán morální význam. Speciesismus však může také odkazovat na misantropii, nenávist vůči lidem jako takovým. V roce 1975 Ryder napsal: „Používám výraz 'speciesismus', abych popsal široce rozšířenou diskriminaci lidí vůči ostatním živočišným druhům… Speciesismus je diskriminace a stejně jako všechny diskriminace přehlíží nebo podceňuje podobnost mezi diskriminátorem a těmi, kteří jsou diskriminováni.“ \n\nTermín speciesismus používají především obhájci práv zvířat, kteří vnímají, že je iracionální a morálně nesprávné považovat cítící bytosti za věci či majetek. Na druhou stranu, existují filosofové a vědci, kteří speciesismus brání jako přijatelné a snad i chvályhodné stanovisko.\n\nFilosof Tom Regan zastává názor, že všechna zvířata mají vrozená práva. Věří, že nemůžeme přisoudit menší hodnotu zvířatům jen proto, že podle nás postrádají schopnost logicky myslet, a zároveň přisuzovat vyšší hodnotu kojencům nebo mentálně postiženým lidem výhradně na základě toho, že jsou členy určitého živočišného druhu.\nNa druhou stranu zaznívají hlasy, že důležitost, kterou přikládáme kojencům, lidským zárodkům nebo mentálně postiženým lidem, je opodstatněná. Není tomu tak proto, že lidský zárodek je rozumná bytost již od chvíle početí, ani to, že mentálně postižení lidé mají stejnou schopnost logického myšlení jako lidé bez postižení. Důvodem je účelové a genetické směřování člověka k tomu, aby se již od početí vyvinul v racionální lidskou bytost, a ne v jiného tvora. Z tohoto hlediska má každý, kdo se narodil lidským rodičům, práva vyhrazená lidem již od početí. Přírodní proces rozmnožování byl totiž započat v organismu biologicky vymezném jako lidský.\n\nNěkteří filosofové a vědci považují lidský speciesismus za přijatelné, nebo dokonce správné chování. Carl Cohen, profesor filosofie na univerzitě v Michiganu, píše: \n\nJeffrey Alan Gray, britský psycholog a odborný asistent v experimentální psychologii na Oxfordské univerzitě, píše obdobně: \n\nMezi zastánci speciesismu se často objevuje argument, že lidé mají právo soupeřit s ostatními druhy a využívat je k zachování a ochraně lidského druhu.\n\nGary Francione má na druhovou nadřazenost značně odlišný pohled než Peter Singer, autor knihy \"Osvobození zvířat\" (1975). Singer jako zastánce utilitarismu odmítá přirozené právo jako takové a s Ryderem se shodují na tom, že schopnost cítit je dostatečný důvod pro získání morálního statutu. Singer tvrdí, že většině zvířat nezáleží na tom, zda je zabijeme nebo použijeme pro naše vlastní potřeby. Pro zvířata je důležité, jak s nimi zacházíme, když je využíváme a zabíjíme. Přestože disponujeme zákony, které mají zvířata údajně chránit, Francione zdůrazňuje, že s nimi zacházíme způsobem, který by byl považován za týrání, pokud by se jednalo o lidi.\n\nRichard Dawkins se tohoto tématu náznakem dotkl ve svých knihách Slepý hodinář a Boží blud v souvislosti s moderní evoluční teorií. Přirovnává v nich dřívější rasistické postoje a domněnky k jejich současné obdobě – speciesismu. V jedné z kapitol svých knih nazvané „Ten jediný správný strom života“ zastává Dawkins stanovisko, že vymřením mezičlánků spojujících člověka s ostatními živočichy si ušetřila nepříjemné nejasnosti nejen taxonomie živočichů, ale i lidská etika a právo.\nDiskriminaci vůči šimpanzům popisuje následovně: \n\nO svém osobním přístupu ke speciesismu a vegetariánství promluvil Dawkins podrobněji v živé diskuzi se Singerem v roce 2007.\n\nDavid Nibert se snaží rozšířit oblast sociologie, „aby porozuměl, jak společenské úmluvy vytvářejí podmínky, v nichž dochází k utlačování jak lidí, tak zvířat.” Speciesismus přirovnává jak k rasismu, tak k sexismu.\n\nExistují i hlasy, které říkají, že nestačí bojovat pouze proti druhové nadřazenosti, protože vrozenou hodnotu nemají v přírodě výhradně cítících bytostí. Toto přesvědčení se označuje jako princip rozšíření absolutní svobody. V jejím centru jsou snahy aplikovat systém práva jednotlivců nejen na všechna zvířata, ale také na předměty bez nervového systému, jako jsou stromy, rostliny a skály.\n\nRyder takové uvažování odmítá. Píše: „Hodnota nemůže existovat tam, kde chybí vědomí nebo jeho potenciál. Proto skály, řeky či domy nemají žádné zájmy, ani vlastní práva. To samozřejmě neznamená, že nemají žádnou hodnotu pro nás a pro mnoho ostatních bytostí schopných cítit bolest, včetně těch, které je potřebují k životu a bez nich by trpěly.“.\n\nOdpůrci ideologie a metod speciesismu utvořili filosofický směr a občanské iniciativy antispeciecismu.\nO speciesismu mimo jiné tvrdí, že vede například k beztrestnému týrání zvířat při výzkumu či masovému chovu zvířat v otřesných podmínkách.\nAntispeciesisté jsou většinou z etických důvodů vegany, anebo alespoň vegetariány. Typický pohled antispeciesistů reprezentuje Líza Simpsonová v animovaném seriálu Simpsonovi.\n\nReverend John Tuohey píše, že logika skrytá za obviněními ze speciesismu nemůže obstát, a přestože je všeobecně přitažlivá, má z pohledu filosofie vážné nedostatky. Tuohey tvrdí, že ačkoliv hnutí za práva zvířat ve Spojených státech amerických zpomalilo, a v některých případech zastavilo biomedicínský výzkum využívající zvířat, nikdo dosud nepředložil jasný a přesvědčivý argument dosvědčující rovnost živočišných druhů.\n\nNel Noddings, americká feministka a filosofka, kritizuje pojetí speciesismu předložené Peterem Singerem jako příliš zjednodušující. Dále mu vytýká, že na rozdíl od sexismu a rasismu, které vzaly v potaz kontext diskriminace lidí, Singerovo pojetí speciesismu nedokázalo vzít v úvahu kontext upřednostňování druhů.\n\nPodle některých lidí, kteří se zasazují o rovnost ras či pohlaví, je přirovnání mezi speciesismem a rasismem či sexismem\nurážlivé.\n\nPeter Staudenmaier například píše: Ústřední analogie mezi hnutím za lidská práva nebo ženským hnutím je banalizující a ahistorická. Obě tato společenská hnutí byla zahájena a řízena členy vykořeněných a vylučovaných skupin samotných, ne dobrovolníky nebo bílými lidmi, kteří by jednali jejich jménem. Centrální pro obě hnutí byla právě myšlenka, že je třeba usilovat o navrácení sdílené lidskosti tváří v tvář společnosti, která ji odepírala nebo popírala. Žádný aktivista za lidská práva nebo feministka nikdy netvrdili: „I my jsme cítící bytosti.” Místo toho prohlašovali: „I my jsme plně lidmi.” Principům prosazovaným hnutím za osvobození zvířat je cizí nejen rozšiřovaní tohoto humanistického podnětu, ony ho přímo podrývají. – Peter Staudenmaier\n\nNěkteří radikálnější příznivci myšlenky speciesismu věří, že zvířata existují proto, aby je lidé mohli využívat podle svých potřeb, ať už jako potravu, pro zábavu nebo k jiným účelům. Tento výjimečný statut udělený člověku vychází z přesvědčení, že lidé mají zvláštní práva, jako je právo na život, a také zvláštní závazky, mezi něž patří správcovství životního prostředí. \nPodle Carla Cohena je diskriminace na základě rasy nebo pohlaví neoprávněná, neboť se jednotlivé rasy či pohlaví významně neodlišují. Avšak mezi lidmi a zvířaty podstatné rozdíly najdeme. Protože zvířata nesplňují kritéria morálního činitele, jak je definoval Kant, nemají žádná práva. Obhájci práv zvířat ale poukazují na to, že ani mnozí lidé tato kritéria nesplňují, a přesto práva mají. Vyvozují z toho, že se nemůže jednat o rozdíl morálně relevantní.\nObjektivismus věří, že člověk je jediný tvor s pojmovým vědomím. Charakteristické jsou pro něj schopnosti logicky uvažovat a přemýšlet, jež ho zároveň odlišují od ostatních zvířat. Člověk, jehož život představuje měřítko morálních hodnot, se tak stává „jediným“ druhem, u kterého můžeme o právech mluvit. „Žádat, aby se člověk podrobil „právům“ jiných druhů“, znamená „připravit člověka samotného o jeho právo na život.“\n\nNěkteří z těch, kteří věří v lidskou výjimečnost, svou víru zakládají na abrahámovských náboženstvích. Často citují následující verš z Knihy Genesis 1:26 „I řekl Bůh: „Učiňme člověka, aby byl naším obrazem podle naší podoby. Ať lidé panují nad mořskými rybami a nad nebeským ptactvem, nad zvířaty a nad celou zemí i nad každým plazem plazícím se po zemi.“ Obhájci práv zvířat oproti tomu přicházejí s jiným výkladem, který také považují za konzistentní s Biblí. Panování chápou spíše jako správcovství a nic tedy podle nich nenasvědčuje tomu, že by měl člověk jakékoliv právo se zvířaty špatně zacházet. Přestože má Buddhismus reputaci víry, která respektuje zvířata, v cyklu reinkarnace uděluje bezesporu vyšší status člověku. Stejně jako se ve svém příštím životě mohou zvířata převtělit do člověka, ten zase může být na základě svého chování a jednání degradován do zvířecí formy. Pouze lidé však mohou dosáhnout osvícení. Podobně je tomu v hinduismu, který chová zvířata v úctě, protože věří, že každé zvíře hraje určitou úlohu. To vede Hindy ke vegetariánství a hluboké úctě ke kravám.\nFelipe Fernández-Armesto píše, že v raných společnostech lovců a sběračů, jako například u Innuitů a mnoha animistických náboženství, pojetí lidstva jako takového chybělo a zvířata i rostliny byly kladeny na stejnou úroveň jako člověk.\n\nSpeciesismus je hájen i na úrovni zcela světské. Poukazuje se například na to, že se lidský mozek vyvinul neobyčejně rychle a že se jedině u člověka objevily „unikátní“ schopnosti. Toto stanovisko ilustruje následující komentář: „V průběhu lidských dějin jsme byli úspěšní v kultivaci našich dovedností, formování našeho vývoje a přetváření okolního světa, to vše, na rozdíl od evolučních procesů, probíhalo zcela úmyslně.\nConstance K. Perryová trvá na tom, že použití „nesvéprávných” zvířat namísto člověka v rizikovém výzkumu může být jednoznačně obhájeno etickými argumenty a nejedná se tedy nutně o speciesismus.\n\n"}
{"id": "131827", "url": "https://cs.wikipedia.org/wiki?curid=131827", "title": "Kochánov (Hartmanice)", "text": "Kochánov (Hartmanice)\n\nKochánov je vesnice spadající pod město Hartmanice, v okrese Klatovy. Nachází se 5 km jihozápadně od Petrovic, na severovýchodním svahu hory Radkov (1004 m n. m.) v nadmořské výšce 880 m. V roce 2011 zde trvale žili čtyři obyvatelé.\n\nOsada leží na území přírodního parku Kochánov; zhruba 4 km jihovýchodně od vsi roste skupina památných stromů: Kochánovské javory. Nad osadou, u samoty Sova se nacházejí dvě umrlčí prkna z roku 1936 – poslední, která z mnoha původně v terénu osazených zůstala.\n\nPrvní písemná zmínka o vesnici pochází z roku 1336. Byla zde jedna z králováckých rychet.\n\n"}
{"id": "131836", "url": "https://cs.wikipedia.org/wiki?curid=131836", "title": "A1 Grand Prix 2006/07 Nizozemsko", "text": "A1 Grand Prix 2006/07 Nizozemsko\n\nA1 Grand Prix 2006/07 Nizozemsko byl 1. závodem sezóny 2006/07 šampionátu A1 Grand Prix pro monoposty, který se konal na okruhu Circuit Park Zandvoort ve dnech 30. září a 1. října 2006.\n\nVítězem sprintu se stal Jihoafričan Adrian Zaugg, vítězem hlavního závodu pak Nico Hülkenberg z Německa.\n\n\n"}
{"id": "131838", "url": "https://cs.wikipedia.org/wiki?curid=131838", "title": "Přírodní park Kochánov", "text": "Přírodní park Kochánov\n\nPřírodní park Kochánov byl vyhlášen v roce 1985 jako oblast klidu, v roce 1994 získal status přírodního parku. Na jihu sousedí s CHKO Šumava. Rozkládá se na rozloze 81 km². Zabírá část území Kochánovských plání, charakteristického geomorfologického reliéfu předhůří Šumavy.\n\nTento přírodní park soustřeďuje ve svých hranicích všechny rozsáhlé lesní celky v prostoru Javorná – Čachrov – úseky Otavy v prostoru Nové Městečko – Červené Dvorce. Do oblasti spadá horní tok říčky Pstružné po Zahálku u Velhartic, celý tok Volšovky s Kepelským potokem. Na březích všech vodních toků jsou rozsáhlá sejpová pole, zarostlá většinou lužním lesem s velkou řadou chráněných rostlinných i živočišných druhů. V území je řada pramenných oblastí. Nejsou zde větší průmyslové podniky. Vhodné střídání lesních ploch v lužní zeleně je ideálním místem pro pěší rekreaci.\n"}
{"id": "131839", "url": "https://cs.wikipedia.org/wiki?curid=131839", "title": "Hrazany (oppidum)", "text": "Hrazany (oppidum)\n\nHradiště Hrazany je keltské oppidum nacházející se ve Středočeském kraji 10 km severně od Sedlčan. Jeho areál je chráněn jako kulturní památka ČR.\n\nOppidum Hrazany se nachází v okrese Příbram nedaleko Slapské přehrady nad soutokem Vltavy a Mastníku severně od osady Hrazany (část obce Radíč). Je tvořeno dvěma vrchy Doubí (430 m n. m.) a Červenka (370 m n. m.) se sedlem, které je od sebe odděluje.\n\nPrvní významné historické osídlení před samotným vznikem oppida bylo doloženo přibližně v letech 550–460 před n. l., kdy zde bylo nevelké rozptýlené sídliště s dvorcovou zástavbou. Nejstarší fáze Hrazanského osídlení patrně lehla popelem, byla však rychle nahrazena novou dvorcovou výstavbou. Samotné oppidum vzniklo přibližně ve 2. století před n. l. První palisádové opevnění obklopovalo prostor o velikosti 30 hektarů. Postupem času se rozšířily plochy spadající pod opevnění na 39 hektarů.\n\nNejstarší období je spojováno s výstavbou nejstarší podoby brány A. Současně s ní byla budována starší hradba na Doubí a brána B a probíhala i výstavba řady domů. Ke konci této stavební etapy je doložen požár a následné zničení větší části opevnění. K této události mohlo dojít patrně na rozhraní 2. a 1. století př. n. l. Následuje druhá přestavba v prostoru brány A a staví se také opevnění na vrchu Doubí, u brány B a na akropoli. S přestavbou opevnění se buduje i dvorcová zástavba uvnitř opevněného areálu a dochází k strukturním změnám osídlení. Tato rozsáhlá stavební aktivita se odehrávala v průběhu devadesátých let posledního století před n. l.\n\nPolovina 1. století před n. l. byla ve znamení klidného období, vznikaly mladší dvorcové a terasové sídlištní zástavby. Osídlení za opevněním, které bylo již po celém obvodu oppida, tehdy zaujímalo celý areál. Ke konci osídlení byl vybudován zátaras u brány B, pravděpodobně v obavě před útokem germánských kmenů. V této době je doložen požár, který byl pouze lokální a neznamenal zánik života a osídlení hrazanského hradiště. Oppidum leželo na důležité obchodní stezce spojující Podunají s Lincií a putovaly po ní karavany až z dalekého jihu. Dalo by se říci, že oppidum sloužilo jako strážní pevnost k ochraně pocestných a kupců, kteří procházeli podél Vltavy k významným keltským střediskům u nás (Stradonice, Závist) nebo v Německu.\n\nCelý prostor je členěn na čtyři části:\nStarší hradba je složena z kamenů a trámů a dosahovala šířky 5-6 m. Šikmo uložené trámy byly v tělese zatíženy a obloženy kameny. Ve starší fázi opevnění na vrchu Doubí zalištovala zadní stranu hlinitých násypů stěna z vodorovných trámů. V některých úsecích opevnění na svahu nad Vltavou byla pouze palisádová hradba, v čele dosahovala šíře 1–2 metry. Čelní zeď na vrchu Doubí byla postavena pod vrcholem na svahu před pobořené čelo starší hradby. Původně byla široká přibližně 10 m a dosahovala patrně výšky 4–5 metrů. Relativně mělký a úzký příkop byl zaznamenán pouze před hradbou u severního předhradí, kde byla první linie opevnění s bránou F a před opevněním na jižním svahu Doubí.\n\nDo oppida vedlo asi šest bran, které byly stavěny podle podobného modelu jako na ostatních keltských opevněných lokalitách v Čechách:\n\n\nNacházely se zde jednak opevněné dvorce se čtverhrannými domy obvykle o třech místnostech. V těchto domech se nacházela ohniště, pícky na chleba, mlýnky na obilí. Sídelní areály dvorců nebyly zcela pravidelně členěny a jejich vymezení bylo náhodné. Tyto domy měly kamenné podezdívky a doškové střechy. Dalším typem domů byla vesměs srubová obydlí vybudovaná na kamenných terasách. Terasu zpevňovaly čelní kamenné zídky, do kterých byly zapuštěny trámy. Prostory mezi trámy byly vypleteny proutím a vymazány hlínou. Některé domy měly dokonce i krytou pavlač. Tento druh výstavby je ojedinělý a kromě Hrazan se nenašel na žádném jiném oppidu. Volně stojící malé kůlové stavby byly často přistavovány k ohradám a fungovaly jako skladiště. V sedle mezi oběma vrchy byly zaznamenány také studny. Byly zde zachyceny zbytky kovářských i kovoliteckých dílen a šperkařská dílna, tkalcovský stav, dřevozpracující činnost a v neposlední řadě rýžování zlata ze zlatonosného Jílovského pásma.\n\nZánik oppida nebyl tak dramatický jako u jiných keltských lokalit ve Středních Čechách. Oppidum bylo v průběhu 2.–1. století př. n. l. několikrát dobýváno, ale nezaniklo. K poklidnému opuštění došlo zhruba 20 let před přelomem letopočtu. Že by byly příčinou nemoci není pravděpodobné. Spíše se obyvatelé rozhodli hradiště opustit z důvodů pronikání germánských kmenů na naše území a pod vlivem zpráv o dobytí a vyplenění větších a lépe opevněných oppid (Stradonice a Závist). Tím se uzavřela jeho historie.\n\nVe 14. století byla v severní části oppida na vrcholu Červenka vybudována tvrz.\n\nPo hrazanském oppidu je pojmenována malá planetka s číslem 13804 Hrazany, která byla objevena observatoří na Kleti.\n\n\n"}
{"id": "131841", "url": "https://cs.wikipedia.org/wiki?curid=131841", "title": "Freedom of the Seas", "text": "Freedom of the Seas\n\nFreedom of the Seas byla do roku 2009 největší osobní lodí současnosti (pouze délkou ji překonávala pasažérská loď Queen Mary 2). V roce 2009 ji o toto prvenství připravila loď Oasis of the Seas. Rejdařskou společností je Royal Caribbean International. Svou první plavbu uskutečnila 9. června 2006. Vyrobena byla v loděnicích Aker Finnyards ve finském Turku (stejně tak jako její sesterské lodě z třídy Freedom, Liberty of the Seas a Independence of the Seas).\n\n"}
{"id": "131843", "url": "https://cs.wikipedia.org/wiki?curid=131843", "title": "Filtr", "text": "Filtr\n\nSlovo Filtr může mít více významů:\n\n\n\n\n\n\n\n\n\n"}
{"id": "131844", "url": "https://cs.wikipedia.org/wiki?curid=131844", "title": "Akvaristika", "text": "Akvaristika\n\nAkvaristika, zakládání a provoz akvárií v domácnostech je velmi oblíbená zájmová činnost s přibližně 60 milióny příznivců (akvaristů) po celém světě. Od poloviny devatenáctého století, kdy byl vyroben první předchůdce dnešních moderních akvárií, se akvaristika rozvinula a dnes využívá k vytvoření vhodného prostředí pro vodní obyvatele mnohé pokročilé technologie. Jedná se zejména o různé metody čištění (filtrace) a úpravy vody, osvětlení a vytápění.\n\nMezi akvárii, která provozují amatéři, lze najít jak obyčejné skleněné koule s jednou rybou, tak i komplexní simulované ekosystémy s pečlivě navrženými podpůrnými zařízeními. Akvária se většinou rozdělují na sladkovodní a mořská, nebo na tropická a s chladnější vodou. Tyto a další vlastnosti popisují, jaké druhy ryb nebo jiných živočichů mohou v akváriu úspěšně žít. Obyvatelé akvárií často pocházejí z odchytů ve volné přírodě, ale stále více jich je v důsledku rozvíjejícího se akvaristického obchodu odchováváno v zajetí.\n\nMnoho akvaristů vynakládá značné úsilí, aby svým chovancům v nádrži zabezpečili podmínky, které věrně napodobují jejich přirozené prostředí. Toho se dosahuje pečlivou kontrolou mnoha různých parametrů vody, množství přiváděných živin, odstraňování znečištění produkovaného chovanými živočichy a dalšími postupy. Důležité je také sledování oběhu dusíku, počínaje jeho pronikáním do akvária ve formě krmiva, přes jedovaté dusíkaté látky (dusitany) obsažené ve výkalech ryb až k jejich přeměně na méně nebezpečné dusičnany bakteriemi žijícími zejména na dně v procesu nitrifikace. Jednou z hlavních věcí je samozřejmě výběr správných druhů živočichů k chovu.\n\nNejstarší doklady o chovu ryb v zajetí, pravděpodobně čistě užitkovém, se dochovaly z poloviny 3. tisíciletí př. n. l. ze sumerského města Lagaš v jižní Mezopotámii. Egyptské fresky z 18. století př. n. l. dokládají chov posvátných rypounů a dalších nilských ryb v bazéncích.\n\nČistě okrasný chov ryb je poprvé spolehlivě doložen ze středověké Číny. Z divokého karase zlatého zde byla nejpozději za vlády dynastie Sung vyšlechtěna tzv. zlatá rybka.\nRoku 1163 byl v císařských zahradách ve městě Chang-čou pro zlaté rybky zřízen chovný rybník. V 16. a 17. století se zlaté rybky již běžně chovaly v interiérech ve zvláštních porcelánových nádobách. Z této doby pochází i závojové formy. Evropanům o čínských zlatých rybkách podal zprávu již Marco Polo koncem 13. století, ale do Evropy se poprvé dostaly až ve století sedmnáctém. Roku 1728 byla zlatá rybka rozmnožena v Nizozemsku a roku 1750 dovezena do Francie, kde se stala velmi oblíbenou, zejména zásluhou Madame de Pompadour.\n\nAnglický chemik Joseph Priestley objevil součást vzduchu nutnou pro hoření i dýchání živočichů a zjistil, že tuto součást dodávají zelené rostliny. Později byl tento plyn nazván kyslík. Pochopení vztahu mezi akvarijními živočichy a rostlinami bylo zásadním krokem pro další rozvoj akvaristiky.\n\nPrvními tropickými rybami v evropských akváriích byly labyrintky. Dovoz exotických ryb byl v 19. století závislý na námořních lodích a trval týdny. Labyrintky dýchající vzdušný kyslík byly schopny přežít transport a skvěle se hodily do tehdejších akvárii bez vzduchování či filtrace. Centrem prvních importů tropických ryb byla Francie. Roku 1869 byl dovezen z čínského Kantonu do Paříže rájovec dlouhoploutvý. Ještě téhož roku Pierre Carbonnier rájovce v akváriu rozmnožil. Tím byl určen nový směr vývoje akvaristiky – chov exotických teplomilných ryb. Roku 1872 byla ze Siamu dovezena, rovněž do Francie, bojovnice pestrá. Roku 1875 Carbonnier v akváriu odchoval čichavce zakrslé.\n\nPrvní komerční pěstírna akvarijních ryb byla založena roku 1876 v Lankwitzu u Berlína. Centrem akvaristiky se tak stává střední Evropa. Roku 1891 začíná v Německu vycházet první specializovaný akvaristický a teraristický časopis, \"\". O rok později publikoval P. Nitsche příručku pojednávající o komerčním dovozu exotických ryb. Roku 1895 byl ve Vídni založen první akvaristický spolek na světě. Ani česká akvaristika nezůstává dlouho pozadu, první tropickou rybou v Česku se stala roku 1897 bojovnice pestrá a roku 1899 byl v Praze založen první český akvaristický spolek.\n\nZačátky akvaristiky v Čechách jsou spojeny s Janem Evangelistou Purkyně, který v roce 1856 nechal postavit několik akvárií pro Pražský fyziologický ústav Karlovy university. První nádrž byla předvedena na schůzi Přírodovědeckého sboru Národního muzea. První tištěné články o akváriích vyšly v časopise Vesmír v roce 1875 a v roce 1884 byla vydána první česká kniha o akvaristice: J. Kafka – „Akvárium, jeho živočišstvo a rostlinstvo – návod ke zřizování, oživování a ošetřování akvárií a terárií“.\n\nPrvní dovoz ryb z tropických oblastí byl zaznamenán v roce 1897, kdy Enrique Stanko Vráz přivezl z Thajska do Prahy bojovnice pestré (\"Betta splendens\").\n\nObliba akvaristiky se rychle šířila a na konci 19. století vznikly první české akvaristické spolky. 7. května 1899 byl založen spolek \"Aquarium – První spolek přátel aquarií a terrarií v Království Českém v Praze\". Téhož roku spole zorganizoval akvaristickou výstavu v pražské Královské oboře, o rok později i výstavu v Plzni. Spolek působí pod názvem \"Akvárium zal. 1899\" dodnes.\n\nV roce 1901 byl založen spolek \"Iris\" v Plzni.\n\nRoku 1954 bylo v Praze na Smíchově otevřeno veřejné akvárium Tatra, které fungovalo až do 90. let. Roku 1969 byla v prostorách staré brněnské radnice otevřena stálá výstava akvarijních ryb. Výstava je součástí brněnské zoologické zahrady a je otevřena dodnes. Pořádaly se i významné dočasné výstavy – např. roku 1985 se v pražském paláci U Hybernů konala AKVA TERA 85, do té doby největší výstava akvarijních ryb ve východní Evropě, spojená s prvním Mistrovstvím republiky živorodých ryb.\n\nV současné době patří Česká republika k největším vývozcům akvarijních ryb na světě. U zahraničních kupců jsou české akvarijní ryby oblíbené zejména pro svou kvalitu.\n\nZ České republiky jsou do celého světa vyvážena také krmiva a další doplňky pro akvaristiku (přípravky k léčbě ryb, úprava, desinfekce a testování vody apod.). Mezi přední světové výrobce patří i česká firma DAJANA PET.\n\n\n\n\n"}
{"id": "131846", "url": "https://cs.wikipedia.org/wiki?curid=131846", "title": "Jan Berwid-Buquoy", "text": "Jan Berwid-Buquoy\n\nJan Berwid-Buquoy (narozen jako Jan Kopecký; * 26. března 1946 Praha) je český a německý politolog a autor literatury faktu. Od roku 2000 je prezidentem Českého Institutu Mezinárodního setkání (ČIMS), sídlícím na zámku v Táboře-Měšicích. Do roku 1975 používal jméno Kopecký.\n\nDětství do svých deseti let trávil převážně v Rozkoši u Kutné Hory u svého dědečka, Adolfa Bervidy. V nedalekém Miletíně chodil do místní jednotřídky. Po komunistickém převratu se musel totiž Adolf vystěhovat se svou sudetoněmeckou manželkou (rozenou Grimmovou) z Prahy, coby „nežádoucí reakcionář“, a ani malý Jan nesměl v Praze chodit do školy.\n\nDůvodem byla emigrace Adolfova bratra, leteckého odborníka Ing. Jana Bervidy, do USA. Teprve po odsouzení stalinismu v roce 1956 se desetiletý Jan vrátil do Prahy, a nastoupil do páté třídy na Starém Městě v Masné ulici 13.\n\nPovinnou školní docházku ukončil roku 1960. Již v té době za podpory třídního učitele, Jiřího Zahradníčka, psal samizdatové rodokapsy. Za tisk a rozšiřování brakové literatury byli i s třídním učitelem posléze zatčeni a předvedeni na okrsek VB. Protože nešlo o politickou literaturu, aféra skončila pouze nadáváním a výhrůžkami. Jednalo se o tři sešity: „\"V ráji bubinčáků\"“, „\"Když se rozplynul kouř\"“ a „\"Volání prérie\"“.\n\nProtože nebyl přijat na lesní průmyslovku, začal se roku 1960 učit v podniku Lucerna-Barrandov kuchařem.\n\nV té době se stal volným spolupracovníkem satirického časopisu Dikobraz a pod vedením redaktora Dr. Eduarda Littmana napsal řadu aforismů, anekdot a mikropovídek. V roce 1961 byl vyznamenán vedením Dikobrazu jako nejmladší spolupracovník časopisu (bylo mu teprve 14 let) od jeho založení v roce 1945.\n\nV roce 1963 získal „čestné uznání“ od náměstka Ministerstva vnitřního obchodu jako 2. nejlepší učeň kuchař v Praze.\n\nV té době se stal současně korespondentem zahraničního vysílání československého rozhlasu (pod vedením Dr. Jarmily Pippichové). Jeho „Pražské mikroreportáže“ jsou překládány a vysílány ve francouzštině a italštině. V letech 1963–1968 napsal celkem 22 mikroreportáží.\n\nV letech 1963–1966 studoval večerně na Střední škole pro pracující v Praze – Libni, kde byl jeho třídním učitelem a vzorem básník Zdeněk Janík. V roce 1966 odmaturoval. V letech 1966–1968 studoval práva na Karlově univerzitě v Praze.\n\nV roce 1967 byl několik týdnů v Severním Irsku. Po návratu do ČSSR předložil redakci časopisu „Mladá fronta“ 60 stránek reportáží pod názvem \"Severoirské zápisky\". Rukopis byl zkonfiskován a zakázán. Hlavním důvodem bylo, že autor označil republikánskou ilegální armádu IRA za zločineckou organizaci (nikoli za „revoluční pokrokovou sílu“, jak bylo tehdy v ČSSR zvykem), která u širokých vrstev obyvatelstva Severního Irska nemá takřka žádnou podporu. Dále tvrdil, že tzv. Irští revolucionáři byli pouze nezodpovědní dobrodruzi, kteří odtržením Irska od Velké Británie a vytvořením Irské republiky uvrhli obyvatelstvo do nepředstavitelné bídy a zastavili pokrok v této zemi na několik desítek let. Taková tvrzení byla v tehdejší ČSSR nepřípustná.\n\nPo srpnu 1968 (konec pražského jara, okupace silami Varšavské smlouvy) emigroval do Vídně. V říjnu téhož roku začal se studiem sociologie a ekonomie na Univerzitě ve Vídni. Současně se stal volným spolupracovníkem vysílače Svobodná Evropa (RFE), pobočka Vídeň, pod vedením redaktora Tibora Zlochy. Mimo jiné přispíval i do emigrantského týdeníku \"Vídeňské svobodné listy\" pod vedením šéfredaktora Josefa Jonáše. Z vyplacených honorářů si financoval studium a pobyt ve Vídni.\n\nRoku 1970 odjel ke svým příbuzným do Západního Berlína, kde studoval na Berlínské Svobodné univerzitě ( ) politické vědy. V roce 1973 napsal svoji diplomovou práci „Die Aufgabe der Arbeiterschaft in den Krisen des kommunistischen Systems in der DDR 1953 und Polen 1956“ (Úloha dělnictva v krizích komunistických systémů – NDR 1953 a Polsko 1956). Poté práci obhájil a získal akademický titul „Diplom-Politologe“ (Dipl-Pol.), obdoba českého magistr.\n\nV letech 1970–1975 byl volným spolupracovníkem a překladatelem západoberlínského amerického vysílače Radio In American Sector (RIAS), ale v roce 1975, pro neshody ve vyplácení výše honorářů, odešel do západoberlínského vysílače SFB (Radio Svobodný Berlín) a pod vedením redaktora Erharda Jacoba se stal volným dopisovatelem redakce Ost-West-Journal. V SFB zůstal až do března roku 1990, kdy byla redakce po pádu Berlínské zdi rozpuštěna. Erhard Jacob odešel do penze a Jan Berwid-Buquoy se stal docentem politických věd. Přednášel externě na univerzitách a vysokých školách v Německu, Rakousku, Švýcarsku a Lucembursku. Hostoval také krátce i v Londýně, Paříži, Praze a Bratislavě.\n\nV roce 1997 získal za 1 Kč barokní zámek Tábor-Měšice. Zámek byl ve velmi zuboženém stavu. Vložil 10 milionů korun do základní rekonstrukce a v roce 2000 založil s osmi dalšími lidmi Český Institut Mezinárodního Setkání (ČIMS). Institut spolupracuje s Nadací Konrada Adenauera (Konrad-Adenauer-Stiftung) v Praze a Berlíně, s Nadací Ludwiga Erharda v Bonnu a Evropským parlamentem v Bruselu.\n\nPolitické působení\n\nPůvodně byl členem ODS, z níž byl ale dle svých slov vyloučen roku 2008 kvůli své kritice Václava Klause a jeho znovuzvolení. Svoji původní stranu kritizoval s tím, že podle něho není konzervativní, ale maloměšťácká. Následně poté vstoupil do KDU-ČSL, za niž měl původně kandidovat v roce 2010 do Senátu. Za tuto stranu také neúspěšně kandidoval v letech 2010 a 2014 do zastupitelstva města Tábor.\n\nJan Berwid-Buquoy se zabývá výhradně literaturou faktu a doposud publikoval převážně v němčině. Názvy německých děl jsou v závorkách uváděny v češtině:\n\n\n\n"}
{"id": "131847", "url": "https://cs.wikipedia.org/wiki?curid=131847", "title": "Théodore Géricault", "text": "Théodore Géricault\n\nJean-Louis Andre Théodore Géricault ​[ʒɑ̃ lwi ɑ̃dʁe teodoʁ ʒeʁiko] (26. září 1791 Rouen – 26. ledna 1824 Paříž) byl francouzský malíř a grafik, hlavní představitel francouzského romantismu.\n\nThéodore Géricault se narodil v Rouen ve Francii. Pocházel z bohaté rodiny a na malování byl materiálně zcela nezávislý. V dětství projevoval výtvarné nadání, které pak zdokonaloval v ateliéru slavného malíře Carla Verneta, byl přítelem jeho syna Horace Verneta, a později u Pierra Guerrina.\n\nRoku 1811 se zapsal na École des Beaux-Arts v Paříži. Již následující rok podnikl na vlastní náklady studijní cestu do Itálie, kde jej ohromilo umění italské renesance a zejména dílo Michelangela. Byl též přitahován plátny Petera Paula Rubense. Po návratu do Francie tvořil stále pod vlivem školy Davidovy obrazy s tematikou koní, jezdecké scény, portréty prostých lidí, krajiny. Postupně však si vytvořil osobitý styl malování, z kterého vyzařuje i celá jeho duše – barevná, energická, extravagantní osobnost.\n\nZ jeho děl sálá extatické napětí v kterém tvořil, kompozice vzbuzují vždy silné emoce. Pod vlivem politických událostí vytváří svá první nesmrtelná díla tvořící již přechod od neoklasicismu k romantismu (Raněný kyrysník roku 1814, Důstojník gardového jezdectva roku 1812).\n\nNejslavnějším dílem jeho života je \"Vor Medúzy\" (1819) dramaticky znázorňující skutečný příběh katastrofy lodě Medúza, která se roku 1816 potopila a cestující, kterých se zachránilo 147, byli opuštěni posádkou lodě a vydání bez jídla i pití napospas moři a podnebí. Po dvou týdnech plavby, během kterých se vyskytly i případy kanibalismu, se zachránilo 15 pološílených lidí (dalších pět zahynulo na palubě lodi Argus, která je zachránila). Příhoda, která měla velkou odezvu veřejnosti i politickou dohru, je na plátně podána s takovou drásavostí a smyslem pro tragiku, že dílo vyvolalo na Pařížském salonu roku 1819 společenský skandál.\n\nV letech 1820–1821 pobýval Géricault v Anglii – odtud pochází série obrazů Dostihy v Epsomu (1821). Později maluje Géricault řadu portrétů duševně nemocných v psychiatrické léčebně (oleje i grafika). Dle svých oblíbených témat byl nazýván i malířem koní a bláznů. Některými experty je Géricault označován za nejnadanějšího malíře, jakého svět kdy měl.\n\nTrpěl tuberkulózou páteře – tzv. mallum Potti, přesto rád jezdil na koni. A tento koníček mu byl osudný – zemřel na následky pádu z koně. Je pohřben na pařížském hřbitově Père-Lachaise (vpravo od centrální kaple), na jeho náhrobku je na měděné desce vyryt v malém formátu obraz Vor Medúzy.\n\n"}
{"id": "131850", "url": "https://cs.wikipedia.org/wiki?curid=131850", "title": "Filtr (akvaristika)", "text": "Filtr (akvaristika)\n\nAkvarijní filtr je důležitá součást vybavení akvárií pomáhající udržet potřebnou kvalitu vody. Bez filtrace se obejdou rostlinná akvária s minimálním množstvím živočichů. Filtraci lze také nahradit zvýšenou frekvencí výměny vody (např. tzv. průtoková akvária).\n\nFiltry lze rozdělovat podle typu filtračních procesů, podle umístění nebo podle typu pohonu.\n\nMechanické filtry fungují na principu zachytávání mechanických nečistot (např. výkaly, zbytky rostlin apod.) filtračním médiem (např. vatou, molitanem apod.). Jejich primárním úkolem je zbavovat vodu volně plovoucích částic, nikoliv ovlivňovat její chemické složení. Mechanický filtr však často současně funguje jako filtr biologický.\n\nBiologické filtry jsou složeny z bakterií usídlených ve vhodném substrátu. Nezřídka je jím právě filtrační médium mechanického filtru. Bakterie odbourávají škodliviny rozpuštěné ve vodě buď převodem na méně škodlivé látky, nebo na látky využitelné akvarijními rostlinami. Dle přítomnosti kyslíku ve vodě tekoucí biologickým filtrem rozlišujeme dále aerobní a anaerobní typy biologických filtrů.\n\nAerobní filtry jsou rychle tekoucí filtry. Potřebují dostatek kyslíku rozpuštěného ve vodě pro činnost bakterií. Ty přeměňují škodliviny na většinou nevyužitelné látky (např. nitráty a oxidy železa). Aerobní filtry tak svou činností zvyšují obsah nitrátů ve vodě a naopak z vody odčerpávají rostlinami použitelné železo.\n\nAnaerobní filtry jsou pomalu tekoucí filtry pracující optimálně při nízké hladině kyslíku. Toho je dosaženo vytvořením bezkyslíkových zón ve vlastním těle filtru. V takovém filtru jsou škodliviny redukovány na sloučeniny buď inertní (např. dusík) nebo optimálně využitelné rostlinami (např. železnaté ionty). Tento typ je tedy vhodnější než aerobní, avšak potřebuje zhruba desetkrát větší objem filtrační hmoty.\n\nChemické filtry upravují chemické vlastnosti vody nebiologickým způsobem. Patří sem náplně s iontoměniči, rašelinou, aktivním uhlím apod.\n\nVnitřní filtry se umisťují přímo do prostoru akvária. Potřebného proudění vody je dosaženo buď proudem bublin ze vzduchovače nebo elektromotorkem. Bublinové filtry tvoří obvykle obyčejná molitanová kostka, přes niž proudí voda a která plní jak funkci mechanického filtru, tak životního prostoru pro užitečné bakterie. Elektrické filtry mohou být založeny na stejném principu, nebo mohou být vevnitř opatřeny více druhy materiálů pro efektivnější filtraci. Speciálním druhem vnitřního filtru je tzv. půdní filtr, který se však nedoporučuje používat v rostlinných akváriích, neboť neustálé omývání kořenů rostlinám nesvědčí.\n\nVnější filtry jsou umístěny mimo akvárium. Voda je do filtru přiváděna odčerpáváním z akvária, dále protéká několika komorami s filtračními materiály (např. vatou, molitanem, aktivním uhlím apod.) a vyčištěná se vrací zpět do akvária. Vnější filtry se používají zejména pro velkokapacitní nádrže.\n\n"}
{"id": "131852", "url": "https://cs.wikipedia.org/wiki?curid=131852", "title": "Klondike (řeka)", "text": "Klondike (řeka)\n\nKlondike ( ) je mělká řeka v centrální části teritoria Yukon na severozápadě Kanady. Délka jejího toku činí 161 km.\n\nPramení v Ogilvie Mountains, je přítokem řeky Yukon, do které se z východu vlévá v Dawson City.\n\nDala jméno okolní oblasti i zlaté horečce koncem 19. století. Zlato bylo objeveno v jejích přítocích v roce 1896 a těží se zde dodnes.\n\n"}
{"id": "131855", "url": "https://cs.wikipedia.org/wiki?curid=131855", "title": "Yuan Tseh Lee", "text": "Yuan Tseh Lee\n\nYuan Tseh Lee, čínsky 李遠哲 (* 19. listopadu 1936, Hsinchu, Tchaj-wan) je americký chemik čínského původu.\n\nZabývá se zkoumáním rychlosti chemických reakcí. Vyvinul metodu zkřížených molekulových svazků, která postihuje reakce probíhající v časovém rozmezí menším než 10 s. Za tento objev získal v roce 1986 Nobelovu cenu společně s D. R. Herschbachem a J. C. Polanyim.\n"}
{"id": "131859", "url": "https://cs.wikipedia.org/wiki?curid=131859", "title": "Zlatá horečka na Klondiku", "text": "Zlatá horečka na Klondiku\n\nZlatá horečka na Klondiku byla migrace více než 100 000 lidí do pusté oblasti Klondike u dnešního města Dawson City v kanadském teritoriu Yukon v letech 1896 a 1899. Zlato zde bylo objeveno 16. srpna 1896 a poté co zprávy o objevu v následujícím roce dorazily do měst Seattle a San Francisco, vyvolaly masový přesun lidí toužících zbohatnout. Některým se to skutečně podařilo, ale naprostá většina zůstala chudá. Zlatá horečka skončila v roce 1899, poté co bylo zlato objeveno u aljaškého města Nome. Objev zlata tam způsobil exodus prospektorů z Klondiku. \n\nZlatá horečka na Klondiku byla jednou z největších masových migrací za nalezišti zlata v dějinách a jako taková byla zvěčněna na fotografiích, v knihách i filmech.\n\nV srpnu 1896 Američan z Kalifornie George Carmack společně s manželkou Kate a švagry Keishem (známým jako Skookum Jim Mason) a Káa Gooxem (Dawson Charlie nebo Tagish Charlie) chytali lososy na řece Klondike. Kate a oba švagři byli příslušníky indiánského kmene Tagishů. Čtveřice se zde setkala s Robertem Hendersonem, zkušeným zlatokopem, který hledal zlato už 25 let po celém světě, ale přesto se mu nedařilo zbohatnout. Jeho vyprávění o tom, že v okolí řeky Klondike by se měla nacházet naleziště zlata, zaujalo Carmacka. Hendersonova slova, vyjadřující negativní postoj k Indiánům, však Carmacka velmi roztrpčila.\nCarmack se společníky se poté přesunul o několik kilometrů proti proudu řeky, ke Králičímu potoku. Chtěli zde kácet stromy a klády prodat na pile u Fortymile Creeku. Díky Hendersonovu vyprávění zároveň hledali v potoce zlato. 16. srpna 1896 zlato skutečně našli. Naleziště bylo mnohem vydatnější než všechny do tehdejší doby objevené v oblasti Yukonu. Díky nálezu byl také Králičí potok přejmenován na Bonanza Creek.\n\nO tom, kdo ze skupiny první zlato objevil, se dodnes vedou spory. Většinový názor se přiklání k Skookum Jimovi. Oficiálně byl objev připsán Carmackovi, protože on požádal úřady o registraci zlatonosné parcely, poté, co se mu podařilo přesvědčit společníky, že požadavku Indiánů by nemuselo být vyhověno. Podle tehdejších kanadských zákonů si mohl každý zaregistrovat v oblasti jen jednu parcelu – claim, o rozměrech 152 metrů na 305 metrů. Výjimkou byl objevitel zlata, který mohl mít claimy dva. Zároveň zaregistroval po jednom pro svou ženu a své dva společníky.\n\nZpráva o objevu zlata se rychle rozšířila ve zlatokopeckých táborech v údolí řeky Yukon a zanedlouho byly pozemky v okolí Bonanza Creek i sousedních Eldorado Creek a Hunker Creek zabrané lidmi, kteří předtím hledali štěstí jinde na řece Yukon. Henderson, ačkoliv hledal zlato jen několik kilometrů odtud, se o nálezu dozvěděl až ve chvíli, kdy všechny bohaté pozemky už byly obsazené. Zkoušel své štěstí na Hunker Creeku, ale kvůli podlomenému zdraví byl nucen prodat svůj pozemek za tři tisíce dolarů. Tento claim vynesl novým majitelům zlato za 450 tisíc dolarů než pozemek prodali dále za 200 tisíc.\n\nKvůli extrémní izolaci Klondiku od okolního světa se zpráva o bohatých nalezištích zlata dostala do USA až příští rok. První zlatokopové dorazili do přístavu v Seattlu 14. února 1897. Na parník, který připlul zpět do San Francisca o několik dní později už čekaly tisíce zvědavců. Zpráva o tuně zlata na jeho palubě se okamžitě rozšířila po celém světě a vypukla opravdová zlatá horečka. Do odlehlé oblasti Klondike se vydaly tisíce lidí z celého světa. Většina dychtivých zlatokopů připlula do přístavů Skagway nebo Dyea na Aljašce. Hřebeny Pobřežních hor překonali přes průsmyk Chilkoot (Chilkoot Pass, 1067 m) nebo Bílý průsmyk (White Pass, 873 m) . \n\nCestu od pobřeží přes průsmyk museli překonat mnohokrát, každý zlatokop s sebou musel nést mimo nářadí na rýžování až jednu tunu zásob, aby mohl přežít zimu v kanadské divočině. Příslušníci kanadské Severozápadní jízdní policie to na hranicích Kanady důsledně kontrolovali. Každý zlatokop musel mít například 150 liber (libra = 0,45 kg) slaniny, 400 liber pšeničné mouky, 200 liber kukuřičné mouky, 125 liber fazolí, 75 liber sušeného ovoce, 25 liber cukru, 15 liber soli a 10 liber kávy. Zpočátku cesty mohli využívat tažná zvířata, ale později se terén stal tak náročným, že zásoby museli nést sami. Závěr cesty k průsmyku Chilkoot byl velmi strmý a riskantní, na posledních 800 metrech bylo převýšení až 300 metrů. Cesta vedla ledovým polem, ve kterém vytesali 1500 schodů. Na každý z nich se vešel jen jeden muž. \n\nNa této úzké cestě se tísnil nepřetržitý zástup lidí. Kdo z něj vypadl, musel se vrátit dolů a začít od začátku. Na Bílém průsmyku, nacházejícím se v nižší výšce byla situace ještě horší. Trasa k němu byla známá jako \"Chodník mrtvých koní\", protože podél této cesty zahynulo na tři tisíce tažných zvířat. Po překonání hřebenů čekal zlatokopy sestup k jezeru Bennett na kanadské straně hor, kde se nekonečný proud lidí zastavil. Na břehu jezera přes zimu vyrostlo městečko z několika tisíc stanů. Lidé káceli stromy a vyráběli provizorní plavidla, přestože většinou tuto práci nikdy nedělali. Potom jim nezbývalo než jen čekat, až na jezeře roztaje led. 29. května bylo poprvé možno plavidla spustit na vodu. V průběhu 48 hodin se flotila, čítající 7 124 plavidel, naložená téměř 15 tisíci tunami zásob vydala na 800 kilometrů dlouhou cestu přes jezera a kaskády po proudu řeky Yukon, až na vytoužený Klondike. \n\nOdhaduje se, že v období zlaté horečky přišlo do liduprázdných oblastí okolo řeky Klondike až sto tisíc lidí, z toho v Dawson City jich bylo v roce 1898 skoro 30 000. Většina z nich však přišla příliš pozdě na to, aby zde zbohatli. Uplynuly už dva roky od objevení naleziště na Bonanza Creek. Všechny výnosné pozemky byly už zabrané a mimoto zlata bylo stále méně a méně. Když do toho přišla zpráva o nových nalezištích na Aljašce, lidé se začali houfně stěhovat tam a zlatá horečka na Klondiku skončila.\n\nNa objevení zlata na Klondiku zbohatli nejen zlatokopové, ale především podnikatelé a \"podnikavci\". Jedním z nejznámějších byl Joseph Francis Ladue, který je považován za zakladatele města Dawson. Ladue na Yukonu nebyl žádný nováček, žil zde od roku 1882 a zkoušel své štěstí nejdříve jako zlatokop, obchodník a podnikatel. Vlastnil pilu u ústí řeky Sixtymile River, několik kilometrů od Klondiku proti proudu řeky Yukon. Pochopil, že obchodováním se zlatokopy se dá vydělat víc peněz, než samotným hledáním zlata. Přišel na soutok řek Klondike a Yukon pouhých pět dní po Carmackově nálezu. Vytyčil zde pro sebe 64hektarový pozemek a šel si ho okamžitě zaregistrovat do Fort Constantine u ústí Fortymile Creek do Yukonu. Hned po návratu se pustil do stavby skladu a malé chatrče pro sebe, která však sloužila i jako hostinec. Vznikající město pojmenoval Dawson na počest kanadského geologa George Mercer Dawsona.\n\nV lednu 1897 bylo v Dawsonu asi pět srubů a malé stanové městečko. Na jaře mělo město už 1400 obyvatel a začaly se tu \"točit\" velké peníze. Noc v hostinci J. Laduea stála 50 $, jedno vejce 1 $, pětiminutová koupel 1,5 $. V červenci 1897 otevřel Harry Ash nový hostinec. Jen první noc měl tržbu 30 000 $ a každou další 3000 dolarů. Po třech měsících Ash z Dawsonu odešel se 100 000 dolarů. Koncem léta bylo v Dawsonu už deset hostinců, tanečnice v nich vydělávaly až 100 dolarů za noc. Ladue začal prodávat městské pozemky za 200 $ za čtvereční stopu (0,09 m²). Koncem léta mělo město už 3500 obyvatel. \nNejvětší vlna přistěhovalců však dorazila až v následujícím roce, kdy dorazili lidé putující měsíce ze Skagway a Dyea. Ze sta tisíc, kteří se vydali na cestu, jich sem dorazilo čtyřicet tisíc. Ceny městských pozemků vyletěly do závratných výšek. V létě 1898 se Dawson City stalo největším městem na severoamerickém kontinentě na západ od Winnipegu a na sever od San Francisca. Ještě ten rok ale jeho sláva začala upadat. Všechna bohatá naleziště už byla zabraná a většina nově příchozích neměla šanci zabrat si nové. Mohli si pozemek jen odkoupit, to však bylo příliš drahé. Když v roce 1899 přišly zvěsti o nových nalezištích na Aljašce, většina lidí se přesunula tam a počet obyvatel poklesl až na 8000. V roce oficiálního uznání Dawson City za město (1902), zde žilo méně než pět tisíc lidí. Později klesl počet obyvatel i pod tisíc a v roce 2006 tu žije 1327 obyvatel.\n\nZlato se na Klondiku těžilo a stále ještě těží na tzv. \"placerech\". Slovo placer pochází ze španělštiny a jeho původním významem je \"písčina\". Označuje se jím místo, kde je zlato (nebo jiné vzácné minerály) uložené v nánosech písku nebo štěrku v korytech řek. Nejjednodušším způsobem jak zlato získat z placeru je rýžování. Využívá se přitom toho, že zlato je zhruba devatenáctkrát těžší než voda a mnohem těžší než štěrk a písek. Při ručním rýžování se nabírá směs štěrku a písku do kovové pánve a pomocí proudu vody a za neustálého kroužení pánví se z ní postupně odplavují lehčí částice. Stejný princip se využívá i při rýžování zlata ve velkých otevřených bednách opatřených na dně příčkami na zpomalení pohybu částeček zlata, do kterých se přidává rýžovaná směs lopatami. Tento způsob byl v počátečním období na Klondiku typický.\nTěžba zlata na Klondiku měla i svou zvláštnost, vyplývající z klimatických podmínek. Už několik metrů pod povrchem se nachází permafrost - věčně zmrzlá půda, nerozmrzající ani za nejvyšších letních teplot. Po počáteční těžbě v horních vrstvách začali zlatokopové těžit hlubší vrstvy a narazili na zmrzlou půdu. Tu napřed museli rozmrazit. Zpočátku prostě rozdělali na vrstvě, kterou chtěli odtěžit, oheň. Od roku 1902 se začalo používat k rozmrazování vodní páry. Tato činnost se vykonávala v zimě. Rozmrazenou horninu těžili ze šachet pomocí ručních rumpálů a ukládali ji na povrchu. Na jaře ji potom vodou promývali. Zlato se na Klondiku těžilo ještě dlouho po skončení zlaté horečky, dokonce v posledních letech se těžba obnovila, i když už není tolik rentabilní jako dřív. Nešlo však o individuální rýžování, ale o průmyslovou těžbu velkými plovoucími bagry. První z nich začal těžit už v roce 1899 za doznívání zlaté horečky.\n\nMezi desítkami tisíc lidí, kteří přišli za zlaté horečky hledat na Klondike zlato, byl i Jack London, který své zážitky použil při psaní knih Bílý tesák a Volání divočiny. London přišel na Yukon jako jednadvacetiletý v září 1897 a zkoušel štěstí jako zlatokop na potoce Henderson Creek, 120 km jižně od Dawson City. Jeho chatrč byla po zlaté horečce opuštěná a znovuobjevená v roce 1936. V roce 1965 byla chatrč rozebrána a z původních prken byly zhotoveny dvě repliky. Jedna z nich byla postavena v Londonově rodišti a druhá v Dawson City, kde bylo zároveň otevřeno i muzeum věnované Jacku Londonovi. Dalším uznávaným literátem spojeným se zlatou horečkou byl básník Robert W. Service, jehož chatrč dodnes stojí v Dawson City.\n\nAčkoliv zlatá horečka na Klondiku trvala jen pouhé dva roky, Klondike a Dawson City se díky ní staly známými po celém světě. Dawson City se snaží vzpomínku na zlatou horečku stále udržovat. Je tomu přizpůsobena i architektura města, nejsou zde žádné výškové budovy a i nově postavené budovy se musí stavět ve stylu z časů zlaté horečky. Turistika se stala nejdůležitějším hospodářským odvětvím ve městě a přes značnou vzdálenost od velkých center navštěvuje Dawson City každoročně velké množství turistů.\n"}
{"id": "131861", "url": "https://cs.wikipedia.org/wiki?curid=131861", "title": "Ilumináti", "text": "Ilumináti\n\nIlumináti nebo iluminismus, iluminátství (někdy se používá pravopis s \"-ll-\" či český překlad osvícení, z latinského \"illuminatio\" - osvícení) je označení pro mnoho skupin, současných i historických, skutečných i fiktivních. Nejčastěji se jimi míní \"bavorští Ilumináti\", osvícená tajná společnost.\n\nSlovo „Ilumináti“ pochází z latinského slova ’osvícení’, není divu, že si toto pojmenování přivlastnilo více historických skupin, které spolu neměly příliš společného. Často se tak stávalo proto, že skupiny vlastnily gnostické texty nebo jiné tajné informace, které nebyly běžně přístupné.\n\nPojem \"ilumináti\" byl používán od 14. století Bratry Svobodného ducha. V 15. století byl název přejat dalšími nadšenci, kteří tvrdili, že prozření nepřichází prostřednictvím komunikace s autoritativním nebo tajným zdrojem, ale prostřednictvím člověka samotného jako výsledek povzneseného vědomí, „osvícení“.\n\nRosikruciáni tvrdí, že vznikli roku 1407, ale do širšího povědomí vešli až roku 1614, kdy vydali svůj hlavní spis Fama Fraternitatis. Jakožto tajná společnost prohlašovali, že disponovali nejen esoterickými principy náboženství, ale také alchymistickými mystérii. Jejich postavení je popsáno ve třech anonymních pojednáních z roku 1614 (zmínka v: Richard and Giraud, \"Dictionnaire universel des sciences ecclésiastiques\", Paris 1825), stejně tak v Confessio Fraternitatis z roku 1615. Rosikruciáni také poukazují na své dědictví po Templářích.\n\nPozději začali titul Ilumináti používat francouzští Martinisté, kteří byli založeni roku 1754 Martinezem Pasqualisem, a jejich imitátoři, ruští Martinisté, vedení kolem roku 1790 profesorem Schwartzem z Moskvy. Oba muži byli okultními kabalisty a alegoristy, kteří vstřebávali vybrané myšlenky Jakoba Boehmeho a Emanuela Swedenborga.\n\nHnutí volnomyšlenkářů, kteří byli nejradikálnější odnoží osvícenců a jejichž stoupenci byli označováni jako \"Ilumináti\" (přestože sami sebe nazývali ’Hodnými dokonalosti’), bylo založeno 1. května 1776 na universitě v Ingolstadtu. Symbolem spolku se stala sova bohyně Minervy, římská bohyně moudrosti. Adam Weishaupt byl filozofem a církevním advokátem. Měl být protipólem vůči dominanci tamních jezuitů a intelektuální alternativou k zednářským a rosekruciánským lóžím. Skupina byla též nazývána \"Řádem Iluminátů\" a \"bavorskými Ilumináty\". Roku 1777 se stal vládcem Bavorska Karel II. Teodor. Byl stoupencem osvícenského absolutismu a v roce 1784 jeho vláda zakázala všechny tajné společnosti včetně Iluminátů a Svobodných zednářů. Adam Weishaupt své aktivity stáhl do ilegality.\n\nStruktura Iluminátů se brzy rozpadla, ale za své existence patřilo mezi jejich členy mnoho vlivných intelektuálů a pokrokových politiků. Členové byli pravděpodobně získáváni především z řad Zednářů a bývalých Zednářů, přesto není známo, že by toto bylo Svobodnými zednáři podporováno. Skutečností zůstává, že členství mezi Ilumináty nevyžadovalo na rozdíl od členství mezi Svobodnými zednáři víru v Nejvyšší Bytost. Výsledkem bylo nepřiměřené hromadění ateistů a agnostiků. Jejich převažující zastoupení vedle široce humanistického a anti-církevního vyznání Iluminátů koresponduje s mnohými obviněními proti ateismu vznesenými ohledně údajného světového spiknutí, jehož by Ilumináti podle konspiracionistických domněnek měli být stále součástí.\n\nČlenové řádu Iluminátů přísahali poslušnost svým představeným a byli rozděleni do tří úrovní: první, známá jako \"Nursery\" zahrnovala vzestupné hodnosti \"Preparation\", \"Novice\", \"Minerval\" a \"Illuminatus Minor\"; druhá, známá jako \"Masonry\" (zednářství) se skládala z vzestupných hodností \"Illuminatus Maior\", \"Illuminatus Dirigens\" (také někdy označován jako \"Scotch Knight\"); třetí, obsahující \"Mystéria\", byla dále rozdělena na \"Nižší Mystéria\" (\"Presbyter\" a \"Regent\") a \"Vyšší Mystéria\" (\"Magus\" a \"Rex\"). Kontakt se Zednářskými lóžemi byl navázán roku 1780 v Mnichově a Frisinkách (Freising) postupně Alexanderem Gibsonem a Josephem Vincentem.\n\nŘád měl své odnože ve většině evropských zemí; podle zpráv se během 10 let rozrostl o 2000 členů. Tento projekt přitahoval spisovatele jako Goethe a Herder, či dokonce vládnoucí vévody kraje Gotha a Výmaru. Vnitřní roztržka předcházela pádu, který byl způsoben ediktem bavorské vlády z roku 1785.\n\nV obecné historii je na bavorské Ilumináty vržen stín kvůli spisům jejich protivníků. Odpudivá obvinění ze spiknutí se nedotýkala image pouze Svobodných zednářů, ale také iluminátů. Roku 1797 vydal abbé Augustin Barruel \"Paměti ukazující dějiny jakobínství\". V tomto spisu vysvětluje velice jasnou konspirační teorii zahrnující Templáře, Rosikruciány, jakobíny a Ilumináty. Všem těmto dával za vinu katastrofy své doby, jakou byla například Velká francouzská revoluce. Skotský Svobodný zednář a profesor přírodních věd John Robison začal roku 1798 vydávat \"Důkazy spiknutí proti všem náboženstvím a vládám v Evropě\" (\"Proofs of a Conspiracy Against all the Religions and Governments of Europe\"). Robison tvrdil, že prezentuje důkazy o konspiraci Iluminátů, kteří usilují o nahrazení všech světových náboženství humanismem a nastolení jedné světové vlády.\n\nNení tomu tak dlouho, co Antony C. Sutton vyslovil domněnku, že tajná společnost Skull and Bones byla založena jako americká odnož Iluminátů. Ostatní se domnívají, že také Scroll and Key má původ v řádu Iluminátů. Spisovatel Robert Gillete tvrdí, že tito Ilumináti mají v úmyslu nastolit světovou vládu prostřednictvím vražd, úplatků, vydírání, kontrolou bank a ostatních finančních sil, infiltrací vlád, manipulací mysli a rozpoutáváním válek a revolucí tak, aby dostali své členy do vyšších pater politické hierarchie.\n\nNa druhou stranu Thomas Jefferson tvrdil, že jejich úmyslem je šíření informací a principů pravé morálky. Utajení Iluminátů přisuzoval něčemu, co nazýval „tyranií despoty a kněží“.\n\nBarruél tvrdil, že Velká francouzská revoluce v roce 1789 byla zosnována a kontrolována Ilumináty prostřednictvím jakobínů. Pozdější teoretici dokonce tvrdí, že Ilumináti byli odpovědní za Ruskou revoluci roku 1917, přestože řád zaniknul před rokem 1789. Pouze několik historiků vkládá důvěru v tyto názory. Ostatní považují taková tvrzení za produkt příliš bujné fantazie.\n\nZatímco Weishauptova skupina se nedožila 19. století, několik jiných skupin se svými vlastními rituály od té doby používalo označení \"Ilumináti\". Tyto skupiny prohlašující se za Ilumináty tvrdí, že mají své členy a lóže po celém světě.\n\nV době, kdy byli Ilumináti v Bavorsku postaveni mimo zákon, zakázala katolická církev svým členům pod trestem exkomunikace vstupování do Zednářských lóží. Tento edikt byl všeobecný, protože církev věřila, že mnoho lóží bylo Ilumináty infiltrováno, ale nebyla schopna zjistit které přesně. Kardinál Ratzinger (později papež Benedikt XVI.) prohlašuje v dokumentu při Svaté kongregaci pro nauku víry z 26. listopadu 1983, že „negativní postoj církve vůči zednářským spolkům nadále trvá, protože jejich principy byly vždy považovány za neslučitelné s naukou církve, proto členství v nich zůstává zakázáno. Věřící, který se hlásí k zednářskému spolku, se dopouští smrtelného hříchu a nedostane se mu svatého přijímání.“\n\n\n"}
{"id": "131873", "url": "https://cs.wikipedia.org/wiki?curid=131873", "title": "Wulf", "text": "Wulf\n\nWulf může znamenat:\n\n\n"}
{"id": "131878", "url": "https://cs.wikipedia.org/wiki?curid=131878", "title": "Calvin Coolidge", "text": "Calvin Coolidge\n\nJohn Calvin Coolidge, Jr. (4. července 1872 – 5. ledna 1933) byl 30. prezident Spojených států amerických. Byl starší ze dvou dětí rodičů Johna Calvina a Victorie Moor Coolidgeových. Jeho starší sestra zemřela ve věku 14 let. John Calvin Coolidge, Jr. se narodil v Den nezávislosti.\n\nPocházel z významné novoanglické rodiny, narodil se ve státě Vermont a celý život zůstal vermontským patriotem. Po několikaleté právnické kariéře se začal angažovat v místní politice. V letech 1919–1921 byl guvernérem státu Massachusetts, v letech 1921–1923 viceprezidentem.\n\nCoolidge byl politicky konzervativní, vyznával zásadu laissez faire, silně však podporoval zemědělství a snižoval daňovou zátěž. Jeho vláda byla obdobím bouřlivého ekonomického a kulturního rozmachu, tzv. \"roaring twenties\", hájil také práva katolíků a Afroameričanů a silně omezil vliv rasistické organizace Ku-klux-klan na vrcholnou politiku. Ve své době byl velmi populární, zvláště mezi střední třídou. Kritizován je jeho postoj k sociálním otázkám.\n\nPrezident Coolidge proslul jako zdánlivě vážný, uzavřený, mlčenlivý člověk se zvláštním suchým humorem a lakonickým, někdy jen několikaslabičným vyjadřováním – málokdy v rozhovoru řekl více než několik slov a i jeho oficiální projevy jsou charakteristické stručností, úsečností a jednoduchou gramatickou stavbou. Přes svou introvertní povahu však měl velmi dobré kontakty s médii, jako vůbec první americký prezident začal k politickým účelům používat rozhlas a svolal více tiskových konferencí než kterýkoliv jiný prezident, přes 520.\n\n"}
{"id": "131879", "url": "https://cs.wikipedia.org/wiki?curid=131879", "title": "Warren G. Harding", "text": "Warren G. Harding\n\nWarren Gamaliel Harding (2. listopadu 1865 – 2. srpna 1923) byl 29. prezident Spojených států amerických. Harding byl před nástupem do úřadu vydavatelem novin. V politice působil nejprve v senátu státu Ohio (1899 - 1903), později jako pobočník guvernéra Ohia (1903 - 1905). Warren G. Harding zemřel na zástavu srdce.\n\n"}
{"id": "131880", "url": "https://cs.wikipedia.org/wiki?curid=131880", "title": "William Howard Taft", "text": "William Howard Taft\n\nWilliam Howard Taft (15. září 1857 – 8. března 1930) byl 27. prezident Spojených států amerických. Před svým vstupem do úřadu byl lídrem progresivního křídla Republikánské strany a profesorem na Yale University. Během výkonu úřadu prezidenta praktikoval v zahraniční politice dolarovou diplomacii. Po skončení v úřadu prezidenta se stal 10. předsedou Nejvyššího soudu. Je tak jedinou osobou v americké historii, která skládala prezidentskou přísahu (jako prezident) a do jejíž rukou byla tato přísaha skládána (coby předsedovi Nejvyššího soudu).\n\nDo jeho rukou složili přísahu následující američtí prezidenti:\nJako první americký prezident byl pohřben na Arlingtonském národním hřbitově.\n\n"}
{"id": "131881", "url": "https://cs.wikipedia.org/wiki?curid=131881", "title": "Theodore Roosevelt", "text": "Theodore Roosevelt\n\nTheodore Roosevelt (27. října 1858 New York City - 6. ledna 1919 Oyster Bay) , také znám jako T.R.) byl 26. prezident Spojených států amerických, který nejvíce proslul svojí energickou povahou a šíří zájmů a úspěchů. Byl rovněž vůdcem Republikánské strany. Předtím než se stal 26. prezidentem (1901–1909) zastával řadu funkcí na obecní, státní a federální úrovni. Byl úspěšný jako přírodovědec, cestovatel, lovec, spisovatel a voják, avšak největší proslulosti se mu dostalo jako politikovi. Do úřadu vstoupil ve svých 42 letech poté, co byl zavražděn prezident William McKinley. Jeho tvář byla vytesána do památníku Mount Rushmore.\n\nJeho syn Theodore Roosevelt, Jr. se stal americkým generálem pozemních sil Armády USA, který se v roce 1944 v hodnosti brigádního generála ve funkci zástupce velitele divize osobně zúčastnil 1. dne spojeneckého vylodění v Normandii. Jeho vzdáleným bratrancem byl F. D. Roosevelt, 32. prezident USA.\n\nZačátkem 20. století většina velkých měst a více než polovina amerických států zavedla ve veřejnoprávních institucích osmihodinový pracovní den. Stejně důležité byly kompenzační zákony, které ukládaly zaměstnavatelům zákonnou odpovědnost za zranění, které zaměstnanci utrpěli během práce. Nové zákony o příjmu se zavedením daně z dědictví, z příjmů a majetku nebo ze zisků obchodních společností usilovaly převést finanční břemeno vlády na ty, kteří měli největší předpoklady, aby jej unesli.\n\nMnohým politikům, zejména jemu samotnému a vůdcům progresivistů, v americkém Kongresu, jako byl wisconsinský senátor Robert LaFolette – bylo jasné, že většinu problémů, které znepokojují reformátory, lze řešit pouze na federální úrovni. Vášnivě se zajímal o reformu a byl rozhodnut nabídnout lidu tzv. Square Deal (\"Poctivé zacházení\", název volebního programu pro volby 1904), prosazoval zpřísněnou kontrolu vlády při uplatňování antimonopolních zákonů. Pozdější rozšíření vládního dohledu na železnice urychlilo schválení důležitých regulačních zákonů. Jeden z návrhů udělal z uveřejněných sazeb zákonný standard a opravňoval i dopravce na slevy přepravného od železnic.\n\nJeho výjimečná osobnost a jeho boj proti trustům si získaly srdce prostých lidí a jeho progresivní opatření schvalovali členové různých stran (ve vlastní straně byl ovšem nenáviděn). I rostoucí prosperita Spojených států přispívala ke spokojenosti lidí s vládnoucí stranou. Jeho vítězství ve volbách roku 1904 bylo jisté.\n\nPovzbuzen skvělým volebním vítězstvím se s novým odhodláním pustil do prosazování reforem. V první výroční zprávě v Kongresu po svém znovuzvolení vyzýval k ještě přísnější regulaci železnic. V červnu 1906 Kongres schválil Hepburnův zákon, který dával Mezivládní obchodní komisi plnou moc regulovat sazby, rozšířil její pravomoc a donutil železnice, aby se vzdaly společných konfliktních zájmů v parníkové dopravě a uhelných společnostech.\n\nDalší opatření Kongresu posunula princip federální kontroly ještě dále. Zákon o nezávadných potravinách z roku 1906 zakazoval použití jakýchkoliv „škodlivých léčiv, chemických látek nebo konzervačních látek“ v připravovaných léčivých přípravcích a potravinách. Tento zákon brzy posílil další zákon nařizující federální kontrolu všech koncernů prodávajících maso určené pro mezistátní obchod.\n\nKongres zřídil nové ministerstvo obchodu a práce, jehož šéf se stal členem prezidentova kabinetu. Jeden z úřadů nového ministerstva, oprávněn vyšetřovat záležitosti velkých obchodních sdružení, roku 1907 zjistil, že Americká cukrovarnická společnost (\"American Sugar Refining Company\") poškodila vládu o velkou sumu z dovozních poplatků. Díky následným zákonným opatřením se podařilo získat více než 4 miliony dolarů a někteří členové vedení firmy byli odsouzeni. Standard Oil Company v Indianě obvinili z toho, že tajně přijímala slevy na přepravu po chicagské a altonské železnici. Pokuta pro Rockefellorovu firmu SOC činila 29 000 000 $. Ten veřejně prohlásil, že ji uhradí, avšak firma bude muset propustit několik tisíc svých zaměstnanců. Tohoto se Rooseveltova administrativa zalekla a pokutu zrušila. Nicméně v roce 1911 byla Standard Oil Company nuceně rozdělena a reorganizována na menší firmy.\n\nZákony o ochraně přírodních zdrojů země, které zabránily dalšímu drancování nerostného bohatství a kultivaci velkých ploch zanedbané půdy, patřily rovněž k důležitým úspěchům Rooseveltovy éry. On sám vyzýval přijmout ucelený a jednotný program ochrany, kultivace a zavlažování půdy již ve své první výroční zprávě v Kongresu roku 1901. Zatímco jeho předchůdci vyčlenili na rezervace a přírodní parky 18,8 milionů hektarů lesní plochy, Roosevelt tuto plochu rozšířil na 59,2 milionů hektarů a systematicky dbal na prevenci lesních požárů a zalesňování.\n\nPo Theodoru Rooseveltovi byl pojmenován plyšový medvídek (v angličtině \"\"teddy bear\"\") – na důkaz Rooseveltova soucitu, když na lovu odmítl zastřelit osamělé medvídě.\n\nRoku 2011 byl po něm pojmenován nově objevený druh brouka \"Stenomorpha roosevelti\".\n\nOsobně schválil vydání životopisu apačského náčelníka Geronima, který byl po dvacet let vězněn coby válečný zločinec.\n\nPrezident Theodore Roosevelt o členství v odborech:\n„Kdybych byl zaměstnancem továrny, dělníkem na železnici nebo jakýmkoli námezdním dělníkem, nepochybně bych se stal členem odborů své profese. Kdybych byl proti politice mých odborů, připojil bych se, když už pro nic jiného, tak z toho důvodu, abych pomohl napravit to špatné. Kdybych měl výhrady vůči nečestnému předákovi, vstoupil bych do odborů, abych ho pomohl odstranit. Stručně řečeno, věřím v odbory a myslím si, že všichni lidé, kteří mají z práce odborů užitek, jsou morálně zavázáni pomáhat ze všech svých sil ve společném zájmu, který prosazuje odborový svaz. Odbory, i když je tvoří členové, nepatří členům, ale spíše mají ve svěřenství něco pro ty, kteří zde budou v budoucnu.“\n\nVíce než 40 let před Winstonem Churchillem pronesl výrok \"I have nothing to offer but blood, toil, tears and sweat.\" Nemohu vám nabídnout nic než krev, dřinu, slzy a pot. Bylo 2. června 1897 během svého projevu, tehdy čerstvě jmenovaný náměstek ministra vojenského loďstva. Mluvil k námořním kadetům, takže jim vlastně realisticky popisoval běžné dny, které na ně čekají.\nVe svém projevu (jako bývalý prezident) v New Yorku 7. září 1918 podpořil Masarykovo úsilí o samostatnost\n\n"}
{"id": "131886", "url": "https://cs.wikipedia.org/wiki?curid=131886", "title": "Vormsi", "text": "Vormsi\n\nVormsi (švédsky \"Ormsö\", německy \"Worms\", ve vormském švédském nářečí \"Årmse\") je jeden z estonských ostrovů v Baltském moři.\n\nVormsi se rozkládá mezi estonskou pevninou, vybíhající naproti ostrovu do Noarootského poloostrova, a ostrovem Hiiumaa. Zeměpisné souřadnice středu ostrova jsou 59° 00' severní šířky a 23° 13' východní délky.\n\nOstrov má rozlohu 93 km², což ho činí čtvrtým největším ostrovem v Estonsku, a zvedá se nad mořskou hladinu do výše 13 m.\n\nEstonské jméno ostrova vzniklo poestonštěním švédského pojmenování \"Ormsö\", které je odvozeno ze slov \"orm\" („had“) a \"ö\" („ostrov“). Pravděpodobně se však nejedná o „hadí ostrov“, nýbrž o „Ormův ostrov“, pojmenovaný podle vikinského náčelníka Orma.\n\nOstrov Vormsi (na mapce vpravo 1) je oddělen od pevninského Noarootského poloostrova (2) průlivem Voosi kurk (4) a od ostrova Hiiumaa (3) průlivem Hari kurk (5). V těsné blízkosti jej obklopuje několik desítek menších ostrovů a ostrůvků, z nichž největší jsou Hobulaid (8), Pasilaid (9) a Suur-Tjuka (10), oddělená průlivem \"Tjuka väin\". Na sever od celé ostrovní formace se otevírá Baltské moře (6), na jihu se rozkládá Průlivové moře (\"Väinameri\", 7), vnitřní moře Západoestonského souostroví.\n\nPobřeží Vormsi je velmi členité a různorodé. Na severní a západní straně ostrova se břeh a následné mořské dno rychle svažuje, na jižní a východní straně je moře ještě v několikakilometrovém pásu mělké a místy zarostlé rákosím. Z výběžků pobřeží jsou na severní straně nejvýraznější \"Kjursgrunne\" (na mapce vpravo b), \"Kärrslätti neem\" (c), \"Austurgrunne\" (d), \"Borrby holm\" (e), \"Klubba\" (f) a \"Norrby neem\" (h) na severu, široký \"Gjusgrunne\" (i) na východě a \"Obholmen\" (j), \"Långaurn\" (k), \"Rumpo nina\" (m), \"Mõisanina\" (n) a \"Mõisaholm\" (o) na jihu. Ze zálivů jsou zmínky hodné na severní straně široký \"Rälby laht\" (A), členící se dále v \"Borrby laht\" (B), \"Rännan\" (C) a \"Austurvike\" (D), a východněji ležící úzký \"Diby laht\" (E), na jižní straně \"Kroken\" (F), \"Sviby laht\" (G), \"Hullo laht\" (H), \"Austurvike\" (I) a \"Såndvike\" (J), na západní straně pak \"Västurvike\" (K).\n\nPlochý povrch ostrova se zvedá jen do několika nevysokých pahorků, soustředěných spíše v západní části ostrova. Nejvyšším bodem ostrova je nevýrazná bezejmenná vyvýšenina v zalesněném území mezi vesnicemi \"Förby\", \"Suuremõisa\" a \"Fällarna\".\n\nVlivem postupného zvedání ostrova vznikla z bývalých zálivů tři větší jezera – \"Diby järv\" při severovýchodním pobřeží ostrova, \"Kärrsläti järv\" na severozápadě a \"Prästviik\" na jihu, poblíž Hullo lahtu.\n\nZ mnoha bludných balvanů si vlastní jméno vysloužily \"Parunikivi\" nedaleko Hullo, \"Skärestain\" na jihovýchodě ostrova, \"Kerrgrundstain\" na Norrby neemu a \"Smen\" jihovýchodně od Borrby.\n\nOstrov se vynořil z moře přibližně před 3000 lety a od té doby se vlivem pokračujícího tektonického zdvihu rozšířil do dnešní velikosti. Horninové jádro ostrova tvoří ordovické vápence, částečně překrytý mladšími štěrkovými a pískovými usazeninami, formovanými pevninským ledovcem. Povrch ostrova proto zdobí množství bludných balvanů.\n\nTypickým rostlinným společenstvem západní části ostrova je vápencová step s porosty jalovce, zatímco východní část má spíše charakter mokřadní. Více než polovina ostrova je pokryta lesem. Díky staletému tradičnímu způsobu hospodaření vznikly na Vormsi jedinečné a druhově mimořádně bohaté pobřežní pastviny, stromové louky (\"puisniit\"), stanoviště mnoha chráněných a ohrožených druhů rostlin i živočichů.\n\nNa ostrově je evidováno přes 900 druhů vyšších rostlin, z nich přibližně 60 je přísně chráněno – mezi nimi například střevíčník pantoflíček, okrotice dlouholistá, okrotice červená, tořič hmyzonosný, vraneček brvitý, sleziník routička či matizna bahenní. Velmi bohatá a zajímavá je druhová skladba lišejníků, jichž na Vormsi roste 301 druhů.\n\nNa ostrově byly nalezeny tři druhy plazů a tři druhy obojživelníků, mezi nimi vzácná ropucha krátkonohá, která žije v mělkých pobřežních jezírkách. Savců je evidováno 25 druhů, mezi nimi též chráněný netopýr ušatý a rys ostrovid. Velmi četné je na ostrově prase divoké.\n\nNejčetněji zastoupenou skupinou jsou ptáci. Celkem bylo na Vormsi pozorováno 211 ptačích druhů. Hnízdí zde orel mořský a jeřáb popelavý, vyskytuje se tu sokol stěhovavý, výr velký, bukač velký, jespák obecný baltský, chřástal polní.\n\nOstrovem procházejí dvě linie ptačího tahu — jedna vede přes Noarootský poloostrov, nad Vormsi se stáčí k jihu a pokračuje nad pobřežím Průlivového moře přes Virtsu do Rižského zálivu, druhá přichází od východu po severním pobřeží Estonska a přes Vormsi vede dále směrem na Tahkunský poloostrov. K nejvýznamnějším zástupcům tažných druhů patří berneška bělolící a již zmíněný jeřáb popelavý.\n\nKaždodenní spojení ostrova s pevninou zajišťuje pravidelná linka mezi vormským přístavem Sviby a přístavem Rohuküla, k dispozici je též vodní taxi pro mimořádnou přepravu. Doprava po ostrově je možná jednak po státní silnici, která ve tvaru osmičky se středem v Hullo prochází většinou obydlených míst, jednak po síti dalších zpevněných i nezpevněných cest. Po státní silnici jezdí jediná pravidelná autobusová linka na ostrově, navazující na příjezdy a odjezdy přívozu Sviby-Rohuküla. Ve Sviby funguje půjčovna jízdních kol a pramic.\n\nOd svého vzniku byl ostrov pravděpodobně neosídlený až do 13. století, kdy na něj přišli švédští osadníci. Do let 1330-1340 je datována výstavba nejstarší části kostela sv. Olafa, z roku 1391 pochází první listinná zmínka o ostrově.\n\nBěhem livonské války ostrov roku 1575 vyplení Rusové, roku 1581 však Vormsi dostane pod kontrolu Švédsko a přičlení je ke svému území. V roce 1590 se Vormsi stává samostatnou farností, 1604 jsou založeny panské statky \"Magnushof\" (dnes \"Suuremõisa\") a \"Söderby\", 1632 získává Vormský kostel dostavbou hlavní lodi současnou podobu. V roce 1660 sám švédský král Karel IX. uděluje obyvatelům ostrova zvláštní ulehčení z poddanských povinností.\n\nRoku 1700 propuká Severní válka, v níž se Švédsko snaží obhájit svou nadvládu v baltském prostoru proti konkurenčním mocnostem, zejména Rusku. Po bitvě u Poltavy v červenci 1709 padají švédské državy v Estonsku postupně do rukou Rusů, roku 1710 i Vormsi. Na život ostrovanů to zprvu nemá velký vliv. Situace se mění teprve v roce 1748, kdy ostrov kupují baroni ze Stackelbergu. Zatímco dosavadní feudální páni Vormsi ponechávali svým poddaným poměrnou svobodu a dodržovali dříve udělená privilegia, Stackelbergové se projevili jako páni samolibí a krutí. Svědčí o tom řada soudních procesů, které vormští sedláci proti baronům vedli. Teprve v roce 1841 se jim podařilo dosáhnout toho, že vláda estonské gubernie zbavila tehdejšího barona ze Stackelbergu vlády nad Vormsi. Roku 1844 však uspěl baronův syn se žádostí, aby bylo panství vráceno jemu; neoblíbený rod tak vládl ostrovu ještě několik desítek let – roku 1887 smrtí barona Otta vymřeli Stackelbergové po meči, a v roce 1894 pak vdova po baronovi prodala panství státu.\n\nPoměry ke konci panství Stackelbergů nejspíše byly již mnohem snesitelnější než dříve. Nemáme zprávy o stížnostech poddaných, ba dozvídáme se o nebývalém duchovním a kulturním rozvoji, jejž ostrov zažil během působení evangelického obnovného misionáře Larse-Johana Österbloma v letech 1873-1887. Österblom přišel na Vormsi ze Švédska a přinesl řadu nových impulsů do náboženského a kulturního života ostrovanů. V jednotlivých vesnicích byly založeny modlitebny, vznikla první škola mimo faru, pod vlivem rostoucích kontaktů s mateřským Švédskem byly zaváděny nové stavební a polnohospodářské technologie. Počet obyvatel ostrova vzrostl na cca 2500, z toho velká většina byli Švédové, Estonců bylo jen několik set.\n\nZměny života na ostrově pokračovaly i na začátku 20. století. Panský statek odkoupený státem byl roku 1905 na popud Marie Fjodorovny, vdovy po caru Alexandrovi III., proměněn v sanatorium pro šlechtické dívky. Vormským sedlákům byla dána možnost vykoupit od státu svou půdu, což se do roku 1920 podařilo všem ostrovanům. Obyvatelé se, jako už po staletí, věnovali jednak rybolovu, jednak zemědělství, a vormské brambory, jablka a skopové maso patřily v letech mezi válkami dokonce mezi vývozní zboží. Ostrov měl pověst vzkvétajícího a idylického kraje. Roku 1924 přijel na Vormsi kázat sám uppsalský arcibiskup Nathan Söderblom, v roce 1932 navštívil ostrov švédský král Gustav VI.. Počet obyvatel dále postupně vzrůstal, na počátku 40. let jich bylo téměř 3000.\n\nUtěšený rozvoj ostrova skončil sovětskou okupací 1940. Téměř okamžitě po zahájení práce sovětské správy ostrova začala násilná kolektivizace a likvidace obyvatel. Sověti museli už v následujícím roce ostrov opustit před postupující německou armádou. V roce 1943 se však fronta začala pohybovat opět na západ. Téměř všichni obyvatelé Vormsi z obav před krutostmi blížící se Rudé armády s ní se vracejícího sovětského režimu do jara 1944 opustili ostrov, většina míříc do Švédska.\n\nPo obnovení sovětské okupace byl celý ostrov prohlášen za hraniční pásmo, do něhož měli přístup jen hlášení obyvatelé ostrova. Dosavadní majitelé usedlostí byli deportováni, zbylí obyvatelé rozděleni do několika kolchozů, které byly později sdruženy ve Vormský sovchoz. Sovchoz pěstoval obilí a brambory, choval skot, ovce a prasata, měl přidruženou mlékárnu a pekárnu. Námořní plavba byla civilnímu obyvatelstvu zcela zakázána, vyjma účasti na státním rybolovu.\n\nUrčité oživení na ostrově začalo na sklonku sovětské doby. Společným úsilím současných i někdejších Vormských obyvatel byl roku 1990 opraven a 29. července znovuvysvěcen poničený kostel sv. Olafa, po obnovení estonské samostatnosti 20. srpna 1991 ožily kontakty se Švédskem, rozproudil se kulturní život, ostrov se otevřel turistům.\n\nVormsi spolu s přilehlými ostrůvky tvoří obec Vormsi, která je součástí kraje Läänemaa. Z celkem 19 vesnic, které na Vormsi v minulosti byly, je dnes osídleno 14 — Borrby, Diby, Fällarna, Förby, Hosby, Hullo, Kersleti, Norrby, Rumpo, Rälby, Saxby, Sviby, Söderby, Suuremõisa — některé ovšem mají jen několik stavení. Na ostrově jsou hlášeny přibližně tři stovky trvalých obyvatel, avšak toto číslo se dlouhodobě stále snižuje.\n\nNa ostrově působí mateřská a základní škola, které ve školním roce 2004/2005 navštěvovalo 13 předškolních dětí a 18 školáků. Funguje též veřejná knihovna, k dispozici jsou dvě střediska, v nichž se konávají přednášky, kurzy a kulturní pořady. Roku 1991 byla založena \"Skupina lidového tance Vormsi\" (\"Rahvatantsurühm Vormsi\"), od roku 2000 pracuje \"Vormská společnost lidových řemesel\" (\"Vormsi Käsitöö Selts\"). O obnovu vesnického života usiluje \"Saxbyský vesnický spolek\" (\"Saxby Külaühing\"). Pro celkové oživení ostrova ve smyslu trvale udržitelného života pracuje neziskové sdružení \"Západní pobřeží\" (\"Läänerannik\").\n\n\n"}
{"id": "131887", "url": "https://cs.wikipedia.org/wiki?curid=131887", "title": "Martianus Minneus Felix Capella", "text": "Martianus Minneus Felix Capella\n\nMartianus Minneus Felix Capella byl římský básník, právník a filosof.\n\nO jeho životě není téměř nic známo, ví se že působil jako obhájce v Madauře.\n\n\"Satira de nuptiis Philologiae et Mercurii\", 9 knih, sepsaných po vzoru Varronových satir Menippských jsou psány částečně prózou a částečně veršem. V první knize hledá Merkur nevěstu a Apollon mu poradí Filologii, která ve druhé knize odhodí vše lidské a vystoupá na mléčnou dráhu kde se vezmou.\n\nTyto dvě knihy jsou úvod k encyklopediím sedmi svobodných věd, které vystupují jako svatebčané. Každé z nich je věnována jedna kniha v tomto pořadí: gramatika, dialektika, rétorika, geometrie, aritmetika, astronomie, harmonie.\n"}
{"id": "131892", "url": "https://cs.wikipedia.org/wiki?curid=131892", "title": "Moon", "text": "Moon\n\nMoon může být:\n\n\n\n"}
{"id": "131893", "url": "https://cs.wikipedia.org/wiki?curid=131893", "title": "Mohn", "text": "Mohn\n\nSlovo Mohn může znamenat:\n\n\n"}
{"id": "131895", "url": "https://cs.wikipedia.org/wiki?curid=131895", "title": "Worms (rozcestník)", "text": "Worms (rozcestník)\n\nSlovo Worms má více významů:\n\n"}
{"id": "131896", "url": "https://cs.wikipedia.org/wiki?curid=131896", "title": "Herbert Ernst Wiegand", "text": "Herbert Ernst Wiegand\n\nProf. Dr. Dres. h.c. Herbert Ernst Wiegand (8. ledna 1936 – 3. ledna 2018) byl německý teoretik lexikografie. Působil v Germanistickém semináři na univerzitě v Heidelbergu.\n\n"}
{"id": "131897", "url": "https://cs.wikipedia.org/wiki?curid=131897", "title": "Jaromír Povejšil", "text": "Jaromír Povejšil\n\nJaromír Povejšil (30. ledna 1931 Praha - 3. dubna 2010 Praha) byl český jazykovědec, germanista a překladatel a vedoucí redaktor \"Časopisu pro moderní filologii\".\n\n\n\n"}
{"id": "131899", "url": "https://cs.wikipedia.org/wiki?curid=131899", "title": "Josef V. Sterzinger", "text": "Josef V. Sterzinger\n\nJosef V. Sterzinger, \"známý také pod pseudonymem\" Ivan Rýva, (28. prosince 1866 Veltrusy – 9. ledna 1939 Praha) byl český středoškolský profesor, filolog, lexikograf, autor německo-českých slovníků a překladatel z němčiny a francouzštiny.\n\nZ francouzštiny přeložil některá díla Émila Zoly, Julese Verna, Alexandra Dumase.\n"}
{"id": "131902", "url": "https://cs.wikipedia.org/wiki?curid=131902", "title": "Václav Emanuel Mourek", "text": "Václav Emanuel Mourek\n\nVáclav Emanuel Mourek (20. srpna 1846 Luh u Přeštic – 24. října 1911 Praha) byl český univerzitní profesor, germanista a anglista, lexikograf, autor cestopisů a překladatel z angličtiny.\n\nV letech 1867–1871 vystudoval na Univerzitě Karlově klasickou a německou filologii. Roku 1894 byl na této univerzitě jmenován řádným profesorem německé filologie.\n\nJe autorem druhého nejstaršího anglicko-českého a česko-anglického slovníku (první anglicko-česká část vyšla v roce 1879, druhá česko-anglická část vyšla 1882) a byl to první docent germanistiky v Českých zemích (1884) (habilitační. práce \"Syntaxis slovesa v evangeliu sv. Lukáše gotského překladu Ulfilova\").\n\n\n"}
{"id": "131903", "url": "https://cs.wikipedia.org/wiki?curid=131903", "title": "Chitin", "text": "Chitin\n\nChitin je polysacharid složený z molekul \"N\"-acetyl--glukosaminu, které jsou spojeny 1,4-β-glykosidickou vazbou, vedle celulózy je nejrozšířenějším polysacharidem na Zemi. Chitin je hlavní složkou kutikuly členovců, která je u některých (např. u hmyzu, krabů, raků apod.) pomocí minerálních látek zpevněna a přeměněna (impregnována, inkrustována) v exoskelet (pevnou vnější kostru). Také spolu s beta-polyglukany tvoří buněčnou stěnu hub (říše \"Fungi\").\nChemicky je velmi podobný celulóze, pouze má na uhlíku C místo hydroxylové skupiny navázanou skupinu acetamidovou.\n\nDíky své houževnatosti, tvrdosti a snadné biodegradaci se využívá v některých chirurgických pomůckách.\n\nJeho struktura byla popsána v roce 1930 švýcarským biochemikem Albertem Hofmannem.\n\n\n"}
{"id": "131916", "url": "https://cs.wikipedia.org/wiki?curid=131916", "title": "Tah", "text": "Tah\n\nTah označuje proces \"tažení\" (popřípadě vlečení tedy vlek), který je způsoben nějakou silou, tzv. tažnou silou. Tažení může být realizováno různými způsoby, např. připojením přívěsu za automobil či zemědělského pracovního stroje za traktor, nebo připojením vagónů za lokomotivu apod.\n\nU proudových motorů vzniká reaktivní tah výtokem spalin z motoru, čímž je motor poháněn opačným směrem než spaliny na principu akce a reakce.\n\nMotor letadla vytváří tah vpřed prostřednictvím vrtule, nebo vyfukováním rozpínajících se plynů z proudového motoru na zádi letounu. Tah vpřed je roven hmotnosti vzduchu a spalin za jednotku času, násobené jejich průměrnou výtokovou rychlostí (neboli je hybností za jednotku času).\n\nLoď vytváří tah (nebo zpětný tah), když lodním šroubem urychlí vodu vpřed, či vzad. Výsledný tah táhne loď opačným směrem, silou rovnou součtu hybných momentů, procházejících lodním šroubem.\n\nRaketa je hnána vpřed tažnou silou rovnou hybnosti hmoty, kterou za určitý časový úsek urychlí ve výtokové trysce. U raketových motorů hraje rozhodující roli rychlost výtokových plynů a poměr množství paliva ke hmotnosti rakety. Podrobněji v článku Ciolkovského rovnice.\n\nKde:\n\n\nPro odpoutání tělesa od země jen za pomocí tahu, musí být síla větší než jeho tíha.\n\nKaždý ze tří hlavních motorů raketoplánu Space Shuttle dává tah 1,8 MN. Při startu, kdy jsou zažehnuty i dva raketové urychlovače na pevné palivo, každý o tahu 14,7 MN, má raketoplán celkový tah okolo 34,8 MN. Hmotnost rakety při startu je cca 2 040 000 kg, což znamená tíhu cca 20 MN. Protože tah je větší než tíha, raketoplán se může vznést.\n"}
{"id": "131917", "url": "https://cs.wikipedia.org/wiki?curid=131917", "title": "Orava (řeka)", "text": "Orava (řeka)\n\nOrava ( , ) je řeka na severozápadním Slovensku v historickém regionu Orava. Je 60,3 km dlouhá a její povodí má rozlohu 1991,8 km². Část toku je vyhlášena za chráněný areál Rieka Orava.\n\nVzniká soutokem Bílé a Černé Oravy; na jejich soutoku byla vystavena Oravská přehrada. Z přehrady vytéká pod jménem \"Orava\" jihozápadním směrem. Poblíž obce Kraľovany ústí do Váhu v nadmořské výšce 431 m.\n\n\nNejvětší průtok má v březnu a v dubnu, když taje sníh, naopak nejmenší v lednu a v únoru. Historicky nejnižší průtok byl zaznamenán ještě před vybudováním přehradní nádrže – 4,8 m³/s, největší až po jejím dobudování 19. června 1958 – 2300 m³/s.\n"}
{"id": "131919", "url": "https://cs.wikipedia.org/wiki?curid=131919", "title": "Posily", "text": "Posily\n\nPosily je označení pro bojové síly, které byly vyslány do oblasti bojů, aby podpořily tamní původně rozmístěné síly. Jejich význam nelze měřit pouze jejich početní silou, ale i řadou dalších aspektů. Účinnost jejich nasazení totiž závisí též na následných okolnostech:\n\n"}
{"id": "131921", "url": "https://cs.wikipedia.org/wiki?curid=131921", "title": "Nitrátreduktáza", "text": "Nitrátreduktáza\n\nNitrátreduktáza je enzym, katalyzující v živých organismech redukcí dusičnanových iontů na dusitanové.\n\nNitrátreduktáza sestává z flavinproteinu (FAD), hemu a molybdenového komplexu, přičemž obě dvě tyto složky slouží pro přenos elektronů. Předpokládá se, že bílkovinná složka enzymu přenáší elektrony z nikotinamidadenindinukleotidu (NAD) na flavin, druhá složka přenáší elektrony přes molybdenový atom na dusičnanový iont a redukuje jej. Je-li v organismu nedostatek molybdenu, nebo je-li neaktivní (např. inhibovaný přítomností wolframu), enzym může sice přenášet elektrony z NADH, ale nemůže redukovat dusičnanový iont. \n\nDůležitým znakem nitrátreduktázy je to, že se jedná o indukovaný enzym a k jeho syntéze dochází jen tehdy, jsou-li dusičnany přítomny v cytoplazmě. Maximální koncentrace dosahuje přibližně 6 až 12 hodin po zvýšení koncentrace dusičnanových iontů v buňce. Životnost tohoto enzymu je velmi krátká, poločas jeho rozpadu je pouze několik hodin. Jeho aktivita je pozitivně ovlivňována intenzitou slunečního světla; naopak klesá s rostoucí teplotou okolí.\n\nJeho přítomnost ve většině rostlin, případně u symbioticky s rostlinami žijících mikroorganismů, je nezbytným předpokladem zpracování půdního neamoniakálního dusíku pro jeho zabudování zejména do bilkovinné složky jejich těl, a to za spoluúčasti dalšího enzymu, nitritreduktázy.\n\nExistuje celá škála různých nitrátreduktáz. Charakteristickým společným rysem je jejich citlivost ke vzdušnému kyslíku, který jejich činnost inhibuje.\n\n"}
{"id": "131923", "url": "https://cs.wikipedia.org/wiki?curid=131923", "title": "Berchtesgaden", "text": "Berchtesgaden\n\nBerchtesgaden je městys v nejzazším jihovýchodním koutě bavorského správního okresu Horní Bavory a správní středisko jižní části okresu Berchtesgádensko. Nejbližší větší město je Bad Reichenhall, nejbližší velkoměsto a oblastní regionální centrum je Salzburg, 15 km na sever na rakouské straně. Město obklopují Berchtesgadenské Alpy.\n\nJméno Berchtesgaden se pravděpodobně odvozuje z podoby jména ženské mytické postavy Perchta nebo od \"Perther\", jména jakéhosi usedlíka, stejně jako \"Gaden\", t.j. ohrazené či oplocené bydliště. (Viz též \"Sagenwelt des Berchtesgadener Landes|ságy berchtesgadenského kraje\").\n\nPoprvé byl Berchtesgaden zmíněn v roce 1102, což byla v roce 2002 příležitost pro velkolepou oslavu 900. výročí. Vzniku Berchtesgadenu předcházel příslib hraběnky Irmgardy ze Sulzbachu, že zde jako dík za záchranu jejího chotě po nehodě při honu, zřídí klášter. Její syn Berengar I. ze Sulcbachu a její nevlastní bratr se zasadili o naplnění tohoto slibu a na základě slibu též podnikli cestu do Říma. Pro členy řádu augustiniánů, kteří byli Berengarem povoláni, však berchtesgadenské údolí nebylo v žádném případě příjemným místem. V neproniknutelných lesích se museli obávat setkání s draky a dalšími příšerami. Proto není divu, že první probošt Eberwin dal přednost jako svému stálému sídlu až do roku 1111, klášteru Baumburg založenému teprve v roce 1107 (v severním okresu Traunstein). Teprve s vymýcením lesa získala kotlina postupně svou přitažlivost také pro zemské probošty.\n\nNejvyšší lesnickou správu ponechal císař Fridrich I. Barbarossa malému klášteru roku 1156 a právo horních svobod na těžbu soli a kovů si Berchtesgadeňané ihned nechali potvrdit císařskou listinou. Obojí dohromady posloužilo prvnímu hospodářskému rozvoji, jenž vynesl Berchtesgadenu udělení titulu městečka („Markt“). V roce 1294 byla jeho samostatnost vyjádřena též udělením výkonné moci hrdelního práva pro těžká provinění. Nedaleké salcburské arcibiskupství se již brzy pokoušelo rozšířit svou sféru vlivu na ekonomicky výnosný Berchtesgaden, marktschellenberský solivar byl dán velkému sousedovi do zástavy, a rovněž Berchtesgaden podléhal od roku 1393 do roku 1404 nadvládě Salzburku.\n\nPozdější snaha Salzburku dostat Berchtesgaden zcela pod svou kontrolu vyvrcholila „solnou válkou“. Arcibiskup Wolf Dietrich von Raitenau se dostával do konfliktu s Bavorskem, jednak kvůli výnosům z halleinských dolů a jednak kvůli snaze Maxmiliána I. prosadit zdvojnásobení cla na solnohradské zboží. Z těchto důvodů byl Berchtesgaden v noci ze 7. na 8. říjen 1611 okamžitě obsazen vojskem Wolfa Dietricha. Po krátkém válečném tažení Bavorů však musel Wolf Dietrich uprchnout, ale brzy byl dopaden, a donucen abdikovat a byl až do své smrti vězněn v pevnosti Hohensalzburg. Znovu obsazen rakouskými vojenskými oddíly byl Berchtesgaden teprve v době války o španělský trůn v roce 1704.\n\nJiž od roku 1380 byl Berchtesgaden zastoupen jako říšské léno v německém říšském sněmu (Reichstag) jedním křeslem a jedním hlasem. Díky svému jmenování říšským proboštstvím měl Berchtesgaden zastoupení v říšském sněmu v Řezně – jako jediné říšské proboštství a malé knížectví – dokonce i na knížecí lavici a kromě toho se podílel až do 17. stol. též na jednáních Solnohradského zemského sněmu. Říšské proboštství bylo od 1559 do 1723 spravováno ze sídla rodu Wittelsbachů, jenž tehdy ustavoval také ještě zeměpána a arcibiskupa arcibiskupství kolínského.\n\nÚzemí tehdejšího knížecího proboštství zahrnovalo území dnešních pěti obcí kotliny a některá území mimo údolí například na cestě do Solnohradu ležící obec St. Leonhard, jehož kostel byl postaven pravděpodobně již v době románské.\n\nBohatá naleziště soli stále znovu vzbuzovala zájem politických sousedů. V době sekularizace a s ní spojeným koncem proboštské nadvlády v roce 1803 byl novým pánem nad berchtesgadenským krajem nově zřízené Kurfiřtství salcburské, po Bratislavském míru roku 1805 pak Císařství rakouské a v roce 1809 na krátký čas Napoleonská Francie. S nástupem nového pořádku v Evropě došlo v roce 1810 k připojení berchtesgadenského údolí společně se Solnohradskem k Bavorsku a tam také zůstalo, na rozdíl od Solnohradska, jenž v roce 1816 připadl opět Rakousku.\n\n\"Viz též:\" Chorherrenstift Berchtesgaden, Fürstprobstei Berchtesgaden, Gnotschaft\n\nAdolf Hitler objevil v roce 1923 kouzlo berchtesgadenského údolí. Při převzetí moci v Německu nacionálními socialisty doznal Berchtesgaden množství změn. Obersalzberg byl zabrán nacistiským režimem a prohlášen jako vůdcovo osobní ochranné území s horským statkem uprostřed, a poté získán pozemek zčásti pod sílícím nátlakem. Také předimenzované berchtesgadenské nádraží je dalším svědectvím této megalomanie. Obyvatelé města byli režimu nakloněni jen málo. Proto bylo berchtesgadenské politické hnutí Weihnachtsschützen při denacifikaci pracovně zařazeno jako skupina „vzdorujících moci“. Dokonce i místní stranické a politické vedení z velké části sestávalo z přistěhovalců. I přes všeobecně známý politický symbolismus Berchtesgadenu se letecké nálety 25. dubna 1945 omezily pouze na Obersalzberg. Kromě této výjimky neutrpěla městská infrastruktura ani zástavba téměř žádné válečné škody. Následné stažení nacistických špiček, které stále ještě zůstávaly v Berchtesgadenu, mělo vytvořit předpoklad pro předání Američanům bez boje. Ti si Berchtesgaden ještě před koncem války vymínily jako jeden ze svých opěrných bodů.\n\nViditelné znamení, že je doba národního socialismu v berchtesgadenském kraji přijímána kriticky, však bylo uskutečnitelné teprve roku 1999 po stažení Američanů a počátečních protestech různých místních politiků proti zřízení Dokumentačního centra na Obersalzbergu.\n\nBerchtesgaden byl 4. května 1945 obsazen vojenským svazem složeným z amerických a několika francouzských jednotek. Ty krátce nato ustavily prvním starostou Berchtesgadenu vědce, místního rodáka známého svým protihitlerovským postojem, Rudolfa Krisse.\n\nJako další důsledek války přijal Berchtesgaden, stejně jako mnoho dalších zemských území, vysídlené Němce z bývalých východních území Německé říše. Tím se výrazně změnilo složení obyvatelstva Berchtesgadenu. Tito vyhnanci bez vlasti, zejména ze Sudet a Slezska, mohli být zpočátku ubytováni pouze v někdejších barácích pracovních táborů (např. ve Winklu u Bischofswiesen), které vytvořily v průběhu let nové obecní části v berchtesgadenském okresu. O něco déle pak ještě trvalo, než byli noví občané původním kmenovým obyvatelstvem Berchtesgadenu přijati jako plnohodnotní spoluobčané a sžitý element.\n\nPozemky patřící NSDAP přešly roku 1947 formálně do vlastnictví Svobodného státu Bavorsko (Freistaat Bayern), ovšem Američané si i nadále ponechali velkou část budov a ploch k využívání. Jako někdejší Spojenci zřídili v neporušeném Berchtesgadenu od roku 1953 jedno ze tří amerických vojenských rekreačních center (U.S. Armed Forces Recreation Center - AFRC) v Bavorsku.\n\nOd roku 1978 stál Berchtesgaden u příprav vzniku národního parku Berchtesgadensko, kterému též propůjčuje své jméno a jenž se stal – po velkých počátečních protestech obyvatel – jednou z velkých obchodních značek zdejšího kraje.\n\nV posledních desetiletích byly zimní sporty dalším „exportním zbožím“ Berchtesgadenu. Sportovci jako Georg Hackl zde našli optimální podmínky pro své zimní sportovní aktivity a mezinárodní dorost je podporován ve sportovních střediscích Bavorského svazu bobování a sáňkařství (\"Bayerischer Bob und Schlittensportverband - BBSV\"), stejně jako na Christophorusschule Berchtesgaden na Obersalzbergu.\n\nV Berchtesgadenské kotlině se stále častěji konají mnohé z letních i zimních sportovních akcí, jako např. MS ve Snowboardingu, lyžařské závody FIS a na prvním umělém kluzišti na světě, závody v bobování, sáňkování či skeletonu na všech úrovních.\n\nK financování četných aktivit jako jsou například centrální zařízení typu Lázeňský a kongresový dům, krytý plavecký bazén (Watzmann Therme), jatky, atd. v podstatě samostatně hospodařící obci coby správnímu městu byl vedle Svazu cestovního ruchu vytvořen příspěvkový systém okolních obcí, jenž obci přináší značné výnosy.\n\nV 80. letech se Berchtesgaden ucházel s podporou vysokých bavorských představitelů, mezi jinými např. tehdejšího ministerského předsedy Franze Josefa Strausse, o konání zimních olympijských her pro rok 1992, ale neúspěšně. Berchtesgaden získal v prvním z pěti volebních kol pouze 6 hlasů (z celkových 75), čímž byl vyloučen jako první ze sedmi adeptů.\n\nSe stažením amerických vojsk roku 1996 přešlo užívání nemovitostí na Obersalzbergu na Svobodný stát Bavorsko jako vlastníka. To nakonec rozhodlo o zřízení dokumentačního střediska na Obersalzbergu, jež bylo posléze v říjnu 1999 otevřeno. Poslední velký stavební projekt na Obersalzbergu zahrnoval stržení někdejšího Platterhofu, americkými vojáky přezdívaného „General Walker“ na jehož místo byla přenesena budova odjezdové autobusové stanice ke Kehlsteinhausu, aby byly vytvořeny podmínky pro dokončení stavby pětihvězdičkového hotelu „Intercontinental Resort Berchtesgaden“ v roce 2005.\n\nSkutečnost, že až do 90. let minulého století byl kladen důraz hlavně na masovou turistiku coby hospodářský činitel a doba pobytu hostů se zkracovala, dala základ tomu, že v současné době vzrůstá tlak na vytvoření ekonomické struktury, která by v budoucnu umožnila tvorbu nových kvalifikovaných pracovních míst a zabránila finančnímu „krvácení“ obyvatel.\n\nPrvním krokem těchto strukturálních změn by kupříkladu mohlo být zvětšení rozsahu ekosociálního prostředí v Berchtesgadenu. Tak by měl na základě usnesení bavorského vládního kabinetu na pozemcích hotelu „Berchtesgadener Hof“, jenž po odchodu amerických vojáků zůstal prázdný, vzniknout v rámci Národního parku Berchtesgadensko \"Horský dům (Haus der Berge)\".\n\nV následujících desetiletích využívali bavorští králové Berchtesgaden jako své letní sídlo a vystavěli dosavadní klášter pro řádové členy do podoby královského zámku.\nPo skončení prusko-francouzské války v letech 1870/1871 začíná počet návštěvníků a hostů stoupat. Malíř Carl Rottmann dokončil již ve 20. letech 19. stol. malbu Berchtesgadenských Alp – a tímto dílem také inspiroval Caspara Davida Friedricha k namalování horského masivu Watzmannu – nicméně se v té době objevovalo krásy Berchtesgadenského údolí stále více umělců, spisovatelů a také některé osobnosti z oblasti průmyslu: tak například Ludwig Ganghofer, jehož celá řada románů se odehrává na pozadí Berchtesgadenu, stejně jako třeba norští spisovatelé Jonas Lie a Henrik Ibsen. Turismus se brzy rozvinul vedle dolování soli a stal se důležitým pilířem, přičemž dřevařské řemeslo ztratilo ve stejné míře na svém významu. U malířů byly obzvláště oblíbené náměty jako jezera Hintersee a Königssee – nikoli bez důvodu se dodnes jednomu z nejkrásnějších výhledů na Königssee říká „Malerwinkel – Malířský koutek“. Zpřístupnění Obersalzbergu pro turismus začalo v roce 1877 výstavbou pensionu Moritz Moritzem Mayerem. Tento pension měl později poskytnout nocleh také Adolfu Hitlerovi dlouho před jeho uchopením moci a to také sehrálo rozhodující roli při volbě Berchtesgadenu resp. Obersalzbergu jako působivého sídla pro přijímání zahraničních vládců a ministrů.\n\nDnešní rozloha tohoto tržního městečka pochází z doby územní reformy od roku 1972. V průběhu této územní reformy byly sloučeny až doposud samostatně ležící obce Salzberg, Maria Gern a Au (sestávající z Horního a Dolního Auu - Oberau a Unterau).\n\nZ občanské iniciativy vzešla v letech 2004/2005 žádost o referendum, s cílem spojit pět obcí kotliny do jediné sloučené obce. Pouze v Berchtesgadenu dosáhl počet pozitivních hlasů přes 60 %, ovšem současně ztroskotal na rozhodnutí občanů obcí Schönau am Königssee a Bischofswiesen. Nato se iniciátoří vzdali konání pozdějších referend v Ramsau und Marktschellenbergu.\n\nOba klíče na červeném pozadí připomínají spolupatrona městečka, sv. Petra - klášterní kostel je zasvěcen sv. Petrovi a sv. Janu Křtiteli.\nStříbrné lilie na modrém pozadí pocházejí od spoluzakladatelky hraběnky Imingar ze Sulcbachu.\n\nJiž v 17. století používali berchtesgadenští knížebiskupové tento znak a až do sjednocení Berchtesgadenského kraje s Bavorskem byl ve středu znak zemského probošta.\n\n\n"}
{"id": "131924", "url": "https://cs.wikipedia.org/wiki?curid=131924", "title": "Q (Star Trek)", "text": "Q (Star Trek)\n\nQ je fiktivní rasa ze sci-fi příběhů Star Treku. Q se objevili v první epizodě seriálu \"\", rovněž celá série skončila dílem, kde Q hráli podstatnou úlohu. Jedná se o skupinu bytostí s nadlidskými schopnostmi, kteří žijí mimo lidmi vnímatelnou realitu, svůj domov popisují jako Q-kontinuum.\n\nQ se většinou objevují na lodích \"Enterprise\"-D i \"Voyager\". Dávají najevo svoji nadřazenost, vyspělost a lidskou omezenost. Q většinou přivedou posádku \"Enterprise\" do značných nesnází, dochází k celé řadě nečekaných situací a neobvyklým zápletkám děje. Díky aktivitám Q se například poprvé v seriálu objevují Borgové. Pravá podoba bytosti Q není známa, jde-li ji vůbec v pravé podobě spatřit. \n\nNejznámějším členem Q-kontinua je Q, kterého hraje John de Lancie.\n\n\n"}
{"id": "131925", "url": "https://cs.wikipedia.org/wiki?curid=131925", "title": "Cardassiané", "text": "Cardassiané\n\nCardassiané jsou ve světě Star Treku značně xenofobní, nevraživou rasou, známou pro svou nelítostnou povahu. Po připojení k Dominionu se z nich stávají úhlavní nepřátelé Federace a Klingonské říše. Jedná se o humanoidy pravděpodobně plazího původu. Jejich kůže je žlutohnědá, nebo šedá a jejich vlasy jsou tmavě hnědé, nebo černé. \n\nJejich tisíciletá kultura doplatila na vojenský převrat. Jejich státní zřízení by se dalo přirovnat k Římskému impériu. Dali by se charakterizovat jako expanzivní militaristé.\n\nPoprvé se Cardassiané objevili v seriálu a sehráli jednu z hlavních rolí v seriálu .\n\nDomovský svět Cardassianů se jmenuje Cardassia Prime a leží v Alfa kvadrantu. \n\nMezi známější Cardassiany patří např. gul Dukat a Garak. \n\nJádrem cardasijské flotily jsou lehké křižníky třídy Galor a jejich vylepšená verze třídy Keldon. Galory jsou schopné v bitvě porazit nepřátelské lodě třídy Bird'of'Prey, nebo Ambassador, na současné federační lodě však nestačí. Proto se cardassijské lodě pohybují ve skupinách, aby nahradily sílu přesilou. \n\nV říši Cardassianů měla velký vliv armáda. S tou však soupeřila výzvědná služba zvaná Obsidiánský řád (např. v epizodě Defiant).\n\nCardassijská unie, je ve sci-fi filmech, seriálech, knihách i komiksech fiktivní militaristický stát, rasy zvané Cardassiané. Je hlavní a známou silou v Alfa kvadrantu. Její hlavní planetou je Cardassia Prime, domovský svět Cardassianů. Vznikla asi kolem 70. let 19. století.\n\nVznikla jako důsledek úpadku Cardassijské civilizace, která vedla k tomu, že se k moci dostala armáda a dala základy k diktátorskému státu. Z důvodu nedostatku přírodního a nerostného bohatství na své planetě, začala expandovat k okolním planetám, které si následně podrobila.\nTo vše přispělo k tomu, že k moci se dostala civilní Rada Detapa, jenž vedla neustálý boj o moc a nadvládu nad Unií, s vojenskou centrální mocí.\n\nOd roku 2328 až do roku 2369, okupovala unie planetu Bajor, domovský svět pacifistických a nábožensky založených Bajoranů. Bajor se stal protektorátem, jejich vláda si zcela podrobila Bajorany, a začala drancovat jejich planetu. Bajorané přišli o veškerá základní práva na život a na existenci samotnou. Byli pro Cardassiany levnou pracovní silou a sloužili jim jako pokusné subjekty.\nZa 41 let si jejich jednání vyžádalo více jak 10 milionů Bajoranů. \n\n"}
{"id": "131926", "url": "https://cs.wikipedia.org/wiki?curid=131926", "title": "Ferengové", "text": "Ferengové\n\nFerengové jsou fiktivní mimozemská rasa z prostředí Star Treku. Jedná se o obchodníky a hlavním cílem každého Ferenga je získat co nejvíce majetku ve formě vzácného kovu \"latinia\". Pro tento kov jsou ochotni i překročit zákony Federace. Poprvé se objevili v sedmé epizodě Nejzazší výspa v seriálu v roce 1987, kdy poprvé kontaktovali Federaci (v roce 2364), první kontakt (v roce 2154) lodí Enterprise (NX-01). Domovská planeta Ferengů, Ferenginar, není členem Federace.\n\nMezi významné Ferengy patří velký Nagus a také členové \"FCA\" (\"Ferengi Commerce Authority\").\n\nDalším známým Ferengem je Quark, vlastník baru na stanici Deep Space Nine.\n"}
{"id": "131929", "url": "https://cs.wikipedia.org/wiki?curid=131929", "title": "Člověčenství (poddanství)", "text": "Člověčenství (poddanství)\n\nSlib člověčenství (v pramenech jako člověčenstvie, homagium) je forma poddanského slibu a přísahy, kterými se ve středověku v českých zemích uváděl držitel poddanského statku (gruntu či dvora), ale i podsedci a držitelé chalup a menších polností, do poddanského vztahu k nové vrchnosti. Pán se za to svému novému poddanému zavazoval fyzickou i právní ochranou. Slib člověčenství byl vázán na jednotlivé majetky, ne na osoby a jeho nejdůležitější součástí bylo podání ruky, kterým se stvrzoval slib a přísaha. V písemných pramenech se doklady o slibu člověčenství objevují od počátku 15. století a někdy byl mylně zaměňován s nevolnictvím. I přes proklamace, že slib člověčenství je dobrovolný, existují v písemných pramenech doklady, že býval vrchností vězením či bitím vynucován.\n\nVedle venkovských obyvatel slib člověčenství v 15. století skládali i obyvatelé poddanských a dokonce i královských měst vůči králi. V druhé polovině 15. století především v Čechách od tohoto ale začalo být upouštěno, pravděpodobně proto, že měšťané chápali slib člověčenství jako omezování své svobody. Na Moravě se vlivem historického vývoje slib člověčenství královských měst udržel podstatně déle než v Čechách.\n\nK vyvázání ze slibu člověčenství docházelo, pokud měl být majetek prodán nové vrchnosti, resp. pokud o vyvázání požádal poddaný, protože se např. stěhoval. V tom případě získal jako doklad listinu stvrzující zrušení poddanských závazků (výhostní list).\n\n"}
{"id": "131948", "url": "https://cs.wikipedia.org/wiki?curid=131948", "title": "Seznam forem klasické hudby", "text": "Seznam forem klasické hudby\n\n"}
{"id": "131956", "url": "https://cs.wikipedia.org/wiki?curid=131956", "title": "Haghpat", "text": "Haghpat\n\nArchitektonický komplex Haghpat leží v arménské provincii Lorri poblíž městečka Alaverdi, na pravém břehu řeky Dzoraget asi 10 km od hranic s Gruzií. Klášter představuje vrchol religiosní architektury, jejíž jedinečný styl se vyvinul ze směsi prvků byzantské církevní architektury a tradiční lidové architektury kavkazské oblasti.\n\nKlášter Haghbat byl založen za vlády krále Abbáse III. Bagratouni (Milosrdného) (928 – 951) v těsném sousedství kláštera Sanahin. Oba kláštery pocházejí z období prosperity v průběhu Kiurikjanské dynastie (10. až 13. stol) a byly důležitým centrem arménské vědy a umění.\n\nKlášter je zapuštěný v zeleném kopci. Dominantu tvoří štíhlá a vysoká zvonice, jinak je klášter zvenčí málo nápadný. Po příchodu dovnitř ale překvapí velké množství kostelů a kaplí a také krásné vstupní a propojovací haly. Zajímavá je knihovna, kde jsou ve stěnách niky na knihy a v podlaze zapuštěné nádoby na víno, snad aby se lépe studovalo. Fantastická je vstupní hala hlavního chrámu, která má své velké rozpětí zastřešeno originální kamennou klenbou, jež sestává ze čtyř klenutých oblouků, které jsou vzájemně propojené a tak získávají potřebnou stabilitu.\n\nCelkem klášter zahrnuje osm budov obklopených opevněnými hradbami. Nejstarší budovou komplexu je chrám sv. Kříže (St. Nishan), který byl postaven v letech 976 až 991. Podnět k jeho výstavbě dala královna Xosrovanowš, manželka krále Ašóta III. Milosrdného. Je to jednolodní kostel s klenbou. Zvnějšku vyhlíží jako pravoúhlá budova, jeho interiér má však tvar kříže. Ve čtyřech vnitřních rozích chrámu jsou čtyři kaple. Kamenné schodiště vede do zvláštní lóže určené pro královskou rodinu. Stěny jsou vyzdobeny původními freskami pocházejícími ze 13. století.\n\nK západní straně chrámu je připojena sloupová síň, kterou dala vybudovat princezna Miriam, dcera krále Geurikjana III. v r. 1185 jako mausoleum pro členy královské rodiny Geurikjanů. Později byla sloupová síň částečně zbourána a nahrazena v r. 1201 klenutým atriem. Počínaje 11. stoletím byly postupně postaveny další budovy kláštera: Chrám sv. Gregory (1005), chrám Svaté Panny a portál chrámu sv. Kříže (1201), velká křížová chodba (1257), zvonice (1245), knihovna a a reflektář (13. stol.)\n\nTřípodlažní budova zvonice je jedním z nejlépe zachovalých středověkých děl arménské architektury. Je umístěna na vyvýšené části areálu. Základem stavby je podoba kříže a spodní dvě podlaží slouží jako kaple, v nichž je umístěno celkem 7 oltářů.\n\nKlášter dnes patří Arménské apoštolské církvi.\n\nV roce 1996 byl klášter zapsán na Seznam světového dědictví UNESCO. V roce 2000 byl na seznam přidán i nedaleký (3 km vzdálený) klášter Sanahin a oba jsou vedeny pod společnou položku \"Kláštery Haghpat a Sanahin\".\n\n"}
{"id": "131957", "url": "https://cs.wikipedia.org/wiki?curid=131957", "title": "Firth of Clyde", "text": "Firth of Clyde\n\nFirth of Clyde je záliv (ang. firth) ve Skotsku na západ od města Glasgow. Záliv je součástí Atlantského oceánu a ústí do něj řeka Clyde. Se zálivem je také propojeno několik jezer, jako třeba Gare Loch, Loch Long, Holy Loch, nebo Loch Striven. Na jeho pobřeží lze najít města Greenock a Port Glasgow. Záliv měl od nepaměti velký význam pro skotské hospodářství, a to nejen díky množství přístavů a loděnic, ale také díky rybám.V zálivu se nachází mnoho ostrovů a poloostrovů, které spolu s pevninou spojuje 12 pravidelných lodních linek.\n\nZa 2. světové války zde měla svoji námořní základnu britská Home Fleet.\n\n\n\n\nMajáky:\n"}
{"id": "131958", "url": "https://cs.wikipedia.org/wiki?curid=131958", "title": "Kaunaská přehrada", "text": "Kaunaská přehrada\n\nKaunaská přehrada ( ) je přehradní nádrž na území Kaunaského kraje v Litvě. Přehradní jezero má rozlohu 64 km². Je 83 km dlouhé a maximálně 5 km široké. Průměrná hloubka je 7 m a maximální 21 m. Má objem 0,46 km³.\n\nPřehradní jezero na řece Němenu za hrází Kaunaské hydroelektrárny bylo naplněna v letech 1959-60. Úroveň hladiny kolísá v rozsahu 4 m. Reguluje sezónní kolísání průtoku. Po vybudování přehrady se zmenšily velké povodně v Kaunasu a také se zlepšily podmínky pro lodní dopravu. Je zde rozvinuté rybářství (candáti, kapři, cejni). Na pobřeží leží města Kaunas a Rumšiškės.\n"}
{"id": "131961", "url": "https://cs.wikipedia.org/wiki?curid=131961", "title": "Kelvin (řeka)", "text": "Kelvin (řeka)\n\nKelvin je řeka ve Skotsku, v okolí města Glasgow. Pramení v Kilsyth Hills na sever od města a ústí do řeky Clyde v městské čáti Partick. Řeka je dlouhá 33,5 kilometru. Potéká západní částí Glasgowa okolo turisticky atraktivních míst, jako je botanická zahrada, univerzita, galerie Kelvingrove a parkem stejného jména.\n"}
{"id": "131965", "url": "https://cs.wikipedia.org/wiki?curid=131965", "title": "Firth of Forth", "text": "Firth of Forth\n\nFirth of Forth ( ) je záliv na východě Skotska, u jehož jižního pobřeží leží Edinburgh. Záliv je součástí Severního moře a pro svou polohu byl v minulosti i v současnosti hojně využíván pro lodní dopravu. Záliv je známý pro své velké kolonie vodních ptáků.\n\nZáliv překonávají dva mosty dlouhé přes 2 500 metrů, konzolový železniční Forth Bridge z roku 1890 a visutý silniční Forth Road Bridge z roku 1980.\n\nOstrovy v zálivu Firth of Forth\n\nMěsta a vesnice\n\nZajímavá místa\n\n"}
{"id": "131975", "url": "https://cs.wikipedia.org/wiki?curid=131975", "title": "Sanahin", "text": "Sanahin\n\nKlášterní komplex Sanahin leží v arménské provincii Lorri na zalesněných svazích hory Tchantinler, v ohybu řeky Dzogaret, jihozápadně od kláštera Haghpat, poblíž městečka Alaverdi. V blízkosti je rovněž stejnojmenná vesnice. Klášter byl patrně postaven na místě raně křesťanského kostela ze 4. až 5. století. Jako klášter byl založen roku 966. Do dnešních dob se dochovaly tři chrámy, budova akademie, knihovna a zvonice. Celý komplex je obklopen obrannou zdí.\n\nV centru kláštera stojí chrám Matky Boží, založený roku 930. Tvoří jej kopulí zastřešená hala se čtyřmi rohovými místnostmi. Samotná kopule je pozdějšího data (18. století). Neobyčejné je originální řešení kopule nejen s ohledem na tvar, ale na skutečnost, že v nosnících jsou vytesány zvířecí motivy, jejichž symbolika není zcela jasná.\n\nVedle tohoto chrámu zahájila královna Xosrovanowš, manželka krále Ašóta III. Milosrdného, stavbu chrámu Spasitele, který věnovala svým synům Smbatovi a Gurgenovi, kteří jsou také vyobrazeni na tympanonu východní fasády. Tento chrám má stejné disposice jako chrám Matky Boží, ale je podstatně větší. Kopule chrámu byla zcela přestavěna v roce 1184.\nKaple sv. Gregorije pochází z roku 1061. Je to malá kruhová kaple stojící na východní straně komplexu. Jednou z nejzajímavějších staveb kláštera je knihovna (1063). Má čtvercový půdorys a střecha je nesena diagonálními oblouky spočívajícími na čtyřech sloupech.\n\nZe stejné doby je i budova spojující dva hlavní kostely. Zde sídlila univerzita, kde učili přední arménští učenci. Sanahin byl totiž ve středověku důležitým vzdělávacím a literárním centrem, který hrál významnou roli v rozvoji duchovního a kulturního života celé Arménie. Proslulá byla zejména iluminační a kaligrafická škola.\n\nStavební ruch v klášteře, patrně v důsledku invaze Seldjuků, se koncem 11. století zpomalil, nicméně drobné úpravy pokračovaly i v průběhu 12. století. Pozdějšími nájezdy byla valná část kláštera zničena. Dnes již neexistují obydlí mnichů, chrám sv. Jana, ubytovny poutníků ani hrobka krále Kiurikijana. Třípatrová zvonice pochází až ze století osmnáctého.\n\n\n"}
{"id": "131977", "url": "https://cs.wikipedia.org/wiki?curid=131977", "title": "Výkupné", "text": "Výkupné\n\nVýkupné je označení používané pro částku, která je požadována výměnou za propuštění uvězněné osoby. V současné době se jedná zpravidla o částku vyžadovanou zločinci za propuštění osoby unesené speciálně za účelem získání peněz, v dřívějších dobách se však běžně operovalo s vykupováním zajatců z řad vznešených a bohatých šlechtických rodů, později pak i vysokých důstojníků.\n"}
{"id": "131979", "url": "https://cs.wikipedia.org/wiki?curid=131979", "title": "Výroba", "text": "Výroba\n\nVýroba je činnost, kde dochází k přeměně vstupů na výstupy. Základním předpokladem jsou výrobní zdroje (činitele). Jsou to vstupy do výroby. Vstupy se přeměňují výrobním procesem a mění se ve výstupy (statky, služby). Za statky jsou označovány fyzické komodity (produkty vyráběné pro spotřebu či směnu) a služby jsou úkony, které uspokojují existující poptávku. Tudíž dochází k transformaci výrobních faktorů na statky či služby.\n\nVýroba je hlavní složkou hospodářského procesu, neboť rozdělit a přerozdělit můžeme jen to, co se vyrobilo. Součástí výroby je také výrobní spotřeba.\n\n\n\"Elementární\" výrobní faktory se skládají ze základních prepozic, potřebných k danému druhu výroby. Dělí se na několik kategorií:\n\n\nNaproti tomu \"dispoziční\" faktory kombinují předchozí elementární faktory a jsou jimi například plánování, samotný proces výroby, kontrola, propagace a odbyt.\n\nPoměr cena výroby a cena výrobku se v ideálním případě blíží dvěma.\n\nPři pohledu na historický vývoj můžeme výrobu rozdělit do čtyř stádií. Jejich časové oddělení není ostré a pří přechodu do druhého vždy ještě dlouhou dobu souběžně probíhalo i první stádium. V dnešní době se ve světě vyskytují poslední tři stádia, ve vyspělých ekonomikách pak především poslední dvě.\n\n\n\nFunkcí výrobního procesu je tvorba užitkových hodnot a představuje hlavní činnost podniku.\n\nZákladní aspekty výrobního podniku jsou:\n\nPři zkoumání výrobního procesu, jeho plánováni nebo optimalizaci často záleží na tom, na který aspekt výroby se konkrétně zaměřujeme.\n\nRozlišujeme tři hlediska zkoumání výrobního procesu:\n\nZ věcného hlediska se může jednat o:\n\n\nČasové hledisko řeší následující faktory řízení výroby:\n\n\n\n\n\n\nHledisko prostorového uspořádání výrobního procesu:\n\nV souvislosti s prostorem a organizací výrobního procesu je potřeba zmínit dva příbuzné aspekty řízení výroby:\n\n\nŘízení výroby se zaměřuje na dosažení optimálního fungování výrobních systémů s ohledem na vytyčené cíle. Výrobní systém tak zahrnuje všechny činitele účastnící se procesu výroby: provozní prostory, nezbytná technická zařízení, suroviny, polotovary, energie, informace, pracovníky podílející se na výrobě, rozpracované a hotové výrobky a odpady.\n\nV řízení výroby se jedná o věcné, prostorové a časové sladění činitelů účastnících se výrobních procesů či výrobní procesy ovlivňujících: pracovníků podílejících se na výrobě, provozních prostor, nezbytných výrobních a dopravních zařízení, surovin, energií, polotovarů, rozpracovaných výrobků, finančních prostředků, informací a v neposlední řadě i odpadů.\n\nCílem se v ekonomii rozumí stav, kterého má být v budoucnu dosaženo. Vedle všeobecných cílů firmy by měli být definovány i cíle specifické pro jednotlivé oblasti její činnosti: pro vývoj výrobků, výrobu a její kvalitu, marketing a prodej, finance, personální rozvoj, řízení, využití informačních technologií atd.\n\nPodle úrovně řízení můžeme cíle dělit na strategické, taktické a operativní. Podle časového horizontu pak na dlouhodobé, střednědobé a krátkodobé cíle.\n\nMezi základní cíle řízení výroby patří:\n\n\n\n\n\n\n"}
{"id": "131983", "url": "https://cs.wikipedia.org/wiki?curid=131983", "title": "Elfové (Středozem)", "text": "Elfové (Středozem)\n\nElfové jsou jednou z ras objevujících se v Tolkienově fantasy příbězích. Při popisu jejich dějin a především pak líčení historie jednoho z elfských národů - Noldor Tolkien vykresluje nejranější období Ardy. Elfové se jako hlavní či vedlejší postavy objevují ve většině Tolkienových knih týkajících se Středozemě. Nejvýznamnější pozornost je jim věnována při popisu prvního věku. Elfové bývají označováni jako Prvorození, sami se pak nazývají Quendi.\n\nObjevují se v Tolkienových dílech Hobit aneb cesta tam a zase zpátky a v jeho trilogii Pán prstenů. Jejich historie je nejobsáhleji popsána v Silmarillionu. Další detaily jsou v Nedokončených příbězích Númenoru a Středozemě, Húrinových dětech a The History of Middle-earth.\n\nElfové se sami z počátku označovali jako Quendi čili \"ti, kdo mluví hlasem\". Jako první z Ilúvatarových děti bývají v komparaci s lidmi - \"Druhorozenými\" či \"Nástupci\", kteří se probrali až v prvním slunečním věku, označováni jako \"Prvorození\". V sindarštině byli elfové jmenováni jako Eledhrim.\n\nElfové jsou Tolkienem popisováni jako nejsličnější a nejmoudřejší ze všech ras Ardy. Stárnou jen velice pomalu a až na případy násilného zabití jsou nesmrtelní. V případě smrti odcházejí do Síní Mandosu na západě Amanu, kde čekají na konec světa. Z počátku byli elfové fyzicky zdatnější než v pozdějších dobách. Kromě sličných rysů byl pro elfy typický vysoký vzrůst a rovné či vlnité vlasy. Elfové rodu Vanyar měli vlasy nejčastěji světlé, zatímco Noldor byli známí vlasy tmavými. \n\nVšichni elfové byli charakterističtí výbornou zručností a jedinečně vyvinutými smysly, především pak svým zrakem a sluchem. Ve znalosti přírody a lesa mezi Quendi vynikali kmeny Avari, z Eldar pak především Teleri, Nandor a Zelení elfové. Teleri z Alqualondë a Falasu byli navíc prvními a nejlepšími staviteli lodí, Noldor skvělými řemeslníky a Sindar nedostižnými pěvci. \n\nV \"Silmarillionu\" ani v \"Pánu Prstenů\" není explicitní zmínka o špičatých uších. Víme, že Tolkienovi elfové skutečně měli špičaté uši jen díky dopisu, který Tolkien poslal ilustrátorům \"Hobita\", ve kterém se psalo že Bilbovy uši mají být „pouze lehce špičaté a 'elfí'“ a díky pasáži v Etymologiích (publikované v \"Ztracené cesty a jiná psaní\"), kde Tolkien říká, že „uši Quendi (elfů) jsou špičatější a více do tvaru listu než lidské“. Praktické úvahy, včetně množství událostí, kdy byli lidé považováni za elfy (nejvýrazněji Túrin Turambar), napovídají, že špičatost musela být jemná, něco úplně jiného než velké uši z \"Elfquestu\" nebo extrémně dlouhé rovné elfí uši v některých anime jako \"Record of Lodoss War\" nebo z her \"Warcraft\".\n\nElfové se již od svého procitnutí dělili na tři klany:\n\n\nTi, kteří odmítli pozvání Valar a raději zůstali ve Středozemi byli známi jako Avari čili \"Neochotní\". \n\nPři pochodu elfů na západ došlo k jejich dalšímu dělení. Nejvíce nerozhodní a váhaví byli Teleri, z nichž se postupně vydělily skupiny:\n\n\nVanyar, Noldor a Teleri, bývají nazýváni Eldar čili \"Elfové velké pouti\". Ti z nich kteří měli možnost pohlédnout na světla Dvou valinorských stromů, bývají nazýváni Calaquendi tedy \"Elfové světla\". Ti z Eldar, kteří do Valinoru nedorazili (Sindar, Falathrim a Nandor) jsou nazýváni Úmanyar čili \"Elfové soumraku\". Úmanyar a Avari, kteří na Velkou cestu vůbec nevyrazili jsou souhrnně označováni jako Moriquendi \"Elfové tmy\".\n\nPrvní elfové procitli pod hvězdnou oblohou během věků Dvou stromů u břehů Jezera probuzení, Cuiviénenu. Jako prvnímu se však Quendi podařilo objevit Melkorovým špehům. Služebníkům Temného pána se několik neopatrných elfů podařilo odvléct do pevnosti Utumna, kde z nich Melkor za pomoci mučení vytvořil ohavné plemeno skřetů. Po nějakém čase se u vod Cuiviénenu objevil také Vala Oromë. Po první porážce a zajetí Melkora se s ním pak tři elfí vyslanci Ingwë, Finwë a Elwë vydali do Valinoru a po svém návratu přesvědčili většinu svých příbuzných, aby společně odešli od vod Cuiviénenu na západ do Amanu. Tehdy došlo k prvnímu dělení elfů - všichni příbuzní Ingwëho a většina příbuzných Elwëho a Finwëho se rozhodla odejít s Oromëm do Valinoru a ti byli později známí jako Eldar čili \"Elfové Velké pouti\", zatímco ti, kteří se rozhodli zůstat ve hvězdami ozářené Středozemi začali být známi jako Avari tedy \"Neochotní\".\n\nPři velkém přesunu Eldar napříč Středozemí došlo k jejich dalšímu dělení. Nejmenší skupina, již vedl Ingwë, kterého později všichni považovali za Velekrále všech elfů, byla známa jako Vanyar (v Nedokončených příbězích jsou označeni jako \"Teleri\"). Ingwë, který nejvíce ze všech toužil znovu spatřit světlo stromů dokázal svůj lid provést přes Středozem k západnímu moři nejrychleji. Vanyar byli miláčky Manwëho a Vardy a nejsličnějšími z Ilúvatarových dětí. \n\nDruhá skupina, vedena Finwëm, byla nazývána Noldor. To byli Hloubaví elfové (v Nedokončených příbězích známi jako Gnómové). Stali se miláčky Aulëho a jejich dějiny jsou nejspletitější z celé Ardy. Zasloužili se také o největší díla stvořená živými bytostmi. Mezi jejich výtvory patřili mimo jiné Fëanorovy silmarily, eregionské Prsteny moci či palantíry. \n\nNejvětší skupinu Eldar tvořili Teleri (v raných textech nazýváni Solosimpi, Mořští pištci), jež vedli bratři Elwë a Olwë. Během cesty se část Teleri zalekla Mlžných hor, a vedeni Lenwëm se od Eldar odpojili. Ti byli později známí jako Nandor. Časem část z nich splynula s Avari a do příběhů vstoupili jako Lesní elfové. Další dvě skupiny Teleri se od hlavního proudu oddělily v Beleriandu. To byli Eglath a Falathrim, kteří jsou souhrnně nazýváni Sindar tedy \"Šedý lid\". Jejich vůdci se stali Elwë Thingol, který pojal za ženu Maiu Melian a stavitel lodí Círdan. Většina Teleri vedená Olwëm však přesto dospěla k moři. \n\nVanyar a Noldor, kteří na pobřeží dospěli první byli Ulmem a jeho služebníky přetaženi na ostrově přes moře a jako první z živých bytostí tak vstoupili do Amanu a spatřili světlo Dvou stromů. Část Teleri, kteří postupovali pomaleji, k moři vůbec nedorazila. Přesto většina vedená Olwëm velmi toužila spatřit Valinor a tak nakonec i tyto elfy přepravil pomocí ostrovu Pán vod Ulmo na druhou stranu moře. Nechali se však přesvědčit Ossëm, aby zcela neopustili moře, které si zamilovali a tak ostrov na kterém byli Ulmem taženi neopustili, nýbrž jej Ossë upevnil na dohled břehů Amanu. Tak žili Teleri na ostrově, který pojmenovali Tol Eressëa čili \"Osamělý ostrov\", na dohled Blažené říše. Tam Teleri žili dokud je touha spatřit své příbuzné a Dva valinorské stromy nepohnula k cestě dál na západ. Ossë je naučil stavět lodě a Teleri na nich dopluli do Amanu, kde jako poslední z Eldar pohlédli na světlo Blažené říše. Milovali však moře a proto se usadili na východním pobřeží Amanu, kde založili svůj přístav Alqualondë, v němž sídlil jejich pán Olwë. \n\nV časech Melkorova zajetí, která jsou známa jako \"Poledne Blažené říše\", žili tři čeledi Eldar v Amanu. V této době došlo k všestrannému rozkvětu elfů. Vanyar společně s Noldor vystavěli město Tirion, avšak Vanyar toto nádherné sídlo z lásky k Valar záhy opustili a usadili se přímo v sousedství Valar na úbočích hory Taniquetil. Jejich král Ingwë, jehož autoritu respektovali všichni Eldar, seděl po boku samotného Manwëho. V Tirionu vládl pán Noldor Finwë. Za jeho vlády se Noldor pod dohledem Aulëho naučili zpracovávat kámen a drahokamy. Rúmil Tirionský tehdy vymyslel první elfí písmo. Teleri sídlící v přístavu Alqualondë dál zdokonalovali své lodě. \n\nZa roků Melkorova zajetí se narodili mnozí z důležitých postav pozdějších dob. Došlo k narození Finwëho synů Fëanora, Fingolfina a Finarfina. Fëanor měl se svou ženou Nerdanel sedm synů, Fingolfin zplodil Fingona a Turgona a Finarfinovi se narodil syn Finrod a dcera Galadriel.\n\nPo odplutí Vanyar, Noldor a většiny svých příbuzných zůstala v Beleriandu část Teleri uznávající autoritu Elwëho, který začal být znám v jazyce Sindar jako Elu Thingol \"král Šedoplášť\". Thingol založil svou říši v lesích Doriathu. Jeho autoritu respektovali všichni Quendi, kteří zůstali v Beleriandu. Tedy i Círdan, jež vládl elfům v přímořském Falasu, a také Denethor, který do Beleriandu přivedl část Nandor a usadil se v Ossiriandu. \n\nV době Melkorova zajetí se v Beleriandu poprvé objevují trpaslíci, jejichž otcové se probrali krátce po zrození elfů. Ačkoliv mezi oběma plemeny panovala nedůvěřivost, každá ze stran velmi profitovala ze společného obchodu a trpaslíci pro krále Thingola vyhloubili jeho královské sídlo Menegroth. Tehdy vymyslel první runové písmo Sindar Thingolův učenec Daeron. Thingolovi a Melian se navíc narodila dcera Lúthien považovaná za nejkrásnější z Ilúvatarových dětí.\nNad Melkorem se po třech věcích, za nichž byl vězněn v síních Mandosu, slitoval Manwë. Poté co u něj prosil za odpuštění, byl Melkor propuštěn, avšak zatajil před Manwëm a ostatními své temné úmysly. Žárlil na elfy, nenáviděl je, pokoušel se získat jejich poklady a snažil se elfy zneužít. Nejvíce pochodil mezi Noldor mezi nimiž šířil lži a pomluvy o Valar a o lidech, jejichž příchod se očekával. Melkorovým největším nepřítelem se stal Finwëho prvorozený syn Fëanor, který tehdy stvořil největší dílo všech dob, silmarily. Melkor po těchto klenotech, které obsahovaly světlo Dvou stromů velmi prahl. Melkor si proto vymyslel pomluvy, jež vedly ke sporu mezi Fëanorem a jeho nevlastním bratrem Fingolfinem. Při šarvátce vytáhl Fëanor na svého bratra meč a byl za to vyhnán z Tirionu, načež se usadil ve své pevnosti Formenosu. Do exilu jej následovali jeho synové i otec Finwë. Králem Tirionu se stal Fingolfin.\n\nMelkor však Valar i Eldar zaskočil a za pomoci pavoučice Ungoliant se mu podařilo zničit Dva valinorské stromy. Na útěku z Amanu přepadnul Formenos, kde zavraždil velekrále Noldor, Finwëho a ukradl Fëanorovi silmarily s nimiž uprchnul do Středozemě. Tehdy jej Finwëho syn proklel a nazval jej Morgothem \"Černým nepřítelem Světa\". Fëanor pak, nedbaje zákazu Valar, vstoupil do Tirionu, a přede všemi Noldor hovořil o údajné nečinnosti Valar a nutnosti návratu do Středozemě a porážce Morgotha. Tehdy on a jeho synové vyslovili svou strašlivou přísahu, v níž slibovali smrt každému, kdo by usiloval o Fëanorovy klenoty. Většina Finwëho rodu se nechala ztrhnout Fëanorovými slovy a rovněž zatoužila vrátit se do Středozemě a vládnout tam vlastním zemím po své vůli. Přes odpor Fingolfina, Finarfina a Turgona velká většina Noldor opustila Tirion a pod vedením Fëanora zamířila k moři. \n\nFëanor a nejdychtivější z jeho lidu se po příchodu do Alqualondë pokusili přesvědčit Teleri, aby jim svěřili své lodě pro přeplutí moře. To Olwë odmítnul, načež se Fëanorovi lidé pokusili lodí zmocnit násilím. V Labutím přístavu došlo k prvnímu zabíjení rodných, přesila Noldor přemohla Teleri a ukradla jim jejich milované lodě. Noldor pokračovali podél pobřeží dál na severovýchod a tehdy se jim zjevil Mandos, který nad nimi vynesl kletbu označovanou jako Sudba Noldor či Proroctví Severu. V této sudbě odsoudil Noldor k mnoha bolestem, zapovězení Valinoru a prokletí Fëanorova rodu. Tehdy se část Noldor vedená Finarfinem a litující vraždění v Alqualondë vrátila zpátky do Valinoru, kde získala odpuštění Valar a Finarfin se stal králem Noldor, kteří zůstali v Amanu. Tito Noldor byli známi jako Aulentur, přátelé Aulëho.\n\nJiž před propuštěním Melkora se začalo ve Středozemi probouzet jeho zlo a zeměmi se stále častěji začali toulat vlci, démoni a skřeti. Sindar se proto za pomoci trpaslíků z Ered Luin vyzbrojili a ubránili své země před prvním náporem zlých tvorů, kteří doposud čekali na svého pána. \n\nPoté co Morgoth zničil Dva stromy, usmrtil Finwëho a ukradl silmarily, uprchnul i s klenoty do Středozemě, kde se usadil ve své staré pevnosti Angbandu nacházející se severně od zemí Beleriandu. Za svůj prvotní cíl si Temný pán stanovil ovládnutí Beleriandských elfů. Vyslal proti Doriathu armády skřetů, které obklíčili Círdanův lid za hradbami jeho přístavů Brithombar a Eglarest a zle poničili vojsko ossiriandských elfů. Nakonec se však Thingolovi podařilo skřety v první bitvě beleriandských válek porazit a království Doriath ubránit.\n\nVětšina Noldor napříč Mandosově sudbě pokračovala ve své cestě na severovýchod podél pustého a chladného pobřeží Amanu zvaného Araman. Tam Fëanor zradil svého nevlastního bratra a se svým lidem přeplul na lodích Teleri moře, načež nechal lodě zapálit. Fingolfina a jeho lid ponechal Fëanor svému osudu. Druhý z Finwëho synů se však se svým lidem rozhodnul podniknout nebezpečnou cestu přes ledovou úžinu Helcaraxë a ti, kteří tento vyčerpávající pochod přežili, později rovněž stanuli ve Středozemi. \n\nFëanorovi lidé se do Středozemě vrátili právě v době, kdy Morgothova vojska zle tiskla Sindar a hrozila jejich porážka. Návrat Noldor Temného pána překvapil, načež proti nově příchozím nepřátelům vyslal svá skřetí vojska. Fëanorovi lidé však skřety v bitvě pod hvězdami snadno porazili a zahnali je dokonce až k branám Angbandu. Tam byl balrogy smrtelně zraněn nerozvážný Fëanor. Vojska Noldor se poté stáhnula do pohořím bráněného Hithlumu a skřeti zalezli zpátky do děr Angbandu. Tehdy dorazil na sever Středozemě prořídlí lid Fingolfinův, což provázel první východ Slunce. \n\nPo smrti Fëanora došlo mezi Noldor ve Středozemi k alespoň částečnému udobření, když nejstarší z Fëanorových synů Maedhros přenechal titul Velekrále Noldor svému nevlastnímu strýci Fingolfinovi. Příchod Noldor se však příliš nelíbil Thingolovi, který se obával jejich přílišných ambicí. Jeho nedůvěra a dokonce nenávist k Fëanorovým synům se prohloubila, když se později dozvěděl o vraždění svých příbuzných v Labutím přístavu. Noldor založili ve vysočinách severně od Beleriandu své říše jako hráz proti Morgothovi. Velekrál Noldor Fingolfin sídlil spolu se svým synem Fingonem a většinou svého lidu v Hithlumu. Jeho mladší syn Turgon nejprvě obýval zemi Nevrast a později založil skryté království Gondolin. Vysočinu Dorthonion bránili Finarfinovi synové Aegnor a Angrod a jejich bratr Finrod zvaný Felagund postavil věž Minas Tirith bránící Sirionský průsmyk. Později přenechal Minas Tirith bratru Orodrethovi a založil skryté město Nargothrond. Fëanorovi synové bránili východní přístup do Beleriandu. Maedhros Maedhrosovu marku, Maglor území zvané jako Maglorova brána, Celegorm a Curufin opevnili průsmyk Aglon, Caranthir žil v Thargelionu a Amrod byl pánem rozptýleného loveckého lidu v jihovýchodním Beleriandu. \n\nV roce 60 prvního věku se Temný pán pokusil zaskočit Noldor náhlým útokem, který se však elfům podařilo odrazit v Slavné bitvě, načež následovalo téměř 400 let trvající Obklíčení Angbandu za něhož se Morgoth pokusil jen o ojedinělé výpady. Říše Eldar v Beleriandu tehdy vzkvétaly a v této době se za Ered Luin dostali i první lidé, kteří se připojili k elfům v jejich boji proti Temnému pánovi. Obležení Angbandu bylo proraženo v roce 455, kdy Morgoth porazil elfy a lidi v bitvě náhlého plamene. V bitvě byly zničeny říše Finarfinových i Fëanorových synů a Noldor s vypětím všech sil ubránili Hithlum a průsmyky do Beleriandu. Velekrál Fingolfin zemřel v souboji na který vyzval Morgotha.\n\nThingolově dceři Lúthien a člověku Berenovi se po obrovském dobrodružství podařilo získat jeden ze silmarilů uložených v Morgothově koruně. Temný pán však vzápětí rozdrtil spojené Eldar, Edain a trpaslíky v bitvě nespočetných slz, načež již nic nebránilo jeho útokům proti královstvím Beleriandu. Brzy poté padlo království Nargothrond a přístavy ve Falasu.\n\nZ lásky Berena a Lúthien se zrodil Dior. Lúthien poté přijala sudbu lidí a jako jediná z elfů opravdu zemřela. Silmaril, který Beren dal doriathskému Thingolovi za ruku jeho dcery, však nepřinesl Doriathu nic dobrého. Nejprve se jej pokusili získat trpaslíci z Nogrodu, kteří usmrtili krále Thingola a Menegroth vyplenili. Thingolův dědic Dior poté čelil útoku Fëanorových synů, kdy došlo k druhému zabíjení rodných. Posledním královstvím Eldar se tak stal Gondolin, který však padnul krátce poté dík Maeglinově zradě. Přeživší z Doriathu a Gondolinu se uchýlili pod Ulmovu ochranu k ústí řeky Sirionu, kde vznikli Sirionské přístavy. Jakmile se o nich dozvěděli Fëanorovi synové opět je poháněni svou přísahou napadli ve snaze získat otcovi klenoty. S klenoty se podařilo uprchnout půlelfům Eärendilovi a jeho družce Elwing. Za pomoci silmarily překonali se svou lodí moře a stanuli v Amanu, kde pohnuli Valar k útoku proti Morgothovi a k záchraně přeživších Eldar a Edain. \n\nValar společně s Vanyar a valinorskými Noldor Temného pána drtivě porazili a z jeho koruny odebrali zbývající dva silmarily. Klenotů se v zoufalství zmocnili Maedhros s Maglorem. Když viděli, že jejich boj je marný, ukončil Maedhros svůj život spolu s klenotem skokem do lávové propasti a Maglor vhodil svůj silmaril do moře. Při válce hněvu byl Beleriand poničen a zaplaven mořem. Část elfů po porážce Temného pána přijala odpuštění Valar a odplula na západ, kde se Eldar usadili na ostrově Tol Eressëa. \n\nVětšina Noldor, jejichž Velekrálem se stal Gil-galad však přesto zůstala ve Středozemi. Gil-galad a Círdan zůstali v přímořském Lindonu, Galadriel se svým manželem Celebornem založili nedaleko východních bran trpasličího Khazad-dûm království Eregion, kde navázali kontakt s královstvími Lóriland lesních elfů ve Velkém zeleném hvozdu. Králem elfů Velkého hvozdu se stal vzdálený Thingolův příbuzný Oropher, jehož sídlem se stal pahorek Amon Lanc. \n\nEregionským kovářům vedeným Fëanorovým vnukem Celebrimborem, kterým tajně radil Morgothův zamaskovaný pobočník Sauron, se podařilo vytvořit prsteny moci. Tři elfí prsteny nosili Gil-galad, Círdan a Galadriel. Elfové však brzy prokoukli Sauronovu lest, prsteny před jeho chtíčem skryli a nenosili. Sauron pro získání tří prstenů elfské říše v Eriadoru napadnul, avšak elfové se za pomoci Númenorejců a trpaslíků jeho útoku ve válce ubránili, avšak došlo k zpustošení Eregionu a zajetí Celebrimbora. Přeživší se pod vedením Elronda ukrývají v Roklince. \n\nV roce 3430 druhého věku bylo založeno Poslední spojenectví elfů a lidí, v němž se proti druhému Temnému pánu spojili Noldor a elfové Lothlórienu a Velkého hvozdu s trpaslíky z Khazad-dûm a Dúnadany z království Gondor a Arnor. Společnými silami Saurona porazili a Isildurovi se podařilo odejmout mu z ruky jeho prsten, čímž Sauron ztratil na čas svou moc. Při dobývání Sauronovi pevnosti však padl poslední Velekrál Noldor ve Středozemi Gil-galad i jeho přítel Velekrál Dúnadanů Elendil, čímž se obě rasy na dlouhou dobu odcizily. Porážkou Saurona došlo ke konci druhého věku.\n\nTřetí věk znamenal nástup věku lidí, kdy stále více elfů odplouvalo ze Středozemě přes Šedé přístavy na západ do Amanu. Noldor, kteří zůstali ve Středozemi se sdružili kolem Círdana v Šedých přístavech a Elronda v Roklince. Na východ od Mlžných hor se elfové sdružili okolo paní Galadriel v Lothlórienu a Oropherova syna Thranduila v Temném hvozdu. \n\nProti povstávající moci Saurona byla v roce 3018 třetího věk svolána do Roklinky Elrondova rada, na níž bylo mezi zástupci národů Středozemě dojednáno zničení Jednoho prstenu. Za tímto účelem bylo vytvořeno Společenstvo prstenu, v němž zastupoval elfy syn krále Thranduila Legolas.\n\nVe válce o prsten přepadla Sauronova vojska z Dol Gulduru Thranduilovu říši v Temném hvozdu. Elfům se v bitvě pod stromy podařilo jeho vojska odrazit. S pádem Saurona zaútočili Celeborn a Galadriel na Dol Guldur, který je pobořen a Temný hvozd očištěn, načež je přejmenován na Les zelených listů. Po porážce Mordoru a pádu Saurona si Elrondova dcera Arwen vzala za manžela Isildurova dědice Aragorna, který znovuobnovil Obnovené království, čímž skončil třetí věk.\n\nVe čtvrtém věku došlo k definitivnímu vyblednutí posledních elfských království ve Středozemi a většina Eldar se přesunula za moře. Středozem opustili i hrdinové třetího věku Legolas, Galadriel a nakonec také stavitel lodí Círdan.\n\nElfové v Tolkienově světě užívali tyto jazyky:\n\n\nV animované filmové verzi Hobita z roku 1977 natočeném režiséry Jules Bassem a Arthurem Rankinem juniorem jsou Lesní elfové zobrazeni jako blonďatí skřítci s nazelenalou barvou kůže. Elrond je ve filmu zobrazen jako vysoký muž s hvězdami okolo hlavy.\n\nPeter Jackson ve své filmové trilogii natočené na přelomu tisíciletí zobrazil elfy jako vznešené a pohledné osoby. Přidržel se rovněž verze se špičatýma ušima.\n\n\n"}
{"id": "131984", "url": "https://cs.wikipedia.org/wiki?curid=131984", "title": "The Rutles", "text": "The Rutles\n\nThe Rutles je britská komediální hudební skupina, kterou v polovině 70. let vytvořili Eric Idle a Neil Innes. Původně se jednalo jen o fiktivní kapelu parodující The Beatles, ale poté co se proslavila mokumentem , stala se regulérní kapelou, která vystupovala na koncertech a vydávala alba. Přitom stále zachovávala žánr sofistikované beatlovské parodie, vesměs z pera frontmana Neila Innese.\n\nMokument \"The Rutles: All You Need Is Cash\" (1978) vznikl pro britskou televizi. V USA a v Austrálii byl však snímek uváděn v kinech.\n\nDíky svéráznému humoru a Innesovým písním, které velmi věrně parodují The Beatles, si film vydobyl takřka kultovní status. Často je považován za projekt humoristické skupiny Monty Python, avšak jde o sólový projekt Erica Idlea, kde se pouze epizodně objevil také jeho pythonský kolega Michael Palin.\n\nCameo výstup zde má skutečný Beatle a dobrý Idleův přítel George Harrison, namaskovaný k nepoznání jako reportér. \n\nV roce 2002 vzniklo pokračování \"The Rutles 2: Can't Buy Me Lunch\".\n\n\n"}
{"id": "131988", "url": "https://cs.wikipedia.org/wiki?curid=131988", "title": "Star Trek: Armada", "text": "Star Trek: Armada\n\nStar Trek: Armada je počítačová hra, real-time strategie od společnosti Activision z roku 2000. Ve hře se můžete postavit na stranu Federace, Klingonů, Romulanů nebo Borgů. Pokud ovšem chcete hrát příběh, musíte je všechny vystřídat (čtyři kampaně v uvedeném pořadí ras a poté následuje bonusová kampaň).\n\nVe hře hráč staví výzkumná střediska, těžební stanice i továrny na vesmírná plavidla. Suroviny, díky kterým může stavět lodě a stanice, jsou tři – \"dilithium\" (získává z měsíců), \"latinium\" (z mlhovin) a \"kov\" (těží se z planet). K osazení lodí a vesmírných stanic je potřeba také dostatek personálu. Ten si hráč zajistí kolonizováním nových planet.\n\nTímto principem hra připomíná ostatní real-time strategie jako třeba StarCraft. Mezi nejvýraznější odlišnosti patří vesmírné prostředí (tedy žádná „podlaha“), omezený pohyb v třetím rozměru (tedy nahoru a dolu) spolu s možností velmi volně měnit úhel kamery (ve dvou módech, taktickém a filmovém) a z herních mechanismů možnost zajímání a obsazování nepřátelských lodí a budov.\n\nSoučástí hry jsou i „videosekvence“, jejichž „exteriérové“ záběry jsou ovšem kreslené přímo v engine hry, která po dobu jejich přehrávání není blokována. Může se vám tedy povést děj videosekvence narušit automatickou reakcí dobře umístěné jednotky.\n\nV případě kampaně za Federaci je hra doplněna dabingem herců ze seriálu .\n\nNa hru navazuje druhý díl s názvem , která přidává mezi hratelné rasy Cardassiany a záhadný Druh 8472, původem z tekutého prostoru (ve hře se objevují také například Ferengové nebo Jem'Hadarové, ale ne jako kompletní hratelná strana).\n"}
{"id": "131992", "url": "https://cs.wikipedia.org/wiki?curid=131992", "title": "Alexandr Porfirjevič Borodin", "text": "Alexandr Porfirjevič Borodin\n\nAlexandr Porfirevič Borodin, rusky Алекса́ндр Порфи́рьевич Бороди́н (12. listopadu 1833, Petrohrad – 27. února 1887 Petrohrad) byl ruský hudební skladatel období romantismu, člen Mocné hrstky, povoláním profesor chemie a významný vědec ve svém oboru.\n\nAlexandr Porfirevič Borodin se narodil v Petrohradě 31. října (12. listopadu) 1833 z nemanželského svazku 62letého gruzínského knížete z Imeretie Luky Stěpanoviče Gedianova (původním jménem Gedevanišvili) a 25leté Abdoty Konstantinovny Antonovové. Při křtu byl zapsán jako syn nevolníka Porfirije Jonoviče Borodina a jeho manželky Taťány Grigorijevny. Do svých osmi let byl Alexander nevolníkem svého otce. Kníže před svou smrtí v roce 1840 dal synovi svobodu a pro něj a jeho biologickou matku koupil dům. Matka se vdala za vojenského lékaře Kleineke a svého syna vydávala za synovce\n\nVzhledem ke svému původu nemohl Alexander navštěvovat gymnázium, ale díky domácímu vyučování získal rovnocenné vzdělání. Byl všestranně nadaný, měl vynikající paměť. Hudební nadání projevoval od dětství. Již v devíti letech zkomponoval polku „Helena“. Učil se hrát na flétnu a na klavír. Od 13 let také na violoncello. V té době také složil první vážnou skladbu – \"Koncert pro flétnu a klavír\" a další drobné skladby. Vedle toho se od deseti let zajímal o chemii, která se později stala jeho celoživotním zaměstnáním. \n\nS pomocí Tverské obchodní komory se podařilo získat souhlas s vykonáním maturitní zkoušky. V roce 1850 maturoval na Prvním petrohradském gymnáziu a v září téhož roku byl přijat na Lékařskou akademii v Petrohradě. Studoval botaniku, zoologii, anatomii a chemii. Pod vedením slavného profesora N. N. Zinina pracoval jako jeho pomocný asistent v laboratoři. Absolvoval v roce 1856.\nV březnu 1857 byl jmenován stážistou 2. vojenské polní nemocnice, kde se seznámil s důstojníkem a hudebním skladatelem Modestem Petrovičem Musorgským, který se tam léčil. Z nemocnice přešel jako asistent na katedru chemie Lékařské akademie. Absolvoval své první studijní cesty do Paříže a Bruselu. V následujícím roce získal titul doktora lékařství obhajobou disertační práce: „O analogii fosforečné a arseničné kyseliny z chemického a toxikologického hlediska“. V témže roce vyslala Vojenská lékařská vědecká rada Borodina do Soligaliče, aby provedl chemický rozbor minerálních vod, které tam v roce 1841 objevil místní kupec V. A. Kokorev. Borodinova práce se stala jednou ze základních vědeckých prací v oboru balneologie a přinesla mu širokou známost.\n\nV říjnu roku 1859, se Borodin rozhodl rozšířit své znalosti chemie v zahraničí. Nejprve navštívil Ruprechto-Karlovu univerzitu v Heidelberku. V září roku 1860 se spolu se svým učitelem Zininem a spolužákem Mendělejevem zúčastnil mezinárodního chemického kongresu v Karlsruhe. Po návštěvě Janova a Říma pobýval několik měsíců v Paříži.\n\nNa jaře roku 1861 se Borodin vrátil do Heidelberku. Zasnoubil se s klavíristkou Jekatěrinou Sergejevnou Protopopovou, která přijela do Heildelbergu na léčení tuberkulózy. V září se její stav zhoršil a lékař jí doporučil změnit klima. Spolu s Borodinem odcestovali do Pisy v Itálii. Borodin tam získal možnost pracovat v chemické laboratoři místní univerzity. \n\nPo návratu do Petrohradu v létě 1862 se stal asistentem profesora Lékařsko-chirurgické akademie. V dubnu roku 1863 se konečně s Jekatěrinou Sergejevnou oženil. Jejich materiální situace nebyla přiíliš dobrá. Borodin si přivydělával přednáškami na Lesnické akademii a překlady. Současně pečoval o svou nemocnou manželku. Jeho vědecká kariéra však byla úspěšná. V roce 1864 byl jmenován řádným profesorem a v roce 1868 se stal jedním ze zakládajících členů Ruské chemické společnosti. V roce 1874 se stal vedoucím chemické laboratoře a v roce 1877 akademikem. Od roku 1883 byl čestným členem Společnosti ruských lékařů. Publikoval více než 40 vědeckých prací a je autorem několika unikátních chemických metod.\n\nZemřel náhle v Petrohradě 27. února 1887 a je pochován na Tichvinském hřbitově v klášteře Alexandra Něvského. Nedaleko je hrob jeho přítele Musorgského. Manželka ho přežila jen o pět měsíců.\n\nSeznam Borodinových skladeb je v článku Seznam skladeb Alexandra Porfirjeviče Borodina.\n\nJeště v době studia na Lékařsko-chirurgické akademii začal Borodin psát romance a klavírní a komorní skladby, což vzbuzovalo nelibost u jeho vědeckého školitele Zinina. Domníval se, že hudba odvádí Borodina od seriózní vědecké práce. Po návratu ze zahraničí v roce 1862 se seznámil se skladatelem Milijem Balakirevem a vstoupil do jeho kroužku, který později získal název Mocná hrstka. Stal se stoupencem ruské národní školy a aktivně účastnil i na práci Běljajevského kroužku, skupiny skladatelů, která se vytvořila okolo publicisty a filantropa Mitrofana Petroviče Běljajeva.\n\nVzhledem k tomu, že musel spojit svou vědeckou a pedagogickou činnost s hudbou, není jeho dílo nijak rozsáhlé, ale přesto tvoří cenný vklad do ruské klasické hudby. Jeho dílo zahrnuje tvorbu komorní, písňovou a klavírní a dvě významné symfonie. Práci na své III. symfonii a moll již nedokončil.\n\nNejvýznamnějším dílem je jeho opera \"Kníže Igor\", která je příkladem ruského národního hrdinského eposu v hudbě. Námět si zpracoval sám podle starého ruského eposu Slovo o pluku Igorově, o boji ruského lidu proti Polovcům koncem 12. století. Na svém životním díle pracoval Borodin 18 let, ale ani za tuto dobu operu nedokončil. Po Borodinově smrti ji na základě zápisků a poznámek dokončili a uvedli na scénu Nikolaj Andrejevič Rimskij-Korsakov a Alexandr Glazunov. Premiéru měla v roce 1890 v Petrohradě. Sklidila nesmírný úspěch a stala se trvalou součástí světové operní tvorby.\n\nBorodin je rovněž pokládán za jednoho ze zakladatelů ruské symfonické tvorby a smyčcového kvarteta.\n\n\n"}
{"id": "131999", "url": "https://cs.wikipedia.org/wiki?curid=131999", "title": "Prachy dělaj člověka", "text": "Prachy dělaj člověka\n\nPrachy dělaj člověka je česká filmová krimi komedie z roku 2006. \n\nV filmu se jedná o tři kamarády, kteří se v osmdesátých letech rozhodli z ČSSR emigrovat. Nejprve sebrali peníze zdejším kubánským pracovníkům, pak se dostanou do Bratislavy. Zde se ovšem Michal rozhodne kvůli matce vrátit domů a tak se na loď do Rakouska vydali jen Tomáš s Ondrou. Loď však pohraničníci zastaví a útěk tak předčasně končí.\n\nFilm má představovat jakousi českou verzi \"Dannyho parťáků\".\n\nHlavní postavy v ní za pomoci triků uskuteční dvě velké loupežné akce, jejichž vzorem byly skutečné legendární zločiny české historie, konkrétně přepadení dejvické pošty (1997), při níž si lupiči v maskách Václava Klause, Miloše Zemana a Václava Havla odnesli 28 miliónů Kč, a přepadení obrněného vozu Group 4 Securitas (2002), z něhož bylo uloupeno 150 miliónů Kč. \nI scéna s oklamanými kubánskými pracovníky a tím samým vyřazeným strojem Il-18D, býv. OK-WAJ, sloužící jako dálniční motorest u Bakova nad Jizerou, je založena na skutečné události. \n\nHlavní postavy ztvárnili Tomáš Hanák, Michal Suchánek, Ondřej Vetchý a Renata Prokopová-Visnerová.\n\n"}
{"id": "132002", "url": "https://cs.wikipedia.org/wiki?curid=132002", "title": "Tentakule", "text": "Tentakule\n\nTentakule má více významů:\n"}
{"id": "132005", "url": "https://cs.wikipedia.org/wiki?curid=132005", "title": "Tentakule (botanika)", "text": "Tentakule (botanika)\n\nTentakule (ž.), též tentakulum (s.) je označení pro vícebuněčné paličkovitě zakončené brvy, kterými jsou opatřeny listy některých masožravých rostlin, především rosnatek. Tyto žláznaté výčnělky, napojené na sekreční systém rostliny, vylučují sliz, hromadící se na jejich konci jako drobné kapičky, připomínající rosu. Na tyto kapičky je lákán hmyz, který se díky jejich lepkavosti na ně přilepí a je tak chycen. Sliz obsahuje kromě lepkavých mukopolysacharidů též trávicí enzymy, které kořist rozloží a kapalné produkty trávení jsou poté vstřebány přes pokožku listu.\n\nU některých rostlin jsou dva, případně i tři typy tentakul. Na okrajích listů bývají odlišná \"okrajová (marginální) tentakula\", která jsou delší a většinou nevylučují ve formě kapiček sliz s enzymy, přesto jsou lepkavá a slouží pouze k „přihrnování“ kořisti do středu listu. Tento posun je způsoben samovolným ohýbáním marginálních tentakul směrem ke středu listu. Pohyb je vyprovokován mechanickým drážděním, působeným pohybem hmyzího jedince, snažícího se o osvobození. Ve středu listu se nacházejí \"středová (diskální) tentakula\", zajišťující trávení. I zde působí mechanické dráždění, které se však neprojevuje jejich ohýbáním, ale zvyšováním sekrece trávicích enzymů. Někdy se vyskytují i \"přechodová (interzonální) tentakula\", které slučují vlastnosti obou zmíněných tentakul.\n\nPohyb marginálních tentakul poprvé popsal botanik A. W. Roth v roce 1779.\n\nPojmenování pochází z latinského slovesa \"tentare\", cítit, hmatat.\n"}
{"id": "132006", "url": "https://cs.wikipedia.org/wiki?curid=132006", "title": "Jacqueline Kennedyová Onassisová", "text": "Jacqueline Kennedyová Onassisová\n\nJacqueline „Jackie“ Lee Bouvierová-Kennedyová-Onassisová (28. července 1929 Southampton – 19. května 1994 Manhattan) byla manželkou 35. prezidenta USA Johna Fitzgeralda Kennedyho a v letech 1961–1963 první dáma USA.\n\nNarodila se v roce 1929 v New Yorku v bohaté rodině Janet Leeové a Johna V. „Jacka“ Bouviera III. Přes tehdejší hospodářskou krizi žili v luxusu se služebnictvem. Rodiče se brzy rozvedli. Jackie byla velmi chytrá a nadaná, vystudovala elitní školu Vassar College, poté rok cestovala po Evropě a po návratu studovala na Univerzitě George Washingtona ve Washingtonu. Od roku 1952 pracovala v deníku Washington Times-Herald jako fotoreportérka. Vydobyla si renomé společenské novinářky, a proto byla vyslána do Londýna, odkud přinášela reference o korunovačních oslavách Alžběty II.\n\nDíky svému povolání se seznámila s J. F. Kennedym, za něhož se v září 1953 vdala. Svatba se konala v Newportu na Rhode Islandu. Velkolepé svatbě požehnal i papež, oba manželé byli katolíci. \n\nManželé Kennedyovi měli dvě dcery a dva syny: nedonošená Arabella (* 1956), Caroline (* 1957), Johna mladšího (* 1960) a Patricka (* 1963), který však žil jen několik dní. Po svatbě bydleli v Georgetownu, prestižní čtvrti ve Washingtonu, D.C. Jackie na Georgetownské univerzitě navštěvovala semináře dějin USA, díky znalosti cizích jazyků pro manžela překládala politické texty z francouzštiny a španělštiny.\n\nV roce 1961 se JFK stal prezidentem. Ona se hlavně starala o děti, přestavovala Bílý dům, dokázala přesvědčit Kongres, aby Bílý dům prohlásil za národní historickou památku. Jackie uspořádala veřejnou sbírku na rekonstrukci, pro propagaci nechala sepsat průvodce a natočit dokument o Bílém domě. Z Washingtonu se stalo kulturní centrum, do sídla prezidenta byli zváni hudebníci i hollywoodští herci. Svým stylem oblékání určovala módní trendy.\n\nPo atentátu na svého manžela se odstěhovala do New Yorku, aby svým dětem poskytla klidnější život. Tehdejší politici o ní uvažovali jako o budoucí viceprezidentce, senátorce či vyslankyni ve Francii, ale ona všechny nabídky odmítla. Starala se pouze o děti a manželův odkaz budoucím generacím. Nechala vybudovat \"John F. Kennedy Memorial Library\" v Bostonu.\n\nPozději se provdala za řeckého multimilionáře Aristotela Onassise (svatba 20. října 1968). Manželství nebylo příliš šťastné. Ona mu posílala vysoké účty za módní oblečení, on dále pokračoval ve schůzkách s jinými ženami.Onassisovi příbuzní ji označovali za zlatokopku. Po manželově smrti pracovala jako redaktorka u Viking Press. Od roku 1977 působila jako akviziční redaktorka v nakladatelství Doubleday. \n\nOd roku 1985 žila s obchodníkem s diamanty Mauricem Tempelmanem. \n\nV lednu 1994 u ní byl diagnostikován Non-Hodgkinův lymfom, na který 19. května téhož roku ve 22:15 místního času zemřela ve svém apartmánu na Fifth Avenue na Manhattanu. Její pohřeb, ačkoliv byl soukromý, byl vysílán televizemi do celého světa. Je pohřbena vedle svého manžela J. F. Kennedyho na Arlingtonském hřbitově.\n\nPreferovala francouzskou výslovnost svého křestního jména (), v médiích bylo její jméno často zkracováno na Jackie K. nebo Jackie O.\n\nJacqueline byla silná kuřačka. Angažovala se za zachování historických budov. Vyznačovala se spíše malým sociálním cítěním a v některých dobách se jemně přikláněla k feminismu. \n\nPostava Jacqueline Kennediové Onassisové se objevila v mnoha filmech či dokumentárních pořadech. V italském životopisném snímku Callasová a Onassis její roli ztvárnila italská herečka Anna Valleová, někdejší Miss Italia.\n\n"}
{"id": "132008", "url": "https://cs.wikipedia.org/wiki?curid=132008", "title": "Karaitský judaismus", "text": "Karaitský judaismus\n\nKaraité (hebrejsky קָרָאִים,בני מקרא,בעלי מקרא, \"Kara'im\", \"Bnej Mikra\", \"Ba'alej Mikra\"; arabsky \"Qaraijjun\", doslova: \"Písmáci\", \"Synové Písma\", \"Vlastníci Písma\") jsou židovským hnutím, někdy označovaným za sektu, které existuje od 8. století. Doktrína karaitského judaismu je charakteristická odmítnutím ústní Tóry a uznáváním pouze Tanachu (Starý zákon) jako normativního zdroje veškerých právních a náboženských tradic, čímž se odlišuje od hlavního směru judaismu, který je označován jako rabínský judaismus. Název pochází z hebrejského kořene קרא – „číst“.\nSkupina je jako „karaité“ nazývána až od 9. století. Jádro karaitského hnutí tvořila skupina nazvaná ananité, podle svého zakladatele Anana ben Davida. Karaité vznikli spojením různých směrů nalézajících se v babylónském a perském židovstvu, ať už v předislámské nebo islámské době, které se více či méně vzpouzely autoritě babylónského exilarchátu. Kromě ananitů skupina absorbovala také skupiny, jako byli iIsawité (následovníci falešného mesiáše \"Abu 'Isa al-Isfahani\") nebo judghanité (následovníci jiného falešného mesiáše Jughdana – Jehudy, kteří byli silně ovlivněni šíitským islámem), a možná i pozůstatky skupin, které existovaly ještě v dobách Druhého Chrámu jako saduceové a boethusiáni, jejichž jednotícím elementem byl odpor vůči tradici v podobě, v jaké ji hlásala rabínská většina soustředěná kromě exilarchátu v Babylónii a patriarchátu v Izraeli.\n\nSami karaité tvrdí, že jejich původ sahá až do dob rozdělení izraelského království, kdy byla skutečná a jediná správná tradice předána potomkům kněze Sádoka, od nějž svůj původ odvozují saduceové.\n\nRabanité naopak tvrdí, že Anan založil novou sektu pouze z důvodu uražené pýchy, když byl jeho mladší bratr Chananja zvolen exilarchou místo něj a Anan se proti němu vzbouřil. Když byl za tento svůj čin chalífou uvězněn, mělo se mu ve vězení dostat rady, aby chalífovi řekl, že není heretikem, nýbrž zakladatelem nového náboženství. Anan byl propuštěn a mohl začít své působení.\nAnanova „reforma“ nebyla v pravém slova smyslu reformou. Znamenala sice zavržení rabínské tradice formulované v Mišně a Talmudu, ale některé věci do karaismu zahrnula (například doktrínu stěhování duší nebo celoměsíční půst podobný islámskému půstu v měsíci Ramadán) a navíc s rabínskými ustanoveními odstranila i řadu rabínských „zmírnění“ – například zákaz práce o šabatu začal být chápán mnohem přísněji stejně tak jako zákony ohledně obřízky, které se staly mnohem podrobnějšími, a podobně byly upraveny i zákony ohledně rituální čistoty a vztahů s nežidy.\n\nAnan přidal ke 13. pravidlům rabiho Jišma’ele větší důraz na pravidlo \"hekeš\" (analogii, arabsky \"qijás\"), možná pod vlivem chanáfitské školy v islámu. Ananova rada byla následující: „Pátrejte v Tóře a nedbejte na můj názor“ – tato doktrína měla ovšem za následek decentralizaci a nejednotnost hnutí a jeho brzké roztříštění do množství skupin. Ananovi následovníci začali být nazýváni ananité a zůstali vždy nepočetnou skupinou v rámci celého hnutí. Anan sám byl nazýván titulem \"nasi\" (kníže, titul izraelského patriarchy) stejně jako jeho potomci Ša’ul a Jošija.\n\nKromě ananitů existovaly i další skupiny, řada z nich existovala jako opozice vůči ananitům, jako ukbarité (následovníci Jišma’ele z Ukbary). Jišma’el z Ukbary byl vůči Ananovi v silné opozici a nazýval jej „bláznem“ a „oslem“. Ukbarité pravděpodobně přestali existovat již během 10. století.\n\nJedním z dalších sektářů uvnitř karaitského hnutí byl Mišawajh al-Ukbari, který že navrhoval všechny rozpory uvnitř karaitského hnutí vyřešit tím, že by v nich karaité následovali rabanity (například ve slavení svátků). Dalšími byli například Musa (Moše) al-Zafarani, známý též jako Abu 'Imran al-Tiflisi, nebo karaita z Ramly Malik al-Ramli.\nDoktrína, která zformovala karaitské hnutí, se vynořila až v 9. století s osobností Benjamina ben Moše Nahávendí (z města Nahávend v Persii). Benjamin položil základy karaitského judaismu a byl také prvním člověkem, který hnutí označil slovem Kara'im. Sa’adja Gaon považuje za zakladatele karaismu právě Anana a Benjamina stejně jako Jehuda Halevi nebo arabští a karaitští autoři, kteří hovoří o karaitech jako \"Ascháb Anan wa-Binjamín\" – „následovnících Anana a Benjamina“. Volný výklad Bible se stal karaitskou normou a umožnil tak odstranit nejzásadnější rozpory mezi jednotlivci. Za zdroje, z nichž je možné vyvozovat zákony, považoval stejným dílem všechny tři části hebreské Bible, Tóru, Proroky i Spisy, na rozdíl od rabanitů, kteří za nejautoritativnější zdroj považovali Tóru, zatímco prorocké knihy a Spisy měly nižší status. Na rozdíl od Anana se nesnažil vůči rabanitům vymezit a nechoval k nim nenávist jako jeho předchůdce, navíc často jejich nařízení přijímal, ačkoli je nestanovoval pro karaity za závazná. Karaity dokonce nabádal k tomu, aby přijímali rabínskou interpretaci tam, kde Bible nedává jasnou odpověď.\n\nDaniel ben Moše al-Qumisi z Jeruzaléma, mladší současník Benjamina, naopak zastával opačný postoj, odmítal existenci andělů a hlásal nutnost doslovného výkladu Písma. Jeho hnutí bylo ve svém pojetí mnohem přísnější ve srovnání s Benjaminovým tolerantním a dalo by se říci až liberálním přístupem.\n\nPoměrně záhy po své konsolidaci začali být karaité literárně plodní. Díla karaitů byla psaná většinou arabsky. Karaitská kultura vzkvétala především v muslimských zemích jako Egypt a severní Afrika a i v Izraeli. Karaitská misijní aktivita, ačkoli nebyla příliš úspěšná, vyvolala prudký útok ze strany rabanitů. Tím započal dlouhotrvající spor mezi oběma skupinami, leckdy přecházející v otevřenou nenávist – málokdy ovšem slovní přestřelky přerostly v otevřené násilí. Hlavním terčem karaitských útoků byly antropomorfismy, agada a mystika. Hlavní protikaraitský autor byl v 10. století Sa’adja Gaon, který napsal několik protikaraitských spisů.\nNejvětším karaitským autorem v 10. století byl Abú Jusúf Jákúb al-Kirkisání, který napsal kromě jiného i historii karaitů, \"Kitab al-Anwar wa-al-Maraqib\". Dalšími byli Jafet ben Ali z Basry, autor arabského překladu Bible a komentáře k ní, který je často označován za karaitského Rašiho. Salmon ben Jerucham byl jedním z nejaktivnějších oponentů rabínského judaismu. Dalšími významnými karaity tohoto období byli Ananův potomek David ben Boaz nebo Sahl ben Mazli'ach ha-Kohen, karaitský misionář, který nám kromě jiného zanechal popis karaitské komunity v Jeruzalémě.\n\nJeruzalémská karaitská komunita byla velmi rozsáhlá, mezi jejími členy byli překladatelé, vykladači a komentátoři Bible i filosofové. Řada exegetů si získala respekt rabanitských komentátorů. Jednou z mimořádných osobností byl Josef ben Avraham ha-Kohen ha-Ro'e al-Basír. Jeho náboženská filosofie byla ovlvněna islámskou filosofií \"kalámu\". Spolu s ním však nastal také konec zlaté éry karaitů v Izraeli. Al-Basírův žák Jehošua byl posledním karaitským učencem v zemi. Komunita vzala za své během křížových výprav, kdy byla vyvražděna téměř celá židovská komunita v Jeruzalémě. Když Godefroi z Bouillonu obsadil Jeruzalém, karaité stejně jako rabanité byli zaživa upáleni v synagoze. V roce 1642 bylo v Jeruzalémě pouze 27 karaitů, v 18. století již vůbec žádní. Karaité se vrátili do Jeruzaléma až v poslední době.\n\nÚpadek hnutí započal již ve 12. století. Řada karaitů žila v Egyptě, kde zastávali řadu významných funkcí na rozdíl od tehdy utlačovaných rabanitů. Situaci změnil až příchod Maimonida, který zvrátil trend, kdy řada rabanitů přecházela ke karaismu. Mezi významnými karaity, kteří žili tou dobou v Egyptě, byl básník Moše ben Avraham Dar'i. Karaitský judaismus ale ideologicky stagnoval a nadále se nevyvíjel. Karaité jistou dobu působili ve Španělsku, ale po krátké době kastilská vláda na radu rabanitů karaity vypověděla. Po následném vypovědění všech Židů ze Španělska r. 1492 odešla většina karaitů do Osmanské říše, kde byly znovu navázány vztahy s vyhnanými rabanity a došlo ke vzájemn kooperaci a ovlivňování. Největší osobnost karaismu v 16. století, Elijahu ben Moše Bašjazi, žák rabanitských učenců, sepsal kodex karaitského práva \"Aderet Elijahu\", označovaný někdy jako karaitský \"Šulchan Aruch\". Karaity je Elijahu označován jako \"Ha-posek ha-acharon\" – „poslední kodifikátor“. Avšak na konci 16. století karaité na území Osmanské říše opět upadli do stavu duchovní stagnace.\nTěžiště karaitské kultury se opět přesunulo, tentokrát na Krym a do Litvy. Karaité na Krymu pobývali mnohem déle, nyní se ale karaité z této oblasti stali vůdčím elementem uvnitř hnutí. Podle karaitské tradice se zde karaité smísili s Tatary, litevští karaité také přejali tatarský jazyk a své modlitby přeložili do tatarštiny. Pod tatarským vlivem ale začali karaité opět stagnovat. V 18. století se karaité žijící pod ruskou nadvládou separovali definitivně od rabanitů. Jakožto potomky Tatarů je ruská pravoslavná církev nepovažovala za „vrahy Kristovy“, a tudíž se na ně nevztahovala protižidovská nařízení, která platila v tzv. pásu osídlení. Karaitská komunita přesto trpěla nedostatkem vůdčích autorit (\"chachamim\").\n\nRusko a Ukrajina zůstaly centrem karaitské komunity až do druhé světové války. Během holocaustu skupina rabínských židů stanovila, že karaité nejsou židé ani židovského původu, což řadě karaitů zachránilo život. Po válce se někteří karaité přestěhovali do Izraele nebo USA. Většina karaitů, kteří dnes žijí v Izraeli, pochází z arabských zemí, kdy na ně dopadl hněv arabského obyvatelstva po roce 1948 a vyhlášení státu Izrael.\n\nV dnešní době se ke karaitskému judaismu hlásí asi 30 000 Židů. Kromě Izraele (20–25 000) žijí v USA (1 200), v bývalém Sovětském svazu a Polsku (3 000) a menší komunity je možné najít i ve Francii, Švýcarsku, Turecku, Velké Británii a jinde. Hlavním karaitskými centry v Izraeli jsou Ramla, Ašdod, Ofakim, Beerševa, mošav Ranen, mošav Maslia. Menší komunity jsou v Jeruzalému, Bat Jamu a Aradu. Hlavním karaitským centrem v USA je San Francisco, kde je jediná aktivní synagoga v Severní Americe. V roce 2017 vznikla organizace Karaite Jews of Europe, která sdružuje všechny karaity v Evropě, sídlí ve Švýcarsku a pobočku má také v České republice.\n\nZákladním principem karaismu je Bible. Veškerá náboženská praxe musí být odvozena přímo z Bible, která je jediným karaitským zákonným pramenem. Tradice je obecně přijímána stejně jako některá rabínská nařízení, ovšem pouze v tom případě, že slouží k objasnění obtížně pochopitelného nařízení, že vychází pouze z textu a je podložena tradicí a zvyky.\n\nKaraitský judaismus zná termín \"sevel ha-jeruša\", doslova „jho dědictví“, který na jednu stranu nařizuje určité principy přijmout, jsou-li podloženy tradicí, podle Ananovy doktríny „nedbejte na má rozhodnutí“ ovšem ponechává značnu volnost ve výkladu. Karaismus tak na jedné straně dovoluje chápat Bibli na individuální úrovni, na druhou stranu je velmi rigidní ohledně jakékoli změny již přijaté tradice.\n\nZ původního velmi individualistického přístupu se karaismus vyvinul v regulérní náboženský směr s vlastní tradicí a zákony, stanovenými na podobných pincipech jako zákony v rabínském judaismu. Tento proces konsolidace byl zahájen Jehudou Hadasim ve 12. století a dokončen Elijahem Bašjazim.\n\nNásledující principy jsou normativními pravidly, na kterých je možné podle karaismu vyvozovat nařízení a zákony:\nKaraitská víra se ve svých principech neliší od rabínského judaismu. Elijahu Bašjazi formuloval karaitské vyznání v deseti principech:\n\nPrincipy karaitské víry se v řadě bodů shodují s oficiálními principy víry v judaismu.\n\nKaraité nikdy neustanovili počet přikázání jako rabíni (613 přikázání). Karaitská doktrína rovněž neprošla mnohostranným vývojem jako rabínská. V některých věcech karaismus postrádá systematičnost a výklad biblického práva. Zákony, které jsou v karaismu vykládány doslovně a na které je také kladen největší důraz, jsou zákony ohledně rituální čistoty, kalendáře a svátků a zákony ohledně manželství. Karaismus při výkladu Tóry obvykle následuje striktní výklad s tendencemi k větší přísnosti.\n\nPodobně jako rabanitský i karaitský kalendář je postaven na vypočítání novoluní – Roš Chodeš. Měsíc má 29 dní a karaité uznávají systém přestupných roků – během devatenáctiletého cyklu se vkládá celkem sedm přídavných měsíců, každý rovněž o 29 dnech. Ohledně výpočtu nového měsíce ale dochází k tomu, že první srpek novoluní je vidět večer 30. dne měsíce, tudíž v takovém případě se prvním dnem měsíce stává až 41 první den a měsíc je stanoven na 30denní. Prvním měsícem roku je nisan, nazýaný jménem \"„aviv“\".\n\nNa rozdíl od rabanitského kalendáře může Roš Hašana připadnout na jakýkoli den týdnu (v rabanitském kalendáři díky svému trvání dvou dnů může být posunut na jiný den). Následkem toho může Jom Kipur v karaitském kalendáři připadnout na jiný den než v rabanitském.\n\nPesach, šavu'ot a sukot jsou i pro diasporu stanoveny na sedm dní (místo na osm), Šavu’ot začíná 50. den po Šabatu během pesachu (podle interpretace Lv 23,11, která je v rabínském judaismu vykládána jinak) a tím vždy připadá na neděli. Chanuka není dodržována (ačkoli izraelští karaité někdy drží chanuku jako národní izraelský svátek). Purim je uznáván, Půst Ester ale ne. Půst Gedaljův je stanoven na 24. tišri (namísto 3., neboť tak byl připomínán navrátilci z Babylónu). Kromě půstu 10. tevetu jsou i ostatní postní dny slaveny v jiné dny než v rabínském kalendáři (karatité půsty vztahují pouze ke zničení 1. chrámu).\nNa Šabat přijímají karaité zvláštní pravidla. Karaité neuznávají systém 39 zakázaných prací ustavených rabíny, ale systém zákazu je rozšířený na každou činnost, která přímo nesouvisí se základními lidskými potřebami nebo s vykonáváním modlitby. Podobně jako Samaritáni nebo Falašové zakazují zapalování ohně v pátek za účelem jeho používání o Šabatu. Karaité považují za oheň podobně jako rabanité i elektřinu, ale na rozdíl od rabínských židů, kteří zakazují pouze její rosvěcení nebo zhasínání o Šabatu, karaité ji zakazují všeobecně. Proto karaité trávili a tráví Šabat i v zimních měsících v chladu a tmě, bez teplého jídla.\n\nNa rozdíl od rabanitů je také většinou karaitských autorit zakázán o Šabatu pohlavní styk. Karaité také odmítají řadu ulehčujících ustanovení ohledně Šabatu jako například \"Pikuach nefeš doche et ha-Šabat\" (záchrana života odsouvá Šabat).\nKaraité na základě přikázání „Nebudeš vařit mládě v mléce jeho matky“ (Ex 23,19; 34, 26; Dt 14,21) nevaří ani nepodávají hovězí či kozí maso s mlékem, máslem či sýry, ale nenásledují rabínské rozšíření omezení na jakékoli maso (tedy včetně drůbeže). Někteří karaité dokonce tvrdí, že od doby zničení Chrámu je zakázána konzumace masa obecně.\nKaraitské zákony ohledně manželství jsou zvlášť přísné. V raných dobách byl zakázán i styk mezi nejvzdálenějšími příbuznými, čímž se karaitská komunita ocitla na pokraji vymření. Karaitští učenci přijali teorii nazvanou rikuv, stanovenou na předpokladu, že muž a žena jsou z jednoho těla (Gn 2, 4), ze kterého usoudili, že manžele jsou rovněž pokrevními příbuznými. Tuto teorii odmítl al-Basir a nahradil zákon mírnějším, který obsahoval šest omezení týkajících se zakázaných vztahů mezi různými stupni pokrevních příbuzných. Pokrevními příbuznými jsou pro muže otec, matka, bratr, sestra, jejich pokrevní příbuzní (sestra otce nebo matky, dcera syna nebo dcery) a analogicky bratrova nebo sestřina dcera. Druhým omezením je zákaz odpovídajících příbuzných pro ženu (tj. bratr otce nebo matky, syn syna nebo dcery atd.); třetím je omezení styku s manželčinými pokrevními příbuznými (inspirováno Lv 18, 17); čtvrtým totéž pro manželku; páté zapovídá sňatek dvou pokrevních příbuzných se dvěma jinými pokrevními příbuznými (např. dva bratři si vezmou matku a dceru nebo dvě sestry a naopak) (inspirováno Lv 18, 11); šesté omezení je rozšířením pátého.\n\nOhledně zákonů o rituální čistotě a nečistotě jsou karaitská nařízení mnohem přísnější než rabínská, zvláště pak zákony týkající se menstruace.\nKaraitská liturgie se skládá ze dvou modliteb denně, ráno a večer, na Šabat se přidává modlitba musaf. Modlitba se skládá ze sedmi částí (\"švachim\" – chvály, \"hoda’a\" – díkůvzdání, \"viduj\" – vyznání hříchů, \"bakaša\" – prosba, \"tchina\", \"za’aka\" a \"keri’a\" – čtení) a vyznání víry. Modlitby se skládají z biblických pasáží s důrazem na žalmy a také některé liturgické básně, které jsou neznámé v běžné židovské liturgii. Součástí liturgie je Šema, ale Amida mezi karaity není známa. Během čtení Tóry se karaitská liturgie odlišuje ve výběru haftarot.\n\nKaraité nosí talit a cicit, které jsou odlišné od talitu užívaného ostatními židy, které neuznávají, a to i přesto, že nikde v Tóře není přesně stanoveno, jak mají vypadat. Karaité dokonce říkají i požehnání, avšak v odlišné formy než rabanité. Zatímco \"cicit\" jsou karaity považovány za přikázání, které je nutné následovat, přikázání ohledně tfilin a mezuzy jsou naopak vykládána jako obrazná a nemusí být naplňována.\nŽeny mají stejné povinnosti jako muži, pro ženy však platí jistá pravidla v období menstruace. V karaitském judaismu se ženy mohou stát i duchovním vůdcem, a ačkoli takové případy nejsou časté, tak se vyskytují. Jako příklad bývá uváděna al-Mualema (učitelka), která stála v čele vlivné karaitské komunity ve Španělsku v 10. století.\nKaraitský judaismus však umožňuje polygamii, muž si ovšem další ženu může vzít jen se souhlasem první manželky. Karaité tvrdí, že muž nesmí ženu k takovému souhlasu dotlačit proti její vůli, toto tvrzení bývá často zpochybňováno.\n\n\n"}
{"id": "132009", "url": "https://cs.wikipedia.org/wiki?curid=132009", "title": "Užitečný idiot", "text": "Užitečný idiot\n\nUžitečný idiot je pojem politického žargonu používaný pro lidi vnímané jako propagandisté ve věcech, jejichž cílů si nejsou plně vědomi a jsou cynicky využívány ostatními pro šíření propagandy o jejímž účelu nemají povědomí.\n\nBěhem studené války byl termín používán pro sympatizanty s Východním blokem ze západních zemí, kteří byli naivní a cynicky využiti Sovětským svazem nebo jiným komunistickým režimem. \n\nV širším slova smyslu se pojem vztahuje na západní novináře, cestovatele a intelektuály, kteří dávají požehnání (často se zápalem náboženství) tyranům a tyranským režimům, přičemž se snaží přesvědčit veřejnost a politiky, že utopickým ideologiím se daří.\n\nPostupem času se význam rozšířil a dnes označuje osoby, které se nechaly nevědomky zmanipulovat různými politickými aktéry.\n\nToto slovní spojení je přisuzováno Leninovi, avšak neexistuje důkaz, že by ho Lenin kdy použil, spojení užitečný idiot se nevyskytuje v žádném jeho díle či proslovu.\n\nV angličtině se spojení \"užitečný idiot\" poprvé objevilo v roce 1948 v listu New York Times v souvislosti s italskou politikou. \n\nV souvislosti s krymskou krizí a válkou na východní Ukrajině došlo k četnému použití tohoto výrazu ve vedoucích mezinárodních médiích, a to v případech srdečných projevů známých osobností vůči ruské vládě pod Vladimírem Putinem. Jako užitečný idiot tak byl označen Gérard Depardieu, Gerhard Schröder, Sepp Blatter, Wilfried Scharnagl, Alexis Tsipras, Marine Le Penová, David Duchovny a Mickey Rourke. V Německu byli takto označeni mimo jiných též Gabriele Krone-Schmalz, Udo Voigt, Matthias Platzeck, Philipp Mißfelder, Carlo Masala a Alexander Rahr.\n\nOznačení těchto osob jako užiteční idioti nesouvisí jen s výtkou, že kvůli nepatrným osobním zájmům jsou ochotni se přiklonit k Moskvě a nechat se Kremlem zmanipulovat k jeho vnitropolitickým a zahraničním zájmům, aniž by chápali okolnosti a následky svého jednání.\n\n"}
{"id": "132010", "url": "https://cs.wikipedia.org/wiki?curid=132010", "title": "Manýrismus", "text": "Manýrismus\n\nPojem manýrismus má v umění dvojí význam. Častěji je používán v užším smyslu, kdy označuje přechodovou fázi mezi vrcholnou renesancí a barokem.\n\nV širším slova smyslu je principem umělecké tvorby v protikladu ke klasicismu či tvorba založená na „manýře“, tj. určitém specifickém uměleckém prostředku.\n\nNázev \"manýrismus\" pochází od italského slova \"maniera\" – styl, způsob. Pojem zavedl v 16. století Giorgio Vasari; charakterizoval jím pozdní tvorbu Michelangelovu, která se odchylovala od klasických představ o harmonii.\n\nAni ve významu období západního umění mezi renesancí a barokem nemá éra manýrismu přesně vymezený rozsah: jednak bývá často odlišně chápán v literatuře a ve výtvarném umění a architektuře, jednak je velmi obtížné nalézt pomyslnou hranici mezi manýrismem a barokem. Doba manýrismu se vymezuje většinou léty 1515–1600 v Itálii, 1550–1610 ve Francii, 1560–1630 ve Střední Evropě. V Německu však bývá někdy k manýrismu počítána tzv. slezská básnická škola, jež trvala přibližně do roku 1680; podobně angličtí metafyzičtí básníci tvořili do konce 17. století – v českém prostředí bývají obě tyto tradice zahrnovány pod pojem barokní poezie.\n\nObecně lze manýrismus charakterizovat jako odklon od harmonického řádu jak je chápala vrcholná renesance, představovaná například \"Athénskou školou\" Raffaela Santi; tento posun je dobře patrný např. na tvorbě Raffaelova žáka Giulia Romana. Manýrismus tíhne k alegorii, enigmatičnosti, náznakům, jedinečnosti. Typickým projevem manýrismu (zejména v literatuře) je tzv. ostrovtip (concetto), motiv, slovo nebo metafora, která svým promyšleným vestavěním do díla umožňuje otevírat nové, na první pohled nezjevné významy.\n\nZákladní motivy této epochy můžeme najít u spisovatelů-teoretiků manýrismu, kteří působili okolo roku 1600: vlivné bylo dílo španělského jezuity Baltasara Graciána \"Ostrovtip a umění duchaplnosti\" či \"Aristotelský dalekohled aneb idea ostrovtipnosti psaní\" Itala Emanuela Tesaura. Příznačná je deviza „Krále manýristů“ Giambattisty Marina: \"„Básníkovým cílem je úžas (meraviglia); kdo neumí ohromovat, ať jde hřebelcovat koně.“\"\n\nHistoricky bývá vznik manýrismu vykládán jako následek rozkladu tradiční jednoty: začíná období reformace, hroutí se vize jednotné katolické církve a křesťanské Svaté říše římské; roku 1527 je pleněn Řím; vzrůstá moc španělských Habsburků; prostřednictvím „objevení“ Ameriky se Evropa setkává s jinakostí a exotičností. Duchovní klima Evropy je silně ovlivněno pozdně renesančním novoplatónismem (Marsilio Ficino, Pico della Mirandola), hermetismem a alchymií. Důležitou událostí byl také objev helenistického sousoší Laokoon roku 1506.\n\nBěhem 16. století se manýrismus usazuje a rozkvétá na panovnických dvorech celé Evropy, od Madridu po Lvov. Kromě Říma či Florencie byla jedním z center manýristického umění i Praha za vlády Rudolfa II., na jehož dvoře působil proslulý Giuseppe Arcimboldo. Během třicetileté války je manýrismus postupně vystřídán (či absorbován) barokem; avšak jak již bylo uvedeno, pojmy \"manýrismus\" a \"baroko\" jsou neustále předmětem studií a sporů a v jednotlivých zemích se liší; např. ve Francii je následující 17. století běžně nazýváno epochou klasicismu.\nManýrismus bývá také charakterizován jako analogie či inspirace evropských uměleckých avantgard přelomu 19. a 20. století.\n\nNásledující přehled osobností spojovaných s manýrismem nelze brát jako závazný, neboť ani pojem manýrismu není jednoznačně vymezen (viz výše). Některé z postav jsou tak v jiných pramenech pokládány za představitele renesance či baroka.\n\nJacopo Tintoretto, Giorgio Vasari, Pontormo, Caravaggio, Parmigianino, Giuseppe Arcimboldo, El Greco, Rosso Fiorentino, Francesco Primaticcio, Federico Zuccari, Hendrick Goltzius, Jacopo Bassano, Giambologna, Benvenuto Cellini, Denis Calvaert, Bartholomeus Spranger, Agnolo Bronzino, Antonine Caron de Beavais, Orazio Grevenbroeck, Domenico Beccafumi, Lelio Orsi, Albrecht Altdorfer, Alessandro Vittoria, Adrian de Vries, Giovanni Battista Bracelli, Giovanni Battista Quadri, Luca Cambiaso, Lorenz Stoer, Ehard Schön, Jacob van Swanenburgh, Veronese, Pieter Brueghel starší, Joseph Heintz\n\nBartolomeo Ammanati, Giacomo della Porta, Hendrick de Keyser\n\nMichelangelo Buonarroti, Giambattista Marino, Miguel de Cervantes, Ch. H. von Hoffmannswaldau, Paul Fleming, François Rabelais, Ludovico Ariosto, Luis de Góngora, Baltasar Gracián, William Shakespeare, Georg Philipp Harsdörffer, Emanuele Tesauro, Giovanni Battista Guarini, Torquato Tasso, Edmund Spenser, Adam Michna z Otradovic\n\nCarlo Gesualdo, Luca Marenzio\n\nPojetí manýrismu jakožto „konstanty evropské kultury“ v komplementaritě ke \"klasice\" či \"klasicismu\" rozvíjeli literární komparatisté Ernst Robert Curtius a Gustav René Hocke. Ve třicátých letech dvacátého století dospěl k prakticky totožnému závěru historik umění Vojtěch Birnbaum ve své teorii nazvané barokní princip.\n"}
{"id": "132019", "url": "https://cs.wikipedia.org/wiki?curid=132019", "title": "Harry Ward Leonard", "text": "Harry Ward Leonard\n\nHarry Ward Leonard (8. února 1861, Cincinnati – 18. února 1915, New York) byl americký elektrotechnik a vynálezce, jehož třicetileté působení spadalo do přelomu 19. století a 20. století. Jeho nejznámějším vynálezem je Ward Leonardovo soustrojí k řízení elektrických pohonů. Zařízení pracující na tomto principu se zachovala v provozu i ve 21. století.\n\nHarry se narodil 8. února 1861 v Cincinnati. Jeho otec se jmenoval Ezra George Leonard a matka Henrietta Dana Ward. Byl čtvrtým ze šesti dětí. Byl vnukem generála Artemase Warda, význačné osoby ve válce za nezávislost. Ačkoli bylo jeho příjmení bylo zjevně pouze Leonard, sám se představoval jako Harry Ward Leonard nebo H. Ward Leonard. V roce 1895 si v Ženevě vzal za ženu Carolyn Good.\n\nJako student Massachusettského technologického institutu (MIT) pomáhal založit studentské noviny a stal se předsedou jejich řídícího výboru. Studium na MIT úspěšně zakončil v roce 1883.\n\nPo absolvování MIT jej zaměstnal Thomas Edison, jemuž pomáhal se zaváděním jeho elektrické rozvodné sítě. Během čtyř let byl ustanoven předsedou dozorčí rady Western Electric Light Company v Chicagu. V následujících letech založil firmu Leonard a Izard, která se zabývala výstavbou elektráren a elektrifikací železnic. V roce 1889 tuto firmu získal Edison a Leonard se stal generálním ředitelem Edisonových podniků ve Spojených státech a Kanadě. V roce 1896 Leonard zřídil společnost Ward Leonard Electric jako Edisonův podnik v Hoboken New Jersey a stal se jejím generálním ředitelem. V roce 1898 opustil Edisonovy podniky a 19. února nechal zapsat svoji vlastní Ward Leonard Electric Company ve vsi Bronxville ve Westchester County, v New Yorku.\n\nBěhem své práce pro Edisona si nechal patentovat mnoho vynálezů a průběžně rozvíjel nové myšlenky. Byl držitelem více než stovky patentů v oblasti distribuce elektřiny, řídících systémů a příslušných zařízení. Jeho nejznámějším vynálezem je Ward Leonardovo soustrojí.\n\nH. Ward Leonard byl aktivním členem Amerického elektrotechnického institutu, publikoval technické spisy, pořádal setkání a prezentace. Zemřel náhle 18. února 1915 v Novém Yorku, když se účastnil výroční hostiny Amerického elektrotechnického institutu.\n"}
{"id": "132022", "url": "https://cs.wikipedia.org/wiki?curid=132022", "title": "Eric Lindros", "text": "Eric Lindros\n\nEric Bryan Lindros (* 28. února 1973, London) je bývalý kanadský hokejista. V roce 1991 byl zvolen jako číslo jedna vstupního draftu NHL týmem Quebec Nordiques. Kariéru ukončil v listopadu 2007.\n\nVe své kariéře hrál v NHL dosud za týmy Philadelphia Flyers, New York Rangers, Toronto Maple Leafs a Dallas Stars. Lindros několikrát reprezentoval Kanadu, je zlatým medailistou ze Zimních olympijských her v Salt Lake City a stříbrným medailistou ze Zimních olympijských her z Albertville.\n\nČíslo dresu, které je s ním neodmyslitelně spjato, je 88. Během svého angažmá ve Philadelphii vytvořil spolu s Johnem LeClairem a Mikaelem Renbergem slavný útok známý jako Legie zkázy. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nJe synem Carla a Bonnie Lindrosových. Ericova rodina má své kořeny ve Švédsku. Jméno Lindros v angličtině znamená \"Rose of the Linden tree\". Do Kanady odešel ze Švédska jeho pradědeček Axel a Eric je třetí generací Lindrosů zde narozených. Carl Lindros vystudoval University of Western Ontario a pracoval jako přísežný účetní, později se stal Ericovým agentem.\n\nEric se stal slavným po celé Kanadě už v teenagerovském věku v juniorské lize, kde jako silový útočník podával vynikající střelecké výkony a předváděl schopnost fyzicky dominovat hře a to i proti starším protihráčům. Společně se svým bratrem Brettem, který také pronikl do NHL, navštěvoval nejprve školu v Monarch Park a poté St.Michael's College v Torontu. Oba bratři působili ve školním týmu Metro Junior B St.Michael's Buzzers (Eric v sezóně 1988-89), odkud oba odešli do juniorské OHL (Ontario Hockey Leaugue). Lindrosova hra z něho udělala nejlépe hodnoceného amatérského hráče v Severní Americe a byl často nazýván přezdívkou The Next One, což byla narážka na přezdívku Wayne Gretzkyho The Great One.\n\nPo celou hráčskou kariéru dostával Lindros další přezdívky, včetně The Big E, která byla původně spojována ze slavnou letadlovou lodí druhé světové války USS Enterprise.\n\n\n\n"}
{"id": "132025", "url": "https://cs.wikipedia.org/wiki?curid=132025", "title": "Mingačevirská přehradní nádrž", "text": "Mingačevirská přehradní nádrž\n\nMingačevirská přehradní nádrž ( ) je přehradní nádrž na území Ázerbájdžánu, ležící u města Mingačevir a zasahující do rajónů Goranboj, Mingačevir, Gach, Samuch, Jevlach. Je největší přehradou na Kavkaze. Přehradní jezero má rozlohu 605 km². Je 70 km dlouhé a maximálně 18 km široké. Průměrná hloubka je 27 m a maximální 75 m. Má objem 16,1 km³.\n\nPřehradní nádrž na řece Kuře před hrází s vodní elektrárnou byla naplněna v letech 1953-59. Úroveň hladiny kolísá v rozsahu 5,2 m. Reguluje dlouhodobé kolísání průtoku. Přehrada byla vybudována v zájmu rozvoje energetiky, zemědělství, vodní dopravy a také za účelem zamezení povodní na dolním toku Kury. Z přehrady odtékají kromě Kury také Hornokarabašský (172 km) a Hornoširvanský kanál (123 km).\n"}
{"id": "132027", "url": "https://cs.wikipedia.org/wiki?curid=132027", "title": "Jalovec chvojka", "text": "Jalovec chvojka\n\nJalovec chvojka (\"Juniperus sabina\"), nazývaný též klášterní chvojka nebo chvojka klášterská, je jehličnatý keř z čeledi cypřišovitých.\n\n\nChvojka klášterská je jehličnatý keř dosahující výšky max. 1,5 m. Keře mají rozkladitý tvar.\n\nPěstuje se jako okrasný půdopokryvný jehličnan, postupem času bylo vyšlechtěno mnoho různých variet, viz kultivary jalovců.\n\nJako léčivá rostlina byla běžně pěstována na klášterních středověkých zahradách – tekutý alkoholový extrakt z šištic se používal při křečích, plynatosti, revmatických záchvatech a zánětu močového měchýře, byť pro jeho jedovatost zde vždy byla snaha používat ho co nejméně.\n\nNežádoucí účinky jsou: podráždění kůže a puchýře při vnějším podání, při vnitřním pak při větších dávkách otrava zasahující zejména ledviny (lidem s nemocnými ledvinami se jalovcový extrakt nesmí podávat ani v těch nejmenších dávkách). U těhotných žen požití silnější dávky způsobuje potrat, čehož bylo v minulosti taktéž hojně využíváno – řada žen na to doplatila doživotními následky nebo i smrtí. Kvůli použití při potratech se chvojce posměšně říkalo \"palma starých panen\". Dlouhodobým užíváním dochází k poškozování kapilárních cévek v kůži, čím vznikají vředy, nazývané \"„Sacer Ignus“\" (\"„Svatý Oheň“\").\nRez hrušňová – významná choroba především s ohledem na pěstování hrušní. Na jalovcích rez hrušňová způsobuje prášivé útvary v kterých přezimují výtrusy houby a z kterých se potom na jaře přenáší na hrušně. Izolační vzdálenost bránící přenosu této houby na stromy hrušní je 150 až 200 m. Pokud se chcete ubránit významnému nakažení rzí hrušňovou je třeba tuto minimální vzdálenost dodržovat, týká se to konkrétně dvou druhů, jalovce chvojky a jalovce čínského.\n\n"}
{"id": "132028", "url": "https://cs.wikipedia.org/wiki?curid=132028", "title": "Ideál (teorie okruhů)", "text": "Ideál (teorie okruhů)\n\nIdeál je matematický pojem z oblasti algebry označující podmnožinu nějakého okruhu s jistými „dobrými“ vlastnostmi.\nMnožina formula_1, kde \"R\" je okruh, se nazývá levý resp. pravý ideál, má-li následující vlastnosti:\nJe-li ideál zároveň levý i pravý, nazývá se oboustranný ideál, nebo prostě jen ideál.\nNechť (\"R\", +, •) je okruh, \"M\" je libovolná podmnožina množiny \"R\". Potom průnik všech ideálů v \"R\", které obsahují množinu \"M\", je ideál v \"R\", který se nazývá ideálem generovaným množinou a značí se [\"M\"]. Množina \"M\" se nazývá systém generátorů ideálu [\"M\"] a její prvky generátory tohoto ideálu.\nPrázdná množina generuje v libovolném okruhu nulový ideál \"R\".\n\nPříklad:\n\nV okruhu celých čísel Z máme určit ideál \"I\" = [96, 14]. Snažíme se v tomto ideálu najít nenulové číslo s co nejmenší absolutní hodnotou. Musí být 1 • 96 + (- 6) •14 = 12 ∈ \"I\" a též 1 • 14 + (- 1) •12 = 2 ∈ \"I\" . Podle druhé podmínky (viz výše) obsahuje \"I\" všechny celočíselné násobky čísla 2, tj. všechna sudá čísla. Protože podle definice ideálu (Podmnožina \"I\" okruhu R je ideálem v právě tehdy, když je neprázdná a platí pro ni podmínky viz výše) množina všech sudých čísel tvoří zřejmě ideál v Z, je \"I\" = {..., -6, -4, -2, 0, 2, 4, 6, ...}.\n\nTýž ideál může mít různé systémy generátorů. Např. ideál \"I\" z předchozího příkladu je generován číslem 2, tj. \"I\" = [2], a též například \"I\" = [6, 8, -10].\nPlatí věta: \"Každý maximální ideál je prvoideál.\" Opačné tvrzení v obecném případě neplatí, tj. existují prvoideály, které nejsou maximální. Pokud však \"R\" je číselný okruh (tj. podokruh okruhu komplexních algebraických celých čísel), je každý prvoideál v \"R\" maximálním ideálem.\n\nNechť \"R\" je okruh s jednotkovým prvkem a nechť formula_31… formula_32. Pak ideál [\"M\"] se skládá právě ze všech prvků tvaru formula_27… , formula_28 formula_29… formula_30, tj. [\"M\"] = \"I\", kde formula_37… formula_38… formula_39.\nPříklad užití této věty\n\nV okruhu Z[\"x\"] polynomů jedné neurčité s celočíselnými koeficienty máme sestrojit ideál [\"x\", 2]. Podle věty výše (v Z[\"x\"] existuje jednotkový prvek) se tento ideál skládá ze všech prvků tvaru: formula_40 kde formula_41.\n\nTedy [\"x\", 2] je množina všech polynomů formula_42… formula_43, jejíž člen \"a\" je sudé číslo. Ideál [\"x\", 2] je tudíž vlastní podmnožina v Z[\"x\"].\n\nBLAŽEK, Jaroslav, Milan KOMAN a Blanka VOJTÁŠKOVÁ. \"Algebra a teoretická aritmetika\". 1. vyd. Praha: Státní pedagogické nakladatelství, 1985, 258 s. Učebnice pro vysoké školy (Státní pedagogické nakladatelství).\n"}
{"id": "132043", "url": "https://cs.wikipedia.org/wiki?curid=132043", "title": "Toktogulská přehradní nádrž", "text": "Toktogulská přehradní nádrž\n\nToktogulská přehrada ( ) je přehradní nádrž na území Džalalabadské oblasti v Kyrgyzstánu. Přehradní jezero má rozlohu 284 km². Je 65 km dlouhé a maximálně 12 km široké. Průměrná hloubka je 69 m a maximální 180 m. Má objem 19,5 km³.\n\nPřehradní jezero na řece Naryn za hrází Toktogulské hydroelektrárny se začalo naplňovat v roce 1974. Úroveň hladiny kolísá v rozsahu 63 m. Reguluje dlouhodobé kolísání průtoku a zvyšuje garanci zásobování vodou pro zavlažované oblasti (ze 75 % na 90 %). Umožňuje navíc zavlažit přibližně 0,5 mil ha území.\n"}
{"id": "132047", "url": "https://cs.wikipedia.org/wiki?curid=132047", "title": "Juan Crisóstomo de Arriaga", "text": "Juan Crisóstomo de Arriaga\n\nJuan Crisóstomo Jacobo Antonio de Arriaga y Balzola (27. ledna 1806 Bilbao – 17. ledna 1826 Paříž) byl španělský hudební skladatel počátku 19. století.\n\nJuan Crisóstomo de Arriaga se narodil v Bilbau. Hudební základy mu dali jeho otec a starší bratr. Již v raném dětství se projevilo jeho mimořádné hudební nadání. V jedenácti letech zkomponoval \"Pokus o oktet\". O rok později již své \"Předehře pro malý orchestr\" přidělil opusové číslo 1 a následovala další instrumentální díla (např. \"Vojenský pochod\" a \"Vlastenecké hymny\"). V roce 1818 měla premiéru jeho opera \"Šťastní otroci (Los esclavos felices)\", která se dočkala velkého úspěchu.\n\nV patnácti letech odešel na pařížskou konzervatoř (École Royale de Musique et Déclamation) řízenou Luigi Cherubinim, kde studoval hru na housle u Pierre Baillota a harmonii a kontrapunkt u François-Josepha Fétise. V této době vznikla také jeho nejslavnější díla: \"Tři kvartety\" a \"Symfonie pro velký orchestr\".\n\nJeho organismus však nevydržel vražedné pracovní tempo a těsně před dosažením věku 20 let zemřel patrně na zápal plic. Vzhledem ke krátké životní dráze i charakteru své hravé hudby bývá Juan Crisóstomo de Arriaga nazýván španělským Mozartem. Navíc se narodil na den přesně 50 let po něm.\n\nPro české čtenáře není bez zajímavosti, že Juanův příbuzný Rodrigo de Arriaga (1592–1667) přišel v roce 1625 ze Španělska na pražskou univerzitu, kde působil jako profesor, děkan teologické fakulty a prefekt generálních studií.\n\n\n\n\n\n"}
{"id": "132052", "url": "https://cs.wikipedia.org/wiki?curid=132052", "title": "Buchtarminská přehrada", "text": "Buchtarminská přehrada\n\nBuchtarminská přehrada ( ) je přehradní nádrž na území Východokazašské oblasti v Kazachstánu. Přehradní jezero na řece Irtyš za hrází Buchtarminské hydroelektrárny se začalo naplňovat v roce 1960 a od roku 1966 je využíváno jako dlouhodobý regulátor průtoku. Skládá se ze dvou částí:\nPřehradní jezero má rozlohu 5 500 km². Je více než 500 km dlouhé a maximálně 35 km široké. Průměrná hloubka je 9,6 m. Má objem 53 km³. V dolinách řek Buchtarma, Narym a v Mončekurské propadlině vznikly zálivy dlouhé 30 až 50 km a široké do 10 km.\n\nPřehrada má velký význam pro výrobu energie jak v Buchtarminské a Usť-Kamenogorské hydroelektrárně tak i v níže položených hydroelektrárnách. Každý rok na jaře se z přehrady odpouští voda za účelem zavlažení několika set tisíc luk ve Východokazašské, Pavlodarské a dalších oblastech. Přehrada vytvořila hlubokou vodní cestu a zlepšila podmínky pro lodní dopravu po \"Irtyši\" do Omsku. Je zde rozvinuté rybářství (kapři, cejni, jeseterovité ryby).\n"}
{"id": "132061", "url": "https://cs.wikipedia.org/wiki?curid=132061", "title": "Stezky slávy", "text": "Stezky slávy\n\nStezky slávy (v originále Paths of Glory) je film, natočený v roce 1957 Stanley Kubrickem inspirovaný stejnojmennou knihou Humphreyho Cobba.\n\nRok 1916. 1 světová válka. Na francouzsko-německou frontu přijíždí generál Broulard. Setkává se se svým přítelem generálem Paulem Mireauem a představuje mu svůj smělý plán - dobýt Mravenčí kopec. Strategické místo mají v rukou Němci a všechny pokusy o jeho dobytí skončily neúspěšně. Mireau však vycítí možný kariérní postup a dá povel k útoku. Jeho podřízený plukovník Dax (Kirk Douglas) je skeptický a v úspěch nevěří, přesto se on a jeho muži vydávají vstříc německým jednotkám.\nDaleko se však nedostávají a akce končí masakrem francouzských vojáků.\n\nGenerál Mireau si nepřipouští vlastní prohru a viní z ní jednotky, které - pro stálou kulometnou palbu - nevylezly ze zákopů. Chce popravit 100 mužů, nakonec se spokojuje se třemi exeplárními případy. Dax se ujímá jejich obhajoby před polním vojenským soudem. Rozsudek je, i přes všechnu jeho snahu, nekompromisní - trest smrti zastřelením! Poprava je později vykonána.\n\nDax upozorňuje na konkrétní chyby velení a jeho nečestné jednání. Toto je považováno za kariérismus a Daxovi je nabídnuta pozice Mireau, který má být odstraněn. Dax se však projeví jako idealista usilující především o odvrácení popravy a vyšetření věci. Nepovýšený Dax a jeho muži jsou odvoláni (pravděpodobně) do první linie.\nStanley Kubrick natočil Stezky slávy podle skutečné události, která se ve francouzské armádě stala.\nProtiválečný snímek, tvrdě útočící na nejvyšší vojenské vedení, byl ve Francii, ve Švýcarsku a v Belgii na 20 let zakázán. V USA se na vojenských základnách mohla promítat pouze cenzurovaná verze.\n\nDívka zpívající na konci německou píseň je Susanne Christian. Kubrick se do ní během natáčení zamiloval a o rok později se vzali. Žili spolu dalších 41 let, až do Kubrickovy smrti.\n\n"}
{"id": "132070", "url": "https://cs.wikipedia.org/wiki?curid=132070", "title": "Jarkovice", "text": "Jarkovice\n\nNázev Jarkovice mají tři sídla:\n"}
{"id": "132071", "url": "https://cs.wikipedia.org/wiki?curid=132071", "title": "Jochen Rindt", "text": "Jochen Rindt\n\nKarl Jochen Rindt (18. dubna 1942, Mohuč, Německo – 5. září 1970, Monza, Itálie) byl slavný německo-rakouský pilot Formule 1 a jediný, který získal titul mistra světa Formule 1 „in memoriam“. Byl manželem finské modelky Niny Lincolnové. Kolem jeho státní příslušnosti panují nejasnosti, často bývá označován jako rakouský závodník. Faktem je, že se narodil za druhé světové války v Hamburku německému otci a rakouské matce, od narození měl německé občanství. Jeho rodiče zahynuli při bombardování, o jeho výchovu se starali babička s dědečkem z matčiny strany, většinu dětství strávil v rakouském Grazu, později závodil s licencí rakouského autoklubu. Do konce života si ovšem ponechal německé občanství.\n\nJochen přišel do formule 1 v roce 1964 z formule 2. Jeho první stáji byl Brabham. V roce 1965 začal závodit za stáj Cooper. V roce 1968 se vrátil do stáje Brabham, kde vydržel jen jeden rok. Pak odešel do stáje Lotus a v ní zažil své největší úspěchy. V F1 odjel celkem 61 Velkých cen, šest jich dokázal vyhrát, poprvé v roce 1969 v USA. Desetkrát startoval z pole position a třináctkrát se umístil do třetího místa. V roce 1970 se stal mistrem světa in memoriam.\n\n\nV roce 1970 vyhrál Jochen Rindt 5 velkých cen, z toho 4 v řadě. Konkrétně velkou cenu Monaka, Holandska, Francie, Velké Británie, a Německa.\nTím si získal před Velkou Cenou Itálie, která se jela 6. září 1970, velký bodový náskok. Při kvalifikaci však havaroval a následně zemřel. Jediný, kdo mohl jeho náskok teoreticky smazat, byl legendární Jacky Ickx, ten však do konce sezóny Rindtův bodový náskok smazat nedokázal a vlastně ani nechtěl, jelikož už neměl s kým soupeřit.\nJochen Rindt se tak stal jediným pilotem F1, jenž získal titul mistra světa in memoriam. Pohár konstruktérů však vyhrála konkurenční stáj Ferrari s jezdci Ickxem a Regazzonim.\n\nPři kvalifikaci na Velkou Cenu Itálie v roce 1970 Jochen Rindt havaroval v pravotočivé zatáčce. Jeho vůz nezatočil doprava, ale narazil do mantinelu po levé straně dráhy. Při nárazu jeho monopostu uletěla přední kola, vůz se roztočil a zahalil se do oblaku prachu. Když prach opadl, byly vidět pilotovy nohy a on se nehýbal. Byl okamžitě vyproštěn ze svého vozu a naložen do sanitky. V ulicích byla v té době velká dopravní zácpa, v ní uvízla i sanitka s těžce raněným jezdcem. Řidič sanitky se rozhodl, že pojede do jiné nemocnice. Přijel ale pozdě a Jochenu Rindtovi už nedokázal nikdo pomoci. První rakouský mistr světa F1 zemřel ve věku 28 let.\n"}
{"id": "132073", "url": "https://cs.wikipedia.org/wiki?curid=132073", "title": "Lomnice nad Popelkou", "text": "Lomnice nad Popelkou\n\nLomnice nad Popelkou (německy \"Lomnitz an der Popelka\") je město v okrese Semily v Libereckém kraji. Žije zde  obyvatel. Leží v širokém úvalu říčky Popelky ve zvlněné krajině na pomezí Českého ráje a Podkrkonoší, asi 9 km jihovýchodně od okresního města Semily.\n\nV současné době město nabízí sportovní a kulturní vyžití (divadlo, kino, zámek, městské muzeum a galerie, loutkové divadlo, sportovní hala, zimní stadion, letní stadion, horolezecká stěna, lyžařský areál v Popelkách s volně přístupným vyhlídkovým ochozem na skokanském můstku, sportovní letiště, koupaliště, lázeňský dům ad.). V okolí města lze navštívit díky husté síti pěších tras, cyklotras a lyžařských terénů mnoho turistických cílů jako např. rozhlednu, restauraci a sezónní informační středisko na hoře Tábor, zříceninu hradů Kumburk a Bradlec či Smetanovu vyhlídku.\n\nNejstarší zmínka o Lomnici je v Dalimilově kronice z roku 1232. Počátkem 19. století zde započala výroba proslulých lomnických sucharů, oplatek a kulatek.\n\nTypické pro město a okolí jsou stavby lidové architektury (vesnická památková rezervace Karlov, vyhlášená v roce 1995, roubené domy, dřevěná zvonice), historické, církevní a kulturní památky. Historický střed města je od roku 2003 chráněn jako městská památková zóna. V \"lyžařském areálu v Popelkách\" jsou jak skokanské můstky, tak běžecké tratě, ubytování a vyhlídkový ochoz na můstku K-70.\n\nNa \"Husově náměstí\" se nachází novogotická radnice, pomník Mistra Jana Husa, barokní kašna, morový sloup, barokní kostel sv. Mikuláše z Bari, Městské muzeum a galerie, raně barokní zámek z 18. století a informační středisko. Významné je i \"Karlovské náměstí\".\n\nPamětihodnosti města:\n\nAsi tři kilometry jižně od města se nachází hora Tábor (678 m n. m.), na jejímž vrcholu je barokní kostel Proměnění Páně (1704) s Křížovou cestou (1898) a turistická chata s rozhlednou, postavená r. 1911 a rekonstruovaná r. 2006.\n\nDalší zajímavosti:\n\nVe městě se nachází městské kino, zámek, Loutkové divadlo, Městské muzeum a galerie a Tylovo divadlo. V oblasti kultury zde působí řada spolků a organizací. Koordinátorem kulturní a společenských aktivit ve městě je Kulturní a informační středisko.\n\nŠkolství je ve městě zastoupeno mateřskými školami Dášenka, Klubíčko a Lvíček, Základní školou TGM, Základní školou praktickou a základní školou speciální, střední školou, základní uměleckou školou a Domem dětí a mládeže „Sluníčko“.\n\nVe městě se nalézá kryté hokejové kluziště, letiště pro ultralehká letadla, skokanské můstky v lyžařském areálu v Popelkách (na blízkém vrchu Babylon byl jeden z prvních lyžařských můstků v Čechách), fotbalový stadion, lezecká stěna, tenisové kurty a malebné koupaliště s ostrůvkem. Na Táboře byla vybudována lyžařská sjezdovka s vlekem a každoročně jsou upravovány i lyžařské běžecké stopy v délce cca 20 km. Novinkou je miniplanetárium. Již několik let se v červenci pořádá maraton horských kol, Krkonošský maraton.\n\nNejvětší věhlas městu přinesla výroba trvanlivého pečiva. Proslavila je firma \"Antonín Jína\", která byla založena roku 1810 a po dvě století ve velkém produkovala a vyvážela široký sortiment sušenek a především Lomnické suchary, po znárodnění pokračovala pod n. p. Čokoládovny, z dalších firem se například roku 1916 objevila firma Kodejškova. Po roce 1989 byla obnovena soukromá výroba lomnických sucharů a roku 2007 dosáhla certifikátu PGI, chráněné zeměpisné označení Evropské unie.\nVe 20. století se město profilovalo také jako průmyslové centrum: známá byla výroba stanů v podniku Technolen, textilní stroje produkovala firma Elitex.\n\nVelké hospodářské jednotky se po roce 1989 postupně rozpadají, značně se redukuje výroba strojírenská. V současnosti je hlavním průmyslovým oborem ve městě výroba textilu: firma Technolen -technický textil vyrábí stany, požární hadice, syntetické a nánosované tkaniny (plachtoviny). Nicméně i Technolen zeštíhluje výrobu. Strojírenství je zastoupeno firmou TM Elitex. Ve městě dále působí několik menších firem. Těžko se podaří obnovit průmyslovou tradici. Podniky nenabízejí mnoho příležitostí pro kvalifikované pracovní síly. To se projevilo výrazným úbytkem počtu obyvatel v posledních 10 letech.\n\nPrvní vlak přijel do Lomnice poměrně pozdě: v roce 1906, v době, kdy se již budovaly pouze lokální dráhy. Železniční trať do Lomnice (trať 064 Stará Paka – Mladá Boleslav) je klikatá, sklon od Libuně je až 35 promile. Tomu odpovídá i provoz. Na železnici jezdí pouze jednotlivé vozy řady 810, rychlíková spojení byla zrušena, přestavovací nákladní vlaky jsou výjimkou. Vlakové nádraží nyní funguje pro osobní vlaky v obou směrech jako konečná stanice.\n\nAutobusová doprava spojuje město s okolními obcemi, dálkové linky spojují město s Libercem, Hradcem Králové, Prahou aj.\n\nMěsto je centrem menší spádové oblasti, městský úřad je pověřeným obecním úřadem pro okolní obce. Město se při územní reformě nestalo sídlem obecního úřadu 3. stupně; tím se pro něj staly Semily.\n\n\n\nV roce 1871 zde trávil dovolenou skladatel Bedřich Smetana. Jeho pobyt připomíná deska na lomnické radnici. Od srpna 1906 do března 1909 bydlel v Nové Vsi n. P. český malíř, krajinář František Kaván (1866–1941) a často zacházel do Lomnice n. P. Herec, člen ND v Praze, Zdeněk Štěpánek (1896-1968) měl v Lomnici n. P. svoji první štaci a to u Markovy společnosti v sále u Podlipných v roce 1913. A o 50 let později v březnu roku 1963 přijel na pozvání tehdejšího Závodního klubu Technolen a beseda s ním se konala v témže sále a na tomtéž jevišti.\n\nZa druhé světové války v Lomnici n. P. pobýval i významný představitel domácího odboje prof. RNDr. Vladimír Krajina (1905–1993). Spolupracoval zde s lomnickými odbojáři Josefem Mizerou, Karlem Škopkem a Josefem Martínkem. V šedesátých letech zde bývali častými hosty spisovatelé Václav Kaplický (1895–1982), Jarmila Glazarová (1901–1977), dr. Miloš V. Kratochvíl (1904-1988), dr. Marie Kubátová (1922) a další.\n\nV roce 1997 navštívil Městské muzeum a galerii výstavu obrazů Josefa Jíry Václav Klaus, který opět přijel 1. května 2003 na vernisáž výstavy téhož autora. V roce 2017 se setkal v Tylově divadle s představiteli a občany města Lomnice n. P. Miloš Zeman.\n\n"}
{"id": "132075", "url": "https://cs.wikipedia.org/wiki?curid=132075", "title": "Carl Spitteler", "text": "Carl Spitteler\n\nCarl Friederich Georg Spitteler (24. dubna 1845, Liestal – 29. prosince 1924, Lucern) byl německy píšící švýcarský básník, prozaik, dramatik a esejista, nositel Nobelovy ceny za literaturu z roku 1919.\n\nSpitteler pocházel z rodiny státního úředníka, mládí prožil v Bernu. Studoval práva v Basileji a teologii v Curychu a v Heidelbergu, ačkoliv byl ateista. V letech 1871-1879 byl soukromým učitelem a učitelem na střední škole, později působil v Basileji a v Curychu jako novinář. Roku 1883 se oženil s Marií op den Hooff von Amsterdam. Od roku 1892 se zcela věnoval literatuře.\n\nSpitteler byl ve své tvorbě do značné míry ovlivněn německou filozofií Nietzscheho a Schopenhauera. V jeho díle se odráží antické pojetí života s tragickými prvky životního boje o lidskou existenci a snaha o spojení antických a biblických motivů s moderní dobou. Za tímto účelem oživil Spitteler žánr eposu v šestistopých jambech (\"Prométheus a Epimetheus\", \"Olympské jaro\").\n\nNobelovu cenu za literaturu dostal Spitteler po určitém váhání, zapříčiněném nejspíše rolí Německa v první světové válce. V roce 1918 cena udělena nebyla, za rok 1919 byla Spittelerovi přiřčena teprve v roce 1920 \"„…se zvláštním oceněním jeho mohutného eposu Olympské jaro“\" (citace z odůvodnění Švédské akademie).\n\n\n\n\n"}
{"id": "132079", "url": "https://cs.wikipedia.org/wiki?curid=132079", "title": "Svatá Kateřina (Chudenín)", "text": "Svatá Kateřina (Chudenín)\n\nSvatá Kateřina byla kdysi významná obec, dnes je to místní část obce Chudenín v okrese Klatovy, ležící necelých 6 km západně od Nýrska nedaleko hranice s Německem. Někdejší královácká rychta, jedna z osmi na Šumavě (její obyvatelé byli poddanými krále). Leží ve svahu nad údolím Chodské Úhlavy, za ním se pak terén strmě zvedá směrem ke Královskému hvozdu. V roce 2011 zde trvale žilo 17 obyvatel.\n\nPrvní písemná zmínka o vesnici pochází z roku 1654.\n\nOsada byla založena asi v 16. století na zemské obchodní stezce spojující Čechy s Bavorskem, na nejnižším místě Královského hvozdu při samé zemské hranici. První zmínky jsou z roku 1604, kdy zde byl položen základ kostela svaté Kateřiny, po němž dostala obec jméno (tehdy měla již 17 stavení). Od roku 1816 byla ve vsi škola, od roku 1857 fara. Před začátkem druhé světové války měla ves 98 stavení a 583 obyvatel.\n\nPo roce 1945 bylo německé obyvatelstvo vysídleno. V 50. letech byl uzavřen hraniční přechod, obec se ocitla na okraji hraničního pásma (od 70. let procházely příhraniční dráty ze tří stran přímo za posledními domky vsi), čímž nastalo postupné ničení vsi. Fara už nestojí, kostel v 60. letech odstřelilo vojsko. Devadesát procent zástavby v období socialismu zaniklo, obyvatel ubylo ještě více.\n\nDnes zůstávají ze vsi kromě dvou domů na bývalé návsi jen tři domky při silnici II/190 k hranici a pár izolovaně stojících domků roztroušených různě v prostoru bývalé vsi. Kostel svaté Kateřiny zanikl bez výraznějších stop (stával na bývalém hřbitově), zbytky hřbitova (dnes březový hájek vedle návsi) byly pietně upraveny po roce 1990. Také náves dnes nepůsobí původním dojmem, neboť až na část východní strany byla všechna zástavba demolována, prostor narušilo také napřímení a rozšíření silnice k hranici po roce 1990. Fara, škola i celnice zanikly rovněž.\n\nV roce 1993 zde byl obnoven silniční hraniční přechod Svatá Kateřina – Rittsteig s novou celnicí.\n\nNa louce asi ¾ km jihozápadně od vesnice roste památný strom – Lípa u Svaté Kateřiny. Do katastru Svaté Kateřiny zasahuje jeden z fragmentů přírodní památky Královský hvozd (část údolí Chodské Úhlavy).\n\n\n"}
{"id": "132082", "url": "https://cs.wikipedia.org/wiki?curid=132082", "title": "Laterální souhláska", "text": "Laterální souhláska\n\nLaterála, též boková souhláska, je zvuk, který při řeči vzniká tak, že proud vzduchu prochází přes boky jazyka, přičemž špička jazyka se dotýká v horní části ústní dutiny. To je rozdíl od větší skupiny tzv. středových souhlásek, kde vzduch proudí převážně podél středové linie jazyka.\n\nPodle šíře prostoru okolo boků jazyka rozlišujeme laterální frikativy (úžina vytvářející silný šum) a laterální aproximanty (relativně široká mezera, která nepůsobí značný šum).\n\nV češtině do této skupiny patří pouze alveolární laterální aproximanta \"(l)\".\n"}
{"id": "132086", "url": "https://cs.wikipedia.org/wiki?curid=132086", "title": "Správní právo", "text": "Správní právo\n\nSprávní právo je odvětví veřejného práva. Jeho funkcí je regulovat společenské vztahy, které vznikají ve sféře a při výkonu veřejné správy, přičemž pod pojmem veřejná správa bychom měli rozumět správu věcí veřejných ve veřejném zájmu.\n\nDále upravuje působnost výkonné moci ve státě, činnost státu a veřejnoprávních korporací. Správní právo je samostatné právní odvětví, mj. protože splňuje odvětvová normotvorná kritéria.\n\nZ hlediska právního pozitivizmu je \"správní právo\" souborem veřejnoprávních norem, které stanovuje organizaci (členění), činnost (předměty činnosti) veřejné správy, vytváření administrativněprávních vztahů (hierarchii, spc. subsidiaritu a event. součinnost).\n\nSprávní právo můžeme dle norem dělit na hmotné, procesní, organizačně-kompetenční a správní právo trestní:\n\nDále ho můžeme rozdělovat na obecné a zvláštní. V \"obecné části\" se stanovují zásady, vymezují pojmy a instituty pro celou oblast správního práva a veřejné správy. Tvoří základ pro všechny další obory správního práva. \"Zvláštní části\" pak upravují zásahy státní moci do různých specifických státem regulovaných oblastí (existuje tak např. právo životního prostředí, finanční právo, stavební právo apod.)\n\nSprávní právo je v době ustanovování státu klíčové právní odvětví, což souvisí především s tím, že jeho základním posláním je upravovat vztahy při realizaci správy veřejných záležitostí ve společnosti, neboť po jeho ustanovení, aplikaci ujednotí se významy jednotlivých jeho částí a termínů a to nezřídka např. způsobem judikačním.\n\nTato realizace probíhá ve dvou liniích, a to především vlastní tvorbou norem správního práva, ale častěji aplikací norem správního práva orgánem veřejné správy v tzv. správním řízením, které je upraveno příslušnou právní normou, tak aby byla zachována ústavou zaručená práva občanů, a to především čl. 2 Základní listiny práv a svobod, která společně s Ústavou České republiky č. 1/1993 Sb., tvoří ústavní pořádek České republiky. To znamená, že státní moc lze uplatňovat jen v případech a v mezích stanovených zákonem, a to způsobem, který stanoví zákon, což lze považovat za základní poučku-zásadu českého správního práva, s níž se shoduje s správním právem Spolkové republiky Německa a částečně i se správním právem Rakouska.\n\nV oblasti správního práva je hlavním a stěžejním právním předpisem zákon č. 500/2004 Sb., správní řád, který se stal účinný 1. ledna 2006 a jeho hlavní funkce v systému práva je upravit postup správních orgánů při aplikaci norem správního práva hmotného. Tato aplikace se především nazývá správní řízení a jeho hlavní funkcí je vydání rozhodnutí, jímž se v určité věci zakládají, mění nebo ruší práva nebo povinnosti jmenovitě určené osoby nebo jímž se v určité věci prohlašuje, že takováto osoba práva a povinnosti má nebo nemá, takto je pojem správního řízení upraven v § 9 správního řádu.\n\nBylo by samozřejmě mylné konstatovat, že aplikace norem správního práva hmotného probíhá pouze prostřednictvím správního řádu. Prostřednictvím správního řádu probíhá tzv. obecné správní řízení a upravuje se jím postup správních orgánů, který přichází v úvahu při rozhodování jak na všech úsecích státní správy, tak také v oblasti samosprávy. Obecná úprava správního řízení často nebývá aplikovatelná sama o sobě, ale někdy bývá aplikovatelná s výjimkami, stanovenými ve zvláštních právních předpisech. Tyto výjimky jsou obvykle ve formě speciálních procesních ustanovení, které jsou zakotveny v jednotlivých předpisech správního práva. Například stavební zákon, přestupkový zákon, katastrální zákon, zákon o vojácích z povolání. V tomto případě správní řád působí pouze podpůrně.\n\nNejdůležitější právní předpisy:\n"}
{"id": "132089", "url": "https://cs.wikipedia.org/wiki?curid=132089", "title": "M14", "text": "M14\n\nM14 může být:\n"}
{"id": "132090", "url": "https://cs.wikipedia.org/wiki?curid=132090", "title": "Palatální laterální aproximanta", "text": "Palatální laterální aproximanta\n\nPalatální laterální aproximanta je souhláska, která se vyskytuje v mnoha jazycích. V mezinárodní fonetické abecedě se označuje symbolem , číselné označení IPA je 157, ekvivalentním symbolem v SAMPA je L. Neodborně se v češtině někdy označuje jako měkké l.\n\n\nTato hláska patří mezi sonory, tj. má kromě šumové i tónovou charakteristiku.\n\nV češtině se tato hláska nevyskytuje (pouze v některých moravských nářečích). Při transkripci do češtiny se hláska přepisuje z ruštiny, ukrajinštiny a běloruštiny jako l (kromě spojení лю, ля, лё, ve kterých se přepisuje lju, lja, ljo), ze srbštiny a makedonštiny jako spřežka lj.\n\n\nNářečně se vyskytuje v norštině a maďarštině.\n"}
{"id": "132097", "url": "https://cs.wikipedia.org/wiki?curid=132097", "title": "Skunk pruhovaný", "text": "Skunk pruhovaný\n\nSkunk pruhovaný (\"Mephitis mephitis\"), nazývaný někdy též skunk smradlavý, je šelma s charakteristickým černobílým zbarvením a způsobem obrany proti svým nepřátelům - využívá silně páchnoucího výměšku svých pachových žláz. Skunk se v nebezpečí obrátí proti vetřelci zády a je schopen vystříknout odporně zapáchající sekret pachových žláz až na vzdálenost 3,5 m a obvykle docela přesně zasáhne oči útočníka. Skunk se někdy chová jako domácí mazlíček, pachové žlázky se zvířatům odstraní.. Slovo skunk pochází ze severoamerického indiánského jazyka Abenaki (algonkinská jazyková rodina), kde má podobu \"seganku\", což znamená \"močící liška\".\n\n\"Skunk pruhovaný je převážně masožravec, který se živí velkými druhy hmyzu a malými savci. Příležitostně nepohrdne ani mršinami, spadaným ovocem, oříšky a vajíčky ptáků hnízdících na zemi.\"\n\nSkunk pruhovaný je noční zvíře, které se přizpůsobilo životu s člověkem a žije mnohdy ve městech a vesnicích na zahradách. Ve volné přírodě je obyvatelem řídkých lesů.\n\nSkunk má 5-6 mláďat. Samice je březí 2 měsíce. Malí skunkové se rodí slepí a hluší. Mláďata mohou zůstat s matkou v noře až jeden rok.\n\n"}
{"id": "132098", "url": "https://cs.wikipedia.org/wiki?curid=132098", "title": "Kyanid sodný", "text": "Kyanid sodný\n\nKyanid sodný je vysoce toxická chemická sloučenina, jedná se o sůl kyseliny kyanovodíkové. Chemický vzorec je NaCN.\n\nKyanid sodný se připravuje z amidu sodného, který se zahřívá s uhlíkem za vzniku kyanamidu sodného, který se dále zahřívá s uhlíkem:\n\nMůže se také připravit neutralizací kyseliny kyanovodíkové hydroxidem sodným:\n\nKyanid sodný je za normálních podmínek bílá pevná látka, podobně jako cyankáli prudce jedovatý. Jeho toxicita spočívá v uvolnění kyanovodíku po reakci s kys. chlorovodíkovou, ten se poté vstřebává v plicích. Jakmile se dostane do krevního oběhu, blokuje buněčné dýchání, buňkám následně „dojde” energie. Zapáchá po hořkých mandlích, ne každý však může tento zápach cítit. Je rozpustný ve vodě a alkoholech. Velmi nebezpečný je zvláště pro vodní ekosystémy, bývá totiž zneužíván k hromadnému lovu ryb.\nV kapalné podobě se likviduje oxidací pomocí chlornanu sodného při pH 12\n\nKyanid sodný je velmi důležitou průmyslovou sloučeninou. Používá se totiž k získávání čistých kovů z jejich rud, např. zlata nebo stříbra. Při výrobě stříbra se nejprve na rudu nechává působit roztok kyanidu sodného, používá se též kyanid draselný, tím se stříbro z rudy převede na komplexní kyanostříbrnan, ze kterého se poté vytěsní zinkem:používá se také na kalení a cementaci oceli.\n\nKyanid sodný spolu s ostatními kyanidy (kyanid draselný atd.) je také důležitou součástí lázní pro galvanotechniku (galvanické pokovování) – zinkování, stříbření atd.\n\n"}
{"id": "132100", "url": "https://cs.wikipedia.org/wiki?curid=132100", "title": "Hotýlek", "text": "Hotýlek\n\nHotýlek (v anglickém originále Fawlty Towers) je britský sitcom společnosti BBC. Napsal jej John Cleese společně se svou tehdejší ženou Connie Booth. Několikrát se umístil na vrcholku anket o nejlepší britské komediální seriály a předstihl i takové klasiky jako Doctor Who nebo Monty Pythonův létající cirkus.\n\nSamotný John Cleese říká, že epizoda Uzenáč a mrtvola je to jediné z jeho díla, co by nezničil.\n\nHraje ho John Cleese. Hlavní hrdina seriálu. Ředitel hotelu Fawlty Towers v anglickém Devonu. Je to egoistický sobec, lakomý patolízalský xenofob – zkrátka výčet těch nejhorších lidských vlastností. Bojí se své panovačné manželky, nenávidí svou práci a hotelové zákazníky a zlost si vybíjí na hloupém španělském sluhovi jménem Manuel.\n\nJe inspirován postavou hoteliéra Donalda Sinclaira, v jehož podniku Cleese přespával při natáčení filmu Monty Python a Svatý Grál. Fawlty však ani v nejmenším není tak strašný jako byl Donald Sinclair.\n\nHraje ji Prunella Scales. Basilova žena a manažerka Fawlty Towers. Basil si jí vzal pro peníze a ona to moc dobře ví. Je to fintivá drbna, která svým manželem opovrhuje.\n\nHraje ho Andrew Sachs. Dobromyslný hotelový sluha. Pochází ze Španělska. Neumí anglicky a neustále se ptá „¿Qué?\", čímž Basila přivádí k šílenství.\n\nHraje ji Connie Booth. Hotelová služka a pokojská. Svou práci nemá ráda a dělá ji jen pro plat. Basil se nad ní jen povyšuje, ale je to obvykle ona, kdo se ho snaží tahat z problémů.\n\nPříběh je v každé epizodě podobný. Basil své ženě, případně návštěvníkům zalže. Malá lež však během chvíle díky Basilově vyšinuté paranoie nabobtná do série trapasů a ještě větších lží.\n"}
{"id": "132101", "url": "https://cs.wikipedia.org/wiki?curid=132101", "title": "Standardní model", "text": "Standardní model\n\nStandardní model, přesněji standardní model částicové fyziky nebo standardní model částic a interakcí je teorie, která popisuje silnou, slabou a elektromagnetickou interakci a elementární částice, které tvoří veškerou hmotu. Byla zformulována v letech 1970 až 1973. Jedná se o kvantovou teorii pole, jež je konzistentní jak s kvantovou mechanikou tak i se speciální teorií relativity. Standardní model byl v roce 2004 nejobecnějším výsledkem dosavadního fyzikálního výzkumu a lze jej shrnout do jediné věty:\n\n\"Veškerá známá hmota ve vesmíru se skládá ze šesti druhů kvarků a šesti druhů leptonů a všechny jevy, které ve vesmíru pozorujeme, dovedeme vysvětlit pomocí čtyř druhů interakcí.\" \n\nDodnes jsou výsledky téměř všech pozorování i experimentů zkoumajících interakce popsané standardním modelem v souladu s předpoklady a odvozenými důsledky této teorie. Standardní model je schopen adekvátního popisu, často však není schopen vysvětlit podstatu těchto jevů. Také téměř všechny případy pozorovaných částic lze popsat částicemi Standardního modelu nebo jejich vázanými stavy. Poslední experimentálně prokázanou částicí standardního modelu je Higgsův boson.\n\nTerminologická poznámka: Někdy se pro model používá i název standardní model vesmíru, ten je však v kosmologii používán pro jinou teorii – pro tzv. model ΛCDM neboli standardní model kosmologie s velkým třeskem, tedy model rozpínajícího se vesmíru obsahujícího chladnou temnou hmotu a temnou energii.\n\nPrvní krok ke standardnímu modelu byl roku 1960, kdy Sheldon Glashow zjistil, jak zkombinovat elektromagnetickou interakci se slabou interakcí. V roce 1967 Steven Weinberg a Abdus Salam začlenili Higgsovy částice do Glashowy teorie elektroslabé interakce.\n\nPo neutrálních slabých proudech způsobených výměnou bosonu Z v CERNu roku 1973, se teorie stala široce přijímanou. Glashow, Salam a Weinberg získali v roce 1979 Nobelovu cenu za fyziku za jejich výzkum. Bosony W a Z byly experimentálně objeveny roku 1981, a jejich vlastnosti byly stejné, jaké předpovídal standardní model.\n\nStandardní model není kompletní teorií všech základních interakcí, zejména protože nepopisuje gravitaci. Součástí standardního modelu jsou teorie elektroslabé interakce (včetně Higgsova mechanismu spontánního narušení symetrie) a teorie silné interakce, obě založené na teorii kalibračního pole. Supersymetrické teorie, teorie velkého sjednocení, teorie pole vysvětlujícího hmotnosti neutrin nebo pole projevujícího se jako temná energie jsou již mimo rámec standardního modelu.\n\nKvantová teorie rozlišuje dva druhy elementárních částic: fermiony a bosony. Fermiony mají poločíselný spin a podléhají Pauliho vylučovacímu principu a Fermi-Diracově statistice. Bosony mají celočíselný spin a výše uvedenému principu nepodléhají, podléhají Bose-Einsteinově statistice.\n\nVe standardním modelu, zjednodušeně řečeno, jsou fermiony elementárními částicemi hmoty (látkové částice) a bosony částicemi zprostředkujícími interakce (polní částice).\n\nLátkové elementární částice představují 3 generace párů leptonů (v každé generaci jeden nabitý lepton a jemu příslušné neutrino) a 3 generace párů kvarků (v každé generaci jeden kvark se záporným nábojem rovným třetině elementárního náboje a jeden kvark s kladným nábojem rovným dvěma třetinám elementárního náboje. Všechny látkové elementární částice mají svou antičástici.\n\nPolní částice zahrnuté do standardního modelu jsou gluony (8 barevných variant), 1 foton zprostředkující elektromagnetickou interakci, 3 částice slabé interakce (někdy zvané \"wiony\") – W, W, Z a 1 Higgsův boson.\n\nStandardní model neobsahuje vhodné kandidáty na částice temné hmoty.\n\n\n"}
{"id": "132114", "url": "https://cs.wikipedia.org/wiki?curid=132114", "title": "Utopenec", "text": "Utopenec\n\nUtopenec (v množném čísle se vyskytuje životná podoba utopenci častěji než neživotná utopence, v jednotném zásadně životná: „měl jsem jednoho utopence“) je oblíbený český pokrm studené kuchyně, často podávaný v hostincích k pivu: špekáčky s cibulí ve sladkokyselém nálevu.\n\nŠpekáčky jsou oloupané a po délce naříznuté nebo rozkrojené na menší části, cibule nakrájená na plátky. Nálev se vaří z vody, octa, soli, cukru a koření (pepř, nové koření). Po vystydnutí se jím zalijí špekáčky s cibulí, napěchované nejčastěji do pětilitrové zavařovací láhve, a nechají stát minimálně týden, lépe dva, v chladu. Podává se s chlebem.\n\nZákladní recept má řadu variací: V některých verzích se dává i jiná zelenina (pálivá paprika, okurky, zelí), další dochucovadla do nálevu (hořčice, kečup, worcesterová či sójová omáčka), existují i „rychlí utopenci“ se zkrácenou dobou naložení. Kvalitu výrobku ovlivňuje i kvalita použitého špekáčku, popř. jeho náhražek, jako je opékáček, buřt a jiné napodobeniny špekáčku, které se skládají z náhražek. \n\nV době kolem vstupu České republiky do EU se v médiích objevovaly zprávy, že její hygienické předpisy určující rychlost spotřeby připravených jídel v hostincích znemožní mj. prodej utopenců, byly však z oficiálních míst popřeny.\n\nVynálezcem utopenců je zřejmě hospodský a mlynář Šamánek původem snad z Berounska. Původ názvu utopenec není zcela jasný. Název „utopenec“ údajně vznikl kvůli Šamánkově utonutí při opravě mlýnského kola a nebo kvůli „utopeným“ buřtům.\n\nV současné době se některé z výrobků, které jsou deklarované jako utopenci, nevyrábějí ze špekáčků, jenž musí splňovat kvalitativní požadavky dle vyhlášky č. 326/2001 Sb., ale z jejich nekvalitních napodobenin, jako jsou různé opékáčky, buřty, špekouny apod.\n\n"}
{"id": "132118", "url": "https://cs.wikipedia.org/wiki?curid=132118", "title": "Ain't It Funny (remix)", "text": "Ain't It Funny (remix)\n\nAin't It Funny (remix) je první píseň ze třetího alba Jennifer Lópezové nazvaného \"\". S písní ji pomohla dvojice rapperů Ja Rule a Caddilac Tah.\n\nPíseň vyšla v roce 2002 a dosáhla až na číslo jedna amerického singlového žebříčku, čímž se tato píseň stala třetím číslem jedna v USA.\n\nKolem refrénu této písně vznikla řada spekulací, které tvrdily, že refrén nezpívá Jennifer Lópezová nýbrž zpěvačka Ashanti.\nOriginální verze této písně vyšla v roce 2001 a byla zařazena na předchozí album López nazvané J. Lo. Tato píseň byla použita i pro soundtrack k filmu \"Svatby podle Mary\".\n\nPo úspěchu s písní I'm Real se Lópezová a Ja Rule rozhodli v další spolupráci pokračovat. Do remixové podoby písně Ain't It Funny použili samply z písně \"Flava In Ya Ear\", která vyšla v roce 1994.\n"}
{"id": "132119", "url": "https://cs.wikipedia.org/wiki?curid=132119", "title": "Metro sovětského typu", "text": "Metro sovětského typu\n\nJako metro sovětského typu se označují ty podzemní dráhy, které byly postaveny technologií vyvíjenou v bývalém SSSR od 30. let 20. století. Jedná se o metra v zemích bývalého východního bloku, s výjimkou Budapešti a Bukurešti, kde byl použit způsob výstavby jiný, bližší západní Evropě.\n\nPrvní metro v bývalém SSSR bylo otevřeno v Moskvě roku 1935; mělo být manifestací všeho tehdy nejlepšího a ukázkou nové doby, která se podle výkladu komunistické ideologie měla postupně přibližovat. Kromě toho také byly použity i národní motivy, a to velmi různorodé; zatímco v Kyjevě se jedná o tradiční a historickou Ukrajinu, v Taškentu některé stanice metra nemají daleko ke zdobnosti místních mešit.\n\nNejstarší systémy tohoto typu (Moskva, Petrohrad, Kyjev) tvořily hluboko založené, technicky oddělené linky, s raženými, v drtivé většině trojlodními, stanicemi. Ražené tunely pak mají ostění z litinových tybinků. Kromě významu dopravního totiž měly plnit také význam obranný (podobně jako v Londýně mělo metro sloužit jako kryt civilní obrany pro případ možné války). To se v podstatě nikdy nezměnilo; podzemní dráhy sovětského typu patří k nejhlouběji založeným na světě (například stanice Park Pobědy v Moskvě je hluboko 97 m a patří k těm nejhlubším na světě); nové stanice se zakládají ve velkých hloubkách i dnes. Postupně vzniklo několik typů stanic metra (například petrohradský typ, či pražský typ).\n\nKromě úseků ražených – ty vznikly tak, že byly v jednom směru vyraženy dva traťové tunely, tedy každý pro jeden směr – se objevovaly také i tratě hloubené, někdy i povrchové. Největší rozvoj právě podpovrchových a mělce založených tratí metra nastal v 60., 70., a 80. letech 20. století, kdy se budovala nová sídliště. Ta se nacházela v podstatě na zelené louce, a tak bylo možné trasu nového úseku sladit s rozložením nové výstavby, takže se jí v cestě nenacházely žádné překážky.\n\nV 70. letech 20. století se začaly objevovat také i stanice jednolodního typu, a konstrukce trojlodních byla také zdokonalena tak, že již nebylo nutné budovat velké a pro pohyb cestujících nevhodné široké pilíře; zvýšil se tak počet prostupů. Začátkem 60. let spolu s koncem stalinismu také zdobenost stanic klesla, začal se objevovat ve větší míře mramor a další dekorativní kameny. Ty však časem vytlačily levnější materiály (keramika, sklo, Ekrona).\n\nV zemích, kde došlo k vybudování podzemní dráhy ve spolupráci s odborníky ze SSSR, nebo přímo v zemích bývalého SSSR, je evidentní určitý shodný postup při tvorbě koncepce a vedení jednotlivých tratí metra.\n\nV první fázi se začalo s výstavbou radiálních linek, vedených tak aby propojily hlavní sídlištní oblasti s centrem města. Další linky pak při počtu tří vytvořily tzv. \"přestupní trojúhelník\"; tedy mezi všemi třemi linkami byl umožněn přestup, vždy mezi dvěma celkem ve třech stanicích. Mezi města, jejichž sítě se nacházejí ve zmíněném stádiu se řadí například Kyjev, Minsk, Charkov, Praha nebo Taškent. Plánovaně má vzniknout toto uspořádání v Sofii, Jekatěrinburgu či Kazani.\n\nMoskva je jediným městem, kde výstavba a délka sítě pokročila mnohem dále a začalo se s budováním okružní linky. Tato linka obchází centrum města a propojuje všechny radiály. Kromě Moskvy se s linkou podzemní dráhy tohoto charakteru počítá také v Petrohradě a ještě roku 1990 se s ní počítalo v horizontu 35 let rovněž i v Praze.\n\nPravděpodobným dalším stupněm může být vznik druhé okružní linky, která tak zajistí lepší propojení jednotlivých sídlištních celků na okrajích měst. Právě centralizované uspořádání všech linek metra a tudíž velmi špatná obsluha tangenciálních směrů je velký problém sítí veřejné dopravy měst bývalého východního bloku.\n\nJednotlivé linky jsou propojené pomocí manipulačních spojek, protože neexistují prakticky žádné traťové úseky, kdy by více linek mělo určitou společnou část svojí trasy.\n\nPřestupů mezi stanicemi je několik druhů:\n\n\n\n\nMetro sovětského typu bylo (samozřejmě až v dobách, kdy společenská situace jej umožnila hodnotit) kritizované převážně jako systém, který je konstrukčně zastaralý a nemoderní, který neplní svůj úkol (metro v Praze selhalo v případě protipovodňové obrany, ve které mělo podle původních projektů obstát, v zemích bývalého SSSR jsou problémy i s terorismem). Mnohá města, která v časech socialismu podzemní dráhu vybudovala ve velkém stylu, mají dnes potíže s jejím vytížením (Dnipro, Samara). Na monumentální výzdobu a velkolepé pojetí mnohých stanic ve stylu socialistického realismu je poukazováno jako na zbytečnost, kterou často podtrhují obrazy nevyužitých betonových terminálů uprostřed polí.\n\nDodavateli souprav pro tyto sítě metra byl závod Metrovagonmaš (bývalý Mytiščinský závod) u Moskvy, nebo také jeho pobočka – závod Jegorova v Petrohradu. Mezi provozované typy vlaků se pak řadí hlavně typ E, a jeho modifikace (Ež, Ev, Ečs). Novější typ zastupuje typ 81-71. V současné době se všechny země snaží stárnoucí vozový park obnovovat, a to jak vozy západní výroby (jedná se především o země bývalého Východního bloku) tak i modernizacemi či novými vlaky z Metrovagonmaše (Rusko).\n\nToto je chronologický seznam sítí metra sovětského typu, které se na světě nacházejí:\n\n\n\n"}
{"id": "132122", "url": "https://cs.wikipedia.org/wiki?curid=132122", "title": "The Magician's Birthday", "text": "The Magician's Birthday\n\nThe Magician's Birthday je páté album britské rockové skupiny Uriah Heep. Původní vinylové vydání bylo skládací, obal navrhl Roger Dean. V USA se deska stala zlatou.\n\n"}
{"id": "132139", "url": "https://cs.wikipedia.org/wiki?curid=132139", "title": "Received Signal Strength Indication", "text": "Received Signal Strength Indication\n\nRSSI (\"Received Signal Strength Indicator\" – indikátor síly příjímaného signálu) je hodnota udávající rozdíl RSCP a Ec/IO. Je udávána v dBm a může být vypočítána následovně:\n\nformula_1\n\nRSCP (\"Received Signal Code Power\" – výkon užitečného přijatého signálu) je souhrn radiofrekvenční energie po korekcích, zejména odfiltrovaní šumu. Obvykle se udává v dBm. Používá pro hodnocení kvality příjmu signálu.\n\nEc/Io je poměr přijaté energie a energie přijatého šumu. Je obvykle udávané v dB.\n\nNejsou-li přítomny žádné interference, úroveň interferencí je rovna úrovni šumu. Úroveň šumu může být také vyšší než požadovaná úroveň signálu. Hodnota \"Ec/Io\" je pak záporná.\n\n"}
{"id": "132143", "url": "https://cs.wikipedia.org/wiki?curid=132143", "title": "Amišové", "text": "Amišové\n\nAmišové (anglicky \"Amish\", [], pensylvánskou němčinou \"Amisch\", česky též Amenité) jsou křesťanská denominace představující jednu z větví novokřtěnců. Její členové jsou soustředěni zejména v Kanadě a USA (konkrétně hlavně v Pensylvánii, Ohiu a Indianě). Amišové se jim začalo říkat jakožto následovníkům Jakoba Ammanna. Amišové starého řádu (\"Old Order Amish\") jsou známi především přísnými zákazy používání techniky (nesmějí používat auta a podobné dopravní prostředky, telefon, elektřinu), uniformními starosvětskými oděvy a dalšími zvláštnostmi. Odmítají militarismus a násilí a zastávají ideu, že žena je podřízena muži. Existuje i řada tzv. modernějších směrů hnutí, které restrikce vůči používání techniky do určité míry omezily; některé skupiny se spojily s mennonity. Většina z nich mluví německým dialektem, tzv. pensylvánskou němčinou.\n\nAmišové žijí na venkově, živí se zemědělstvím či malým obchodováním a výrobou nábytku. Kolem 25 rodin tvoří církevní okrsek (průměrně to znamená asi 75 dospělých). Každý okrsek má svého biskupa, dva kazatele a jednoho diakona, a svou soukromou školu. Bohoslužby slouží každých čtrnáct dní v domech členů. Amišové odmítají vládní pomoc, jakožto i pojištění; o své členy se společenství stará po celý život. Amišové platí federální, státní i místní daně s výjimkou starobního pojištění. Každý okrsek má vlastní samosprávu podle nepsaného tradičního Řádu (\"Ordnung\") a inklinací místního biskupa. Jednou za rok má každý okrsek shromáždění všech členů, kde se diskutují problémy a možné změny. Ženy i muži mají hlas v rozhodování. Ježto neexistuje žádná centrální byrokracie, každý okrsek má poněkud rozdílné zvyky a pravidla. Noví kazatelé jsou vyvoleni prostřednictvím loterie z několika doporučených kandidátů. (Loterie je brána jako boží vůle.) Biskupa či kazatele také může členstvo exkomunikovat.\n\nV roce 2010 žilo v USA asi 249 tisíc amišů, což představuje dvojnásobný počet oproti roku 1992, kdy jich bylo 125 tisíc. Pro srovnání, v roce 1920 jich bylo pouhých 5000. Průměrný přírůstek přívrženců hnutí v posledních letech činil 4 % ročně, což způsobuje kombinace velmi vysoké porodnosti (průměrně 6,8 dětí na rodinu) a nižší dětská úmrtnost oproti průměru americké společnosti.\n\nAmišové jsou pacifistickým náboženským směrem, který vychází z Bible. Svou víru nikomu nevnucují. Izolují se od mainstreamové společnosti, avšak často mají „anglické“ (\"Englischer\") sousedy. Žijí v okrscích, kde každá rodina vlastní hospodářství. Provozují a spravují vlastní osmileté základní školy; většina amišů má pouze základní vzdělání. Vynikají zejména v zemědělství, svá pole amišové obdělávají koňmi. Jelikož nepřipouští volný technický rozvoj, traktor používají jen omezeně. Některé okrsky dovolují stroje, pokud jsou poháněny místní energií (většinou dieselovým generátorem). Nemohou vlastnit telefon, ale v případě nouze mohou zavolat z telefonní budky. Místo aut používají vůz tažený koňmi, v zadní části vozu však musí mít umístěný výstražný trojúhelník, aby směli jezdit po silnicích.\n\nŽeny nosí jednoduché dlouhé šaty, kterých mohou vlastnit pouze čtyři kusy (na praní, běžné nošení, bohoslužby a jedny jsou rezervní). Součástí oděvu ženy je vždy pokrývka hlavy ve formě čepce nebo šátku. Muži nosí černé kalhoty, jednobarevnou košili, vestu a na hlavě klobouk – v létě slaměný, v zimě z černé látky. Oděv je bez límečků a knoflíků.\n\nZakazuje se jakákoli tělesná úprava vzhledu jakou je např. tetování, piercing, apod. Amišové také nenosí náramky, hodinky a podobné doplňky. Výjimkou je jakákoli úprava vzhledu nebo nošení předmětů z praktických nebo zdravotních důvodů (např. stříhání vlasů). Svobodní muži si holí tvář do hladka, ženatí muži nosí plnovous.\n\nV domě žijí děti s rodiči a prarodiči. Rodina mívá obvykle 5–8 dětí a o jejich výchovu se starají oba rodiče. Mužskou práci představuje péče o rodinné hospodářství či obchod, žena se pak stará o chod domácnosti, velkou zahradu a malá zvířata. Děti pomáhají s prací od útlého věku. Amišové striktně odmítají nábožensky smíšená manželství a za jejich uzavření své stoupence exkomunikují.\n\nPodle tradice \"rumspringa\" mohou mladí lidé (od šestnáctých narozenin) „ochutnat svět“, tedy život v okolní společnosti. Slovo rumspringa patrně pochází z německého \"herumspringen\", do češtiny přeložitelné jako „toulání.“ Během rumspringy může mládež nosit oblečení, jaké nosí majoritní společnost, chodit do školy, mít i auto (diskrétně), držet se s přáteli mimo komunitu atp. Rodiče doufají, že jejich děti si nakonec „vyberou správně“, a že okolní svět je přestane lákat a děti se navrátí k životu ve společenství amišů. Tento zvyk umožňuje relativně svobodné rozhodnutí nechat se pokřtít a věnovat se komunitě. Velká většina mladých lidí se nakonec rozhodne zůstat. Avšak pokud člověk jednou projde křtem, musí se podrobit Řádu a pokud se nepodrobí, riskuje ostrakismus (stranění).\n\nVětšina mennonitů je dnes do velké míry moderní, kdežto většina amišů udržuje tradiční život (plnovous, starobylé, jednoduché šaty, koňské potahy, zákaz elektřiny atp.). Ale existují i velmi tradiční mennonité. Obě dvě sekty na sebe mají vzájemný vliv a někdy splývají dohromady. Amišové nestaví kostely (bohoslužby se slouží v domech členů), slaví večeři Páně dvakrát do roka a důsledně dbají na separaci od světa. Mají většinou přísnější církevní kázeň.\n\nParodii na život amišů představuje klip \"Amish Paradise\" známého parodizéra vystupujícího pod jménem Weird Al Yankovic z roku 1996. Jde o remake Cooliovy hip hopové písně \"Gangsta's Paradise\", ve které účinkuje i slavný rapper Tupac Shakur. Samotná skladba \"Gangsta's Paradise\" je remakem písně od Stevie Wondera – \"Past Time Paradise\".\n\nDrama Petera Weira \"Svědek\" z roku 1985 je situováno a natočeno v amišské komunitě Lancaster County. V komedii Kingpin bývalý bowlingový šampion trénuje mladého Amiše na účast v bowlingovém turnaji, aby vyhrál peníze na záchranu hospodářství své rodiny. Spasení Sarah Cainové z roku 2007 zachycuje přestěhování amišských dětí do velkoměsta. Film Amish Grace popisuje události kolem střelby v amišské škole v Nickel Mines v Pensylvánii.\n\nKomedie Vidláci For richer or poorer z roku 1997 popisuje útěk manželského páru z New Yorku před berním úřadem kvůli daňovým únikům, jejich útočištěm se stane rodina Amenitů. Ve filmu Sex Drive 2008, hrdinům příběhu Amišové pomohou při problémech s autem.\n\n\n"}
{"id": "132166", "url": "https://cs.wikipedia.org/wiki?curid=132166", "title": "Viktor Korčnoj", "text": "Viktor Korčnoj\n\nViktor Lvovič Korčnoj (* 23. března 1931 Leningrad – 6. června 2016 Wohlen) byl nejprve sovětský a později švýcarský šachový velmistr ruské národnosti.\n\nDvakrát se neúspěšně střetl s Karpovem o titul mistra světa. Díky svému nekompromisnímu stylu boje byl přezdíván Viktor Hrozný. Byl velmi ctěn pro vytrvalost, s níž se navzdory vysokému věku účastnil vrcholných turnajů a držel se ve světové špičce – i ve svých 77 letech se pohyboval na počátku druhé stovky celosvětového šachového žebříčku.\n\nNarodil se židovce z Ukrajiny, excentrické pianistce a polskému inženýrovi, katolíkovi a komunistovi. Přežil blokádu Leningradu 1941-1944. V roce 1954 ukončil studium historie na leningradské univerzitě. Roku 1958 se oženil s Isabelou (Gruzínka), se kterou měl syna Igora.\n\nV červenci roku 1976 na turnaji v Amsterdamu požádal v Nizozemsku o azyl. Nakonec se v roce 1978 usadil ve Švýcarsku, kde mu byl azyl udělen. V roce 1992 získal švýcarské občanství. Režim v Sovětském svazu zabránil manželce a synovi ve vycestování, odsuzující dopisy napsal i Karpov. Korčného jméno bylo vymazáno z literatury, jeho partie nesměly být publikovány. KGB dokonce najala při zápase s Karpovem v roce 1978 hypnotizéra, který měl narušit jeho soustředění při partiích. V roce 1982 bylo povoleno vycestovat manželce a synovi, po třech letech se však rozvedli. Korčnoj se znovu oženil v roce 1992 s Rakušankou Petrou Leeuwerikovou. Michail Gorbačov mu vrátil v roce 1990 sovětské občanství.\n\nŠachy začal hrát v šesti letech, v roce 1947 a 1948 vyhrál přebor SSSR mládeže. V roce 1956 se stal mezinárodním velmistrem.\n\nViktor Korčnoj vstoupil do absolutní světové špičky již v roce 1962 kvalifikací na turnaj kandidátů v Curaçau a poté, s výjimkou roku 1965, byl jeho účastníkem nepřetržitě po dalších více než 30 let. Roku 1978 se stal vyzyvatelem tehdejšího mistra světa Anatolije Karpova a ve zcela vyrovnaném zápase mu nakonec podlehl 5:6 při 21 remízách. V dalším zápase o titul r. 1981 v Meranu však již Karpov dominoval a zvítězil 6:2. V roce 1983 podlehl v zápase turnaje kandidátů mladému Garrimu Kasparovovi, který tak překonal vážnou překážku ve své cestě k titulu mistra světa. Naopak pro Korčného to znamenalo počátek postupného ústupu z absolutní světové špičky. Zůstal však účastníkem elitních velmistrovských turnajů až do svých bezmála 70 let, poslední významný turnaj hrál v holandském Wijk aan Zee r. 2000.\n\nNejvyšší ELO 2695 měl v roce 1979. Od září do prosince 1965 byl šachovou jedničkou, desítku nejlepších hráčů opustil až v roce 1990.\n\nI když se nikdy nestal mistrem světa, Viktor Korčnoj bezpochyby patří mezi nejvýznamnější šachisty dvacátého století.\n\n"}
{"id": "132168", "url": "https://cs.wikipedia.org/wiki?curid=132168", "title": "Altamira", "text": "Altamira\n\nAltamira je jeskyně v Kantábrii na severu Španělska, v Santillaně del Mar poblíž přístavního města Santander, ve které byly nalezeny roku 1879 pravěké nástěnné malby, převážně s motivy zvířat (zcela uznány byly až počátkem 20. století). Jejím objevitelem se stal místní lovec, který na nález upozornil majitele pozemku, Dona Sautuolu. Ten zpočátku objevu nevěnoval velkou pozornost, až po několika letech začal místo podrobně zkoumat. Nashromáždil řadu podivuhodných archeologických vykopávek a po nejdříve nepřijmutém obeznámení odborníkům pokračoval ve výzkumech, přičemž jeho pětiletá dcera Marie nalezla šťastnou náhodou v postranní chodbě rozsáhlé nástěnné malby, později datované na mladší paleolit (magdalénien). Tento unikátní nález se svou celistvostí a rozsáhlostí stal prvním z významných dokladů o tehdejší vyspělosti výtvarného umění a zároveň podal další svědectví o životě paleolitických lidí.\n\nV roce 1985 byla Altamira zapsána na seznam světového dědictví UNESCO. V roce 2008 byly do tohoto seznamu pod stejnou položkou zapsáno dalších 17 jeskyní v Kantábrii, Asturii a Baskicku s podobnými nástěnými malbami.\n\nSprávou jeskyně je pověřeno speciálně pro ni zřízené muzeum, jež se ale prehistorií zabývá i v širších souvislostech. V areálu muzea byla vytvořena velmi přesná kopie Altamiry „Neocueva“, která zachycuje jeskyni v době, kdy ji obývali lovci a sběrači v období před 35 000 a 13 000 roky. Přístup do samotné jeskyně je přísně regulován a kontrolován. Vstup je dovolen jedné skupině o pěti osobách vždy pouze jednou za týden.\n"}
{"id": "132170", "url": "https://cs.wikipedia.org/wiki?curid=132170", "title": "COBE", "text": "COBE\n\nCOBE (z anglického \"Cosmic Background Explorer\" někdy také Explorer 66) byla první družice, která se věnovala kosmologii. Družice byla vybavena třemi hlavními přístroji pro výzkum infračervené a mikrovlnné části elektromagnetického spektra. Jejím úkolem bylo proměřit reliktní záření a získat tak informace, které by pomohly vylepšit naše znalosti o Vesmíru. Objevy družice COBE v oblasti teploty vyzařování reliktního záření odpovídaly předpokladům dle teorie velkého třesku a tím tuto teorii podpořily.\n\nV roce 1974 ohlásila NASA svůj úmysl vypustit malý nebo středně velký astronomický satelit řady Explorer. Celkem bylo dodáno 121 návrhů na podobu a účel družice, tři z nich se věnovaly studiu reliktního záření. Tehdy však tyto návrhy neprošly a NASA se tak věnovala infračervenému teleskopu IRAS. Argumenty na podporu výzkumu reliktního záření však byly tak silné, že se jimi NASA začala znovu zabývat. V roce 1976 ustavila NASA komisi, v niž zasedli zástupci oněch tří týmů, které o dva roky dříve navrhly výzkum reliktního záření. O rok později byl představen návrh polární družice s názvem COBE (\"Cosmic Background Explorer\"). Družici měla vynést raketa Delta nebo tehdy nový raketoplán Space Shuttle. Přístrojové vybavení družice měly tvořit tři vědecké přístroje:\nNASA návrh přijala, avšak pod podmínkou, že cena včetně nosné rakety a zpracování dat nepřekročí 30 milionů dolarů. Kvůli přečerpání rozpočtu programu Explorer byla stavba COBE zahájena až po roce 1981. Stavba probíhala v Goddardově kosmickém centru a kvůli úsporám byly některé části jako infračervené detektory a dewarova nádoba (tepelně izolační nádoba na kapalné helium) odvozeny od součástí IRAS.\n\nCOBE měla být vynesena na palubě raketoplánu při misi STS-82-B v roce 1988, ale havárie Challengeru plány posunula. Na svou oběžnou dráhu kolem Země synchronní se Sluncem byla umístěna 18. listopadu 1989 pomocí rakety Delta II.\n\nVýběr oběžné dráhy byl jako vždy ovlivněn charakterem mise a možnostmi nosného systému. Prvořadými požadavky byla možnost pokrytí celé oblohy, omezení radiového rušení na minimum a udržení teplotní stability přístrojů a chladicího systému. Zvolená kruhová dráha synchronní se sluncem a s inklinací 99° vyhovovala jak možnostem raketoplánu (s přídavným pohonem samotnou družici)\ni raketě Delta. Výška dráhy byla kompromisem mezi radiovým rušením ze Země a z oblasti Van Allenových pásů ve větších výškách.\n\nKonstrukce družice byla z větší části založena na designu infračerveného teleskopu IRAS, avšak měla několik unikátních charakteristik. Kvůli povaze mise a potřebě měřit a kontrolovat zdroje systémových chyb, byl potřeba přesný a komplexní design. COBE měla pracovat minimálně šest měsíců a měla být schopna omezit rušivé působení vnějších vlivů jako byly umělé radiové signály ze Země a jiných družic a přirozené radiové interference planety Země, Měsíce a Slunce. Přístroje na palubě vyžadovaly teplotní stabilitu pro udržování konstantního příjmu a vysokou míru čistoty pro omezení vstupu zbloudilého světla a minimalizaci tepelného vyzařování částic. Pro snímání a následné modelování reliktního záření z různých úhlů bylo nutné, aby družice rotovala rychlostí 0,8 otáčky za minutu. Osa rotace byla nakloněna vůči vektoru orbitální rychlosti tak, aby se předešlo kontaktu citlivé optiky s možnými zbytky atmosféry. Také to předcházelo infračerveným zábleskům, pocházejícím z nárazů elektricky neutrálních, avšak vysokorychlostních částic do optické výbavy.\n\nPro zajištění potřeby pomalé rotace a tříosé stabilizace byla sonda vybavena dvojicí setrvačníků, jejichž moment hybnosti byl opačný k momentu hybnosti celé družice. Součet momentů hybnosti tak byl udržován na nule. Chlazení přístrojů FIRAS a DIRBE měl na starosti systém sestávající se z tepelně izolační nádoby, naplněné 650 litry supratekutého helia. Tento systém byl přejat z teleskopů IRAS a byl schopen chladit oba přístroje na teplotu 2 K (-271 °C) po celou dobu trvání mise. Na ochranu citlivých přístrojů před přímými vlivy radiového rušení a infračerveného záření byl kolem přístrojů umístěn kuželovitý štít.\nElektrickou energii dodávaly solární panely o výkonu 750 W.\n\nNa palubě družice pracovaly tři přístroje:\n\nBěhem dlouhého období příprav družice COBE bylo provedeno mnoho experimentů zabývajících se studiem reliktního záření. V roce 1981 oznámili současně dva universitní týmy, že se jim povedlo detekovat čtyřpólovou distribuci reliktního záření. Toto zjištění mohlo znamenat distribuci reliktního záření podle záření absolutně černého tělesa, což měl mít na starosti přístroj FIRAS na COBE. Tyto experimenty se však nepovedlo napodobit. V roce 1987 provedl Americko-Japonský tým experiment, který však předchozí závěry vyvracel, když nenalezl shodu mezi teoretickým vyzařováním absolutně černého tělesa a reliktního záření. Vědci tak museli počkat na výsledky z COBE. Přístroj FIRAS stanovil, že reliktní záření odpovídá záření absolutně černého tělesa s teplotou 2,7 K, což bylo přesně podle teorie velkého třesku.\nPřístroj DRM mohl mapovat anisotropii reliktního záření po celé čtyři roky. DRM jako jediný nebyl závislý na chlazení kapalným heliem a mohl tak pracovat i po vyčerpání chladicího systému. Za tuto dobu byl schopen vytvořit mapu mikrovlnného reliktního záření pokrývající celou oblohu. Mikrovlnné reliktní záření je velmi slabé a DRM ho tak musel oddělit od ostatních zdrojů záření.\n23. dubna 1992 tým amerických vědců oznámil objevení anizotropie v datech z družice COBE, což bylo okamžitě na celém světě prezentováno jako jeden z nejzásadnějších vědeckých objevů.\n\nPřístroj DIBRE odhalil 10 nových galaxií v oblasti dlouhého infračerveného vyzařování (IR) a dalších 9 kandidátů na zařazení mezi galaxie ve slabší oblasti dlouhého infračerveného vyzařování. Galaxie, které vyzařovaly IR o vlnových 140 až 240 μm poskytly informace o mračnech prachu. Spojení těchto údajů s údaji IRAS na vlnových délkách 60 až 100 μm umožnilo určit různé druhy a teploty prachových oblaků v mezihvězdném prostoru. Výsledkem DIBRE byl také model galaktického disku, viditelný z pozice Země.\n\nNástupcem sondy COBE se 30. června 2001 stala sonda WMAP (Wilkinson Microwave Anisotropy Probe), která mapuje reliktní záření s vyšší rozlišovací schopností.\n\n\n"}
{"id": "132171", "url": "https://cs.wikipedia.org/wiki?curid=132171", "title": "Jiřín", "text": "Jiřín\n\nNázev Jiřín má více sídel :\n\n\n"}
{"id": "132172", "url": "https://cs.wikipedia.org/wiki?curid=132172", "title": "Jeffrey Dahmer", "text": "Jeffrey Dahmer\n\nJeffrey Dahmer (21. května 1960 – 28. listopadu 1994) byl americký sériový vrah, kanibal a nekrofil, který v letech 1978 až 1991 zavraždil sedmnáct mladých mužů.\n\nDahmer se narodil v Milwaukee ve Wisconsinu. Jako malý se zajímal o chemii. Ve věku osmi let ho měl údajně znásilnit starší chlapec.\n\nV roce 1979 se přidal k americkým pozemním silám a byl odvelen na základnu v Německu. Zvláštností je, že v té době se poblíž základny staly tři nevyřešené vraždy. Případy však nemusí mít s Dahmerem spojitost. V roce 1981 byl Dahmer propuštěn, kvůli alkoholismu a násilnickému chování.\n\nPředpokládá se, že svou první oběť zavraždil již v roce 1978. Další obětí se stal mladý homosexuál Steve Tuomi, kterého zabil v roce 1987. Jeho vražedné řádění však začalo, když se vrátil zpátky do Milwaukee, kde si pronajal později velice proslulou garsonku s číslem 213.\n\nPřes den pracoval v čokoládovně. V noci obcházel černošské gay bary a náhodně si vybíral své oběti. Šlo o dobře vyhlížejícího a navíc nadprůměrně inteligentního muže. Jeho oběťmi byli mladí černošští a asijští homosexuální gigolové. Obvykle je opil a poté uškrtil. Na některých mrtvolách se nekrofilně ukojil, s jinými zvrhle experimentoval. Nechával si trofeje (uřezané penisy, hlavy).\n\nZ tohoto období mu dokázali vraždu patnácti mužů a chlapců. Obětí však může být i víc.\n\n\n\nOběti byly zavražděny v průběhu let 1978 až 1991.\n\n\n\n\n\n\n\n\n\n\n\n\n\n\n\n\n\n\n22. července 1991 zastavil nahý Tracy Edwards policejní hlídku a uvedl, že byl v nedaleké garsonce číslo 213 napaden nožem. Policistům se po vstupu do bytu naskytl hrůzný pohled. Uprostřed pokoje byl sud se čtyřmi lidskými trupy. V ledničce našli dvě hlavy. Dalších sedm hlav bylo uvařených. Po bytě byly rozvěšeny mužské genitálie, lidské lebky a kosti.\n\nSousedi si již předtím stěžovali na nesnesitelný zápach. Dahmer jim vždy řekl, že jde o pokaženou chladničku. V květnu 1991 nalezla přivolaná policie přede dveřmi jeho bytu čtrnáctiletého Koneraka Sinthasomphoneho. Krvácel z análního otvoru. Policie vše odložila s tím, že šlo o mileneckou hádku. Konerakovy ostatky našli mezi rozkládajícími se těly. Jeho hlavu Dahmer uvařil, během hodiny z ní prý opadalo všechno maso. Dahmer tak byl zatčen a poté podrobně vyprávěl vyšetřovatelům, co s mrtvolami dělal.\n\nSouzen byl jako duševně způsobilý, ale ve státě Wisconsin je trest smrti zrušen. Proto jej odsoudili patnáctkrát na doživotí nebo na 936 let.\n\nDahmer byl obviněn i z vraždy Adama Walshe z roku 1981, k té se však Dahmer nikdy nepřiznal.\n\nDahmer byl ve věznici několikrát napaden spoluvězni. Dne 28. listopadu 1994 byl Dahmer napaden spoluvězněm Christopherem Scarverem, který ho zbil násadou od koštěte, když uklízeli toalety. Dahmer zemřel při převozu do nemocnice na mnohočetná poranění. Scarver odůvodnil Dahmerovu vraždu s tím, že chtěl pomstít všechny Dahmerovy oběti.\n\nJméno sériového vraha nosí několik především grindcore/death metalových kapel.\nV roce 2017 byl natočen film o Dahmerově životě s titulem \"My friend Dahmer\". Roli mladého Jeffreyho si zahrál herec a zpěvák Ross Lynch.\n\n\n"}
{"id": "132173", "url": "https://cs.wikipedia.org/wiki?curid=132173", "title": "Líštěnec", "text": "Líštěnec\n\nNázev Líštěnec mají dvě sídla:\n"}
{"id": "132175", "url": "https://cs.wikipedia.org/wiki?curid=132175", "title": "Mlýny (rozcestník)", "text": "Mlýny (rozcestník)\n\nNázev Mlýny má více sídel:\nKromě toho se jedná o množné číslo slova mlýn.\n\n"}
{"id": "132176", "url": "https://cs.wikipedia.org/wiki?curid=132176", "title": "Dnipro", "text": "Dnipro\n\nDnipro (; ; historicky Novorossijsk a po většinu své historie Jekatěrinoslav, v letech vzniku 1926–2016 Dněpropetrovsk, na cizojazyčných historických mapách z 19. století lze najít název Catharinoslav\") je s přibližně milionem obyvatel třetí největší město dnešní Ukrajiny, důležité průmyslové centrum a středisko Dnipropetrovské oblasti. Bylo založeno ruským knížetem Grigoriem Potěmkinem na počest Kateřiny Veliké jako Jekatěrinoslav\". Leží mírně na východ od středu země na obou březích řeky Dněpr. Město Dnipro je nový oficiální název v současnosti ukrajinského města, jenž byl schválen 19. května 2016 v rámci zákona o dekomunizaci Ukrajiny, kdy Ukrajina vytváří nové názvy pro původní ruské názvy měst založených Rusy, v rámci tvorby nové vlastenecké ukrajinské identity, současný ukrajinský název města je shodný s ukrajinským názvem řeky Dněpr tedy Dnipro.\n\nÚrodné oblasti v okolí Dněpru byly osídleny zemědělskými kulturami již ve 4. tisíciletí př. n. l. Ve starověku sem zasahovala oblast skythského a následně sarmatského osídlení.\n\nV 9. století, za časů Kyjevské Rusi, byl na skalnatém ostrově na Dněpru založen byzantskými mnichy monastýr (odtud dnešní název \"Monastýrský ostrov\"); v roce 1240 jej však zničili Tataři.\n\nBěhem kozácké éry náleželo území Záporožské Siči a bylo předmětem sporů a bojů Ruské říše s Polskem a Tureckem. Roku 1635 byla jižně od dnešního města zřízena polská obranná pevnost Kodak.\n\nVlastní město bylo založeno ruským knížetem Potěmkinem roku 1776 v rámci osidlování nově získané Nové Rusi. Město se stalo správním centrem nově dobytých území včetně těch, která Osmanská říše v roce 1774 postoupila smlouvou z Küçük Kaynarca. Dostalo název \"Jekatěrinoslav\" na počest tehdejší carevny Kateřiny II. Veliké. Ta zde plánovala vybudovat „jižní metropoli“ Ruského impéria, která by se vyrovnala Petrohradu a Moskvě; měl být též postaven veliký chrám srovnatelný s chrámem ve Vatikánu. Plány však byly po Kateřinině smrti opuštěny a z města se stalo řadové centrum gubernie. V letech 1796–1802 se město nazývalo \"Novorossijsk\", později se vrátilo ke starému jménu.\n\nVe dvacátém století město velmi rychle rostlo, současně však prodělávalo dramatické změny a rány v obou světových válkách. V krátké době Ukrajinské národní republiky (německý protektorát na území dnešní Ukrajiny 1918) neslo město neoficiálně název \"Sičeslav\" (název odkazoval k Záporožské Siči, symbolu kozáctví, se kterým se snažili identifikovat ukrajinští nacionalisté z rakouské Volně a Haliče, ačkoliv historicky neměli s kozáky nic společného). Název Dněpropetrovsk získalo r. 1926 podle významného bolševického revolucionáře Grigorije Petrovského už jako součást ukrajinské lidové republiky. V roce 2016 byl Dněpropetrovsk na základě rozhodnutí ukrajinské vlády k přejmenování města v rámci dekomunizace Ukrajiny přejmenován na Dnipro.\n\nVe 30. letech probíhala ve městě industrializace, hlavně výstavba závodů těžkého průmyslu. Tehdy zde plnil různé stranické funkce Leonid Iljič Brežněv, pocházející z blízkého Dniprodzeržynska (dnes Kamjanske). Během druhé světové války byla po obsazení města německým Wehrmachtem téměř vyhlazena místní početná židovská komunita.\n\nV Dnipru žije přes milion obyvatel a s nedalekým Kamjanským a dalšími městy tvoří tzv. Dniperskou aglomeraci s více než 1,8 milionem obyvatel. Město je střediskem Dnipropetrovské oblasti, která je druhá nejlidnatější v Ukrajině.\n\nV roce 2001 se 72,6% obyvatel bývalého Sičeslavska hlásilo k ukrajinské národnosti a 23,5 % k ruské národnosti. Přitom však v červnu 2017 udalo 63 % obyvatel města, že ve svém domově mluví ukrajinsko-ruským suržikem Jen 9 % obyvatel mluví doma výhradně ukrajinsky a 25 % obyvatel používá obě tyto řeči.\n\nDnipro je kulturním centrem. Místní muzeum vedl na počátku 20. století významný ukrajinský etnolog a historik Dmytro Javorynckyj. Rekreačními areály jsou Monastýrský ostrov či park Tarase Ševčenka.\n\nMěsto je významným průmyslovým centrem, soustředěn je zde například zbrojní či hutnický průmysl, nacházejí se tu také továrny, které byly zapojeny do bývalého sovětského vesmírného programu. Do rozpadu SSSR nebyl do města vzhledem ke strategickému významu výroby zbraní povolen vjezd cizincům bez oficiálního povolení. Závod Južmaš byl s více než 100 tisíci zaměstnanci jedním z největších průmyslových závodů SSSR. Při rozpadu SSSR bylo město zároveň nejlidnatější ve své historii: žilo zde tehdy 1,203 milionu obyvatel.\n\nHlavní tepnou města je třída Karla Maxe. Je zde také důležitý říční přístav a letiště. Město má velmi rozvinutý dopravní systém MHD:\n\nDnipro je rovněž důležitým železničním uzlem: leží na trati vedoucí z Kyjeva a západní Ukrajiny přes Dnipro do stanice Synelnykove, kde se větví na tratě ve směru Charkiv - Moskva, Donbas a Záporoží - Krym; další tratě vedou do Krasnohradu, Pavlohradu a Apostolova. Od března 2007 má město jednou týdně přímé železniční spojení s Prahou. Město je sídlem Podniperské dráhy, jedné z 6 divizí státních drah Ukrzaliznycja.\n\n\nŽil zde i anarchistický politik Pjotr Aršinov.\n\nV letech 1906–1909 zde na Hudebním učilišti působili čeští hudební skladatelé Fran Lhotka a Jaroslav Křička.\n\n\n"}
{"id": "132181", "url": "https://cs.wikipedia.org/wiki?curid=132181", "title": "VarioLF", "text": "VarioLF\n\nVarioLF je novostavba částečně nízkopodlažní tramvaje vycházející z typu Tatra T3.\n\nNadšenci, zabývající se tramvajovou dopravou, mluví o VariuLF jako o „waně“ (dle tvaru pomyslného podélného řezu vozu s nízkopodlažní částí uprostřed).\n\nPo úspěšném prezentování nové vozové skříně \"VarCB3\" (pro tramvaje T3R.EV a T3R.PV) vyvinuly společně firmy \"ČKD Pragoimex\" a \"Krnovské opravny a strojírny\" (KOS) nízkopodlažní variantu této skříně označenou jako \"VarCB3LF\" (LF = Low Floor = anglicky nízká podlaha), která je však přibližně o 1 m delší než skříně vozů T3, které má nahrazovat. Obdobně jako u vysokopodlažního typu lze na skříň tramvaje VarioLF přichytit různá čela.\n\nNěkteré vozy VarioLF (s označením LFR.E a LFR.S) jsou oficiálně vedeny jako modernizace starších vozů T3, i když s původními tramvajemi nemají fyzicky nic společného.\n\nVarioLF vychází z modelů: T3 (klasická tramvaj) → T3R.PLF (novostavba prodloužené verze předchozí tramvaje, má nízkopodlažní střed) → VarioLF (oproti předchozí verzi má mimo jiné nový design a odlišnou elektrickou výzbroj)\n\nTramvaje vycházejí z typu Tatra T3R.EV. Střední část vozu je nově nízkopodlažní. Právě ta byla důvodem k prodloužení celé tramvaje (aby nízkopodlažní část měla rozumnou velikost). Na vozy byla dosazena nová čela dle návrhu Ing. arch. Františka Pelikána. Rovněž vozy obdržely polopantograf. Interiér i stanoviště řidiče je ve stylu posledních zmodernizovaných tramvají T3. Obdobně jako vozy Tatra T3R.EV obdržely tramvaje střídavou elektrickou výzbroj TV Europulse s asynchronními motory (typ VarioLF.E a VarioLFR.E). V roce 2010 byla do Plzně dodána první tramvaj s typovým označením VarioLFR.S, která je vybavena stejnosměrnou výzbrojí na bázi IGBT modulů od firmy Škoda Electric, konstrukčně vycházející z výzbroje tramvají Škoda 01T a Škoda 02T.\n\nVozy VarioLF jsou vyráběny od roku 2004.\n"}
{"id": "132189", "url": "https://cs.wikipedia.org/wiki?curid=132189", "title": "Star Trek: Film", "text": "Star Trek: Film\n\nStar Trek: Film (též pouze Star Trek, v anglickém originále ) je americký film režiséra Roberta Wise, první celovečerní snímek natočený studiem Paramount Pictures na motivy televizního sci-fi seriálu \"Star Trek\" z druhé poloviny 60. let 20. století. Do kin byl uveden roku 1979 a celosvětově vydělal 139 milionů dolarů. Po deseti letech od ukončení vysílání seriálu se zde představila původní posádka hvězdné lodi USS \"Enterprise\" pod velením Jamese Kirka. Jejím úkolem je prozkoumat a zadržet neznámý objekt zvaný V'Ger, který míří přímo k Zemi.\n\nDěj filmu se odehrává v první polovině 70. let 23. století, jeho začátek je určen hvězdným datem 7410.2. Monitorovací stanice Hvězdné flotily Epsilon IX zjišťuje nepřátelskou sílu skrytou v obrovském energetickém oblaku, která míří vesmírem k Zemi. Cestou zničí tři klingonské válečné lodě i samotnou stanici. Na Zemi podstupuje hvězdná loď USS \"Enterprise\" (NCC-1701) kompletní, rok a půl trvající přestavbu a modernizaci a její dřívější kapitán James T. Kirk působí po povýšení na kontradmirála na velitelství Hvězdné flotily v San Franciscu jako náčelník operačního oddělení. Protože v okolí se nenachází žádná jiná dostupná loď, vyšle Flotila k blížícímu se objektu \"Enterprise\", jež je téměř dokončená vyjma zkoušek nových systémů, které by tak byly otestovány až v ostrém provozu.\n\nKirk, který argumentuje svými zkušenostmi, převezme velení \"Enterprise\", přičemž jejího velícího důstojníka, kapitána Willarda Deckera, dočasně degraduje na prvního důstojníka v hodnosti komandéra. Testování nových lodních systémů ale nedopadne dobře, neboť při přesunu na loď zemřou vinou selhání transportéru dva důstojníci. Jedním z nich je i komandér Sonak, který zde měl působit jako vědecký důstojník. Rovněž nesprávně seřízené motory při přechodu na warp pohon téměř zničí celou loď. Napětí mezi Kirkem a Deckerem vzrůstá i kvůli admirálově neznalosti nově přestavěné lodi. K posádce se cestou k vetřelci přidá i komandér Spock, jenž převezme místo vědeckého důstojníka. Vysvětlí i svůj příchod: při obřadu na Vulkánu, který ho měl zbavit všech emocí, vycítil vědomí o obrovské síle, které, jak je přesvědčen, vychází z onoho objektu v oblaku.\n\n\"Enterprise\" se přiblíží k neznámému objektu a následně, po vlétnutí do oblaku, je vetřelcem napadena. Jeho sonda pronikne na můstek lodi a při průzkumu lodních počítačů zaútočí na Spocka a unese navigátora Iliu. Ta je nahrazena umělým dvojníkem, který slouží „V'Geru“ pro studium posádky \"Enterprise\". Decker, blízký Iliin přítel, je z její ztráty rozrušen. Z dvojníka, který má zachované Iliiny city a vzpomínky, se snaží získat informace o objektu v oblaku. Spock mezitím ve skafandru s tryskovým pohonem opustí loď a snaží se nepřátelské plavidlo prozkoumat. Pokusí se o telepatické spojení myslí, při kterém zjistí, že plavidlo je onen V'Ger a že se jedná o živý stroj.\n\nPosádka \"Enterprise\" poté objeví, že srdcem obrovské lodi je pozemská sonda Voyager 6 z 20. století, která se ztratila v černé díře. Poškozená sonda byla nalezena cizí civilizací živých strojů, které pochopily její naprogramování jako instrukce ke zjištění všech vědomostí a předání těchto informací svému Tvůrci. Stroje vylepšily sondu a postavily celé plavidlo tak, aby tento úkol splnila. Na zpáteční cestě přes galaxii k Zemi obsáhl V'Ger tolika znalostí a vědomostí, že se stal živou věcí. Spock si ale uvědomí, že postrádá schopnost zaměřit se sám na sebe; poté, co obsáhl všechny informace na cestě domů, shledává svoji existenci prázdnou a bez účelu. Před přenosem těchto informací trvá V'Ger na přítomnosti Tvůrce, který má zadat konečnou kódovou frekvenci. Decker zjistí, že stroj se chce spojit se svým Tvůrcem a sám se mu nabídne, spojí se s V'Gerem a umělým dvojníkem Ilii. Tím vznikne nová forma života, která zmizí v jiné dimenzi. Země je zachráněna a Kirk vede \"Enterprise\" „někam“ do vesmíru za dalšími misemi.\n\nVe snímku se kromě dalších objevili i tři herci více spojení se Star Trekem. Grace Lee Whitneyová si zde zahrála malou roli Janice Randové, obsluhy transportérů. V první řadě původního seriálu působila Randová jako pobočník kapitána Kirka. Mark Lenard (jinak běžně velvyslanec Sarek, otec Spocka) v prvním filmu ztvárnil kapitána klingonské lodi IKS \"Amar\" zničené V'Gerem. David Gautreaux se zde objevil v cameo roli jako komandér Branch, velitel monitorovací stanice Epsilon IX. Gautreaux měl původně hrát v připravovaném a poté zrušeném seriálu \"\" postavu Xona.\n\nAčkoliv původní seriál \"Star Trek\", který byl ve třech řadách odvysílán v letech 1966–1969, nedosáhl příliš velké sledovanosti, kvůli čemuž byl studiem Paramount Pictures zastaven, našel si jisté publikum. V 70. letech si chtělo studio vynahradit ztráty z jeho výroby, proto jej v roce 1972 reprízovalo a během tohoto desetiletí prodalo na desítky televizních trhů. \"Star Trek\" si mezi fanoušky postupně získal kultovní pověst. Díky jeho zpopularizování začal tvůrce Star Treku Gene Roddenberry společně se studiem Paramount Pictures v květnu 1975 pracovat na scénáři k celovečernímu filmu. První návrh s názvem \"The God Thing\" se v základní dějové kostře velice přibližoval později realizovanému snímku, studio jej ale odmítlo. Paramount začal hledat scenáristy pro film \"Star Trek II\" (pracovní název) mezi renomovanými spisovateli sci-fi, jako byli Ray Bradbury, Theodore Sturgeon, Harlan Ellison nebo Robert Silverberg. Během roku 1976 oslovilo studio naopak různé televizní scenáristy, v říjnu toho roku předložili Britové Chris Bryant a Allan Scott 20stránkový námět \"Planet of the Titans\", který se vedoucím studia zalíbil. Roddenberry zanechal všech ostatních činností a zaměřil se na chystané dílo, podílel se například na výběru režiséra, kterým se měl stát Philip Kaufman. Nedlouho předtím také vyvrcholila fanouškovská kampaň, díky které byl první vyrobený americký raketoplán systému Space Shuttle pojmenován po hvězdné lodi USS \"Enterprise\" ze seriálu \"Star Trek\". Nadšení však netrvalo dlouho, protože první návrh kompletního scénáře nebyl do března 1977 hotov, přičemž tlak studia na zahájení produkce nebo ukončení celého projektu byl velký. Nespokojení scenáristé Bryant a Scott od Star Treku v dubnu 1977 odešli a studio Paramount Pictures celý film zrušilo.\n\nBarry Diller, chief executive officer Paramountu, záhy nabídl Roddenberrymu prostor na připravované stanici Paramount Television Service, kde by mohl být vysílán nový seriál na motivy Star Treku. Přes léto 1977 byl rozpracován koncept, kulisy a také epizody seriálu \"\"; námět pilotního dílu s názvem „In Thy Image“ vytvořil spisovatel Alan Dean Foster a jeho scénář napsal producent Harold Livingston. Paramount ale projekt chystané televizní stanice zrušil a 11. listopadu 1977, pouze dva a půl týdne před připravovaným začátkem produkce, oznámil zrušení seriálu ve prospěch celovečerního filmu (což bylo ovlivněno i úspěchem sci-fi snímků \"\" a \"Blízká setkání třetího druhu\"). Zahájení produkce bylo přesunuto na duben 1978, přičemž během tohoto období měly být provedeny nutné úpravy na scénáři, kulisách a kostýmech.\n\nNa tiskové konferenci z 28. března 1978 oznámil Paramount přípravu filmové adaptace seriálu \"Star Trek\" s názvem \"Star Trek – The Motion Picture\". Režírovat jej měl Robert Wise a rozpočet byl stanoven přibližně na 15 milionů dolarů. Scenáristé začali pracovat na adaptaci scénáře pro pilotní epizodu „In Thy Image“ do scénáře pro celovečerní film, přičemž ten byl dokončen až 4 měsíce po samotném zahájení výroby snímku. Natáčení filmu začalo 7. srpna 1978 a skončilo 26. ledna 1979 po 125 natáčecích dnech. Probíhalo v kulisách postavených ve studiích Paramountu, planeta Vulkán byla vytvořena kombinací záběrů z Yellowstonského národního parku (Minerva Hot Springs) a shodné scény postavené ve studiích.\n\nPo ukončení natáčení byla zahájena postprodukce, přičemž byl dán termín uvedení filmu v kinech před Vánoci 1979. Během necelého roku byly vytvořeny zvukové efekty, obrazové efekty vznikaly pod dohledem režiséra Douglase Trumbulla, který tutéž práci dělal pro snímky \"\" a \"Blízká setkání třetího druhu\". Dále byla například na žádost Roddenberryho předabována scéna obřadu na Vulkánu, neboť herci zde při natáčení mluvili anglicky. Nově byly vytvořeny věty ve vulkánštině, neboť také Klingoni ve snímku používali zárodky později kompletně dopracované klingonštiny. Hudbu pro film složil Jerry Goldsmith, pro něhož to byla první práce na projektu Star Treku. Kvůli časové tísni spolupracoval i s Alexanderem Couragem (jehož znělku pro původní seriál \"Star Trek\" také využil) a Fredem Steinerem. Samotné nahrávání hudby bylo dokončeno 1. prosince 1979, tedy pouhých šest dní před uvedením filmu do kin.\n\n\"Star Trek: Film\" byl uveden v amerických kinech 7. prosince 1979 a během prvního víkendu vydělal 11 815 203 dolarů, čímž překonal rekord snímku \"Superman\" (1978). Po celém světě činil následný celkový výdělek 139 milionů dolarů. Současně s filmem vydalo nakladatelství Pocket Books knižní přepis \"Star Trek: The Motion Picture\" napsaný přímo Genem Roddenberrym. Jsou v ní uvedeny některé doplňující příběhy a informace, např. že kapitán Willard Decker je synem komodora Matta Deckera z epizody „Stroj zkázy“ původního seriálu. Knihu do češtiny přeložil Zdeněk Volný v roce 1993 a téhož roku ji vydal Baronet Praha pod názvem \"Hrozba z vesmíru\".\n\nKomentáře udělené snímku kritikou nebyly příliš lichotivé. Byla kritizována přílišná rozvláčnost děje hodící se spíše pro epizodu televizního seriálu (Gary Arnold a Judith Martinová z \"The Washington Post\"). Harold Livingstone (\"Time\") si stěžoval na nedostatek odvážných protivníků a bitevních scén, které byly na \"Hvězdných válkách\" zábavné. Podle Davida Denbyho zase pomalý pohyb lodí vesmírem již nikdy nebude tak překvapující a elegantní jako ve filmu \"2001: Vesmírná odysea\". Herecké výkony byly hodnoceny různorodě, převážně kladně se kritika vyjadřovala o Stephenu Collinsovi a Persis Khambattaové, o které se Jack Kroll (\"Newsweek\") zmínil, že má nejpamátnější výstup celého filmu.\n\nSnímek \"Star Trek: Film\" byl nominován na Oscara v kategoriích Nejlepší výprava a dekorace, Nejlepší vizuální efekty a Nejlepší hudba, žádného však nezískal.\n\nV roce 1983 byl film poprvé vydán na videokazetách a také byl odvysílán na americké stanici ABC. Jednalo se o přibližně 12 minut delší, rozšířený sestřih, který byl doplněn o nehotové a nepoužité záběry, které nechtěl režisér Robert Wise vůbec využít. V Česku byl snímek poprvé odvysílán v České televizi dne 27. září 1994. V roce 2001 vydalo studio Paramount VHS a DVD s režisérským sestřihem filmu, který Robert Wise prodloužil o přibližně 4 minuty oproti původní verzi. Mimo jiné byly vytvořeny také nové záběry pomocí počítačové animace. Roku 2009 byla původní verze uváděná v kinech vydána na BD.\n\n"}
{"id": "132195", "url": "https://cs.wikipedia.org/wiki?curid=132195", "title": "Ash", "text": "Ash\n\nAsh je rocková skupina, která vznikla v Downpatricku (Severní Irsko) v roce 1992. Když skupina poprvé prorazila, byla považována za britpopovou kapelu, což však nebylo přesné zařazení, protože skupina přejímá řadu prvků z různých žánrů jako punk či hard rock. Název Ash si vybrali podle prvního slova, které se jim zalíbilo ve slovníku.\n\nV letech 1992 a 1993 nahráli Ash několik demo nahrávek, obsahujících některé písně, které byly vydány v roce 1994 na minialbu Trailer. Toto album obsahovalo pouze 7 skladeb, z kterých byly později vybrány tři singly - \"Petrol\", \"Uncle Pat\" a v roce 2002 i \"Jack Names Planet\".\nRoku 1995 vydala skupina tři přelomové singly - \"Kung Fu\", \"Girl From Mars\" a \"Angel Inceptor\", z desky 1977, která vyšla v květnu roku 1996. Toto album bylo pojmenováno po roce ve kterém se narodili Tim Wheeler a Mark Hamilton a ve kterém byla uvedena do kin Star Wars Epizoda IV. Vydání 1977 předcházelo uvolnění singlu Goldfinger. Album \"1977\" dosáhlo na první příčku v žebříčku prodejnosti ve Velké Británii a všechny singly z něj, kromě Kung Fu se dostali do první dvacítky Britského i Irského žebříčku singlů. Z \"1977\" vyšla jako singl ještě píseň \"Oh Yeah\" a skladba \"Lose Control\" byla obsažena ve hře Gran Turismo.\n\nPo vydání jejich finálního alba Twilight Of The Innocents se , kvůli zklamání z prodejů poslední desky a jejímu špatnému umístění v žebříčcích, Ash rozhodli přejít na singlový formát. Do budoucna už budou vydávat pouze singlové série. První série začíná na začátku září 2009 a končí na konci roku 2010, jmenuje se A-Z Series a obsahuje 26 singlů, které budou vypouštěny ke stáhnutí jednou za dva týdny. Později vyjde každý singl i na vinylu a na CD. K nejzásadnějším písním bude natočen videoklip.\n\n"}
{"id": "132206", "url": "https://cs.wikipedia.org/wiki?curid=132206", "title": "Áiša", "text": "Áiša\n\nÁiša bint Abú Bakr (, do češtiny přepisováno také jako Ajša, † asi 678) byla dcera prvního chalífy Abú Bakra, a nejoblíbenější manželka proroka Mohameda.\n\nÁiša byla s Mohamedem zasnoubena už v Mekce, ale přestěhovala se k němu až po jeho přesídlení do Medíny (hidžře). Milovala poezii a na rozdíl od svého manžela i hudbu a zpěv, přátelila se s al-Chansá, významnou arabskou básnířkou své doby. V náruči Áiši zemřel prorok Mohamed 8. června 632 a v jejím domě, na místě kde zemřel, byl i pochován.\n\nÁiša se narodila v Mekce čtyři roky po počátku islámu. Byla dcerou Abdulláha bin Abí Quháfa (který je známý jako Abú Bakr) a Umm Rúmán bint 'Ámir bin 'Uwajmir.\n\nÁišin otec byl nejprve ženat s Qatlah bint Abdul-'Uzzá, se kterou měl dvě děti – Abdulláha a Asmu. Není známo, zda jeho první žena přijala islám, avšak jeho druhá žena Umm Rúmán (matka Áišy), byla jednou z prvních věřících. Kromě Áišy měli s Abú Bakrem ještě syna Abdur-Rahmána. Po přijetí islámu si Abú Bakr vzal ještě dvě ženy – Asmu bint Umajs, se kterou měl syna Muhammada, a Habíbu bint Cháridžu, se kterou měl dceru Umm Kulthúm, která se narodila po Abú Bakrově smrti.\n\nBěhem svého dětství v Mekce i Medíně byla Áiša velmi živá, hravá, chápavá, usměvavá. Svými vlastnostmi se podobala svému otci. Když jí bylo šest či sedm, emigrovala společně se svou rodinou do Medíny. V tě době už byla podepsána svatební smlouva mezi ní a Muhammadem, avšak členkou prorokovy domácnosti se stala až v Medíně.\n\nPo příchodu do Medíny, který se uskutečnil nedlouho po odchodu Abú Bakra a Muhammada, Áiša stejně jako mnoho dalších mekkánských muslimů onemocněla a téměř měsíc zůstala upoutána na lůžku.\n\nV prvních měsících bydlela Áiša se svou matkou a otcem až do měsíce šawwál, kdy se uskutečnila svatební hostina. Tento měsíc nebyl vybrán náhodou. Název šawwál pochází ze slova šála, což znamená \"(on) zemřel\". Arabové v tomto měsíci neuzavírali sňatky. Proti tomu chtěl Prorok bojovat. Áiša byla hrdá na to, že se vdala v tento měsíc, a později doporučovala ženám ze své rodiny, aby se také vdaly v tento měsíc.\n\nÁišin svatební obřad je popisován jako skromný, nekonala se žádná slavnost a ani se neporážela zvířata. Když vstoupila Áiša do prorokova domu, Muhammad jí nabídl mléko, avšak ona stydlivostí sklopila hlavu. Asma, která byla přítomna, ji pobídla znovu a pak nechali mléko kolovat mezi hosty. Jako mahr Áiša dostala zlato. Po příchodu do prorokovy domácnosti Áiša pokračovala ve svých hrách, často ji zde navštěvovali její rodiče i její kamarádky.\n\nMuhammad o důvodu, proč si Áišu vzal, řekl: \"Viděl jsem tě ve svém spánku po tři noci. Anděl tě přinesl zabalenou v hedvábí řka: 'Toto je tvá manželka.' Když jsem odhalil její tvář, poznal jsem tebe. Co Alláh chce, to se stane.\" \"(zaznamenáno Buchárím)\"\n\nTato prorokova žena proslula skandálem, který způsobila na výpravě proti kmeni \"Banú al-Mustalik\". Při návratu ztratila náhrdelník, a když výprava zastavila k odpočinku, vydala se ho sama hledat. Protože nikdo netušil, že není ve svých zakrytých velbloudích nosítkách, vyrazila karavana na další cestu bez ní. Na její nepřítomnost se přišlo teprve v Medíně. Áiša se vrátila až s opozdilým členem výpravy. To vyvolalo mnoho pomluv, takže prorok na ně musel reagovat jedním ze svých zjevení. Stanovil nejen podmínky, za nichž může být muslimská žena obviněna z cizoložství, ale i tresty pro ty, kdo takové obvinění nebudou moci doložit alespoň čtyřmi svědky (Korán, súra 24, verš 4 a následující).\n\nKdyž byl za vlády chalífy Umara ustanoven systém rent, jež muslimové pobírali z dobytých území, byla v něm Áiša uvedena na prvním místě jako \"Umm al-mu'minín, Matka věřících\".\nV roce 656 se zúčastnila takzvané Velbloudí bitvy, nazvané podle toho, že po smrti velitelů dále pobízela vojsko Alího odpůrců ze svého velblouda. Bitvu, která byla součástí bojů o následnictví po zavraždění chalífy Uthmána, rozhodlo až její zajetí.\n\nPodle většiny hadíthů bylo Áiše v době sňatku s Mohamedem 6 let a manželství bylo konzumováno v jejích devíti letech (podle at-Tabarího v deseti letech). Tato skutečnost je dnes často kritizována, kritika ze strany západní kultury se ovšem objevila až poměrně nedávno. Manželství s dětmi nebyla v tehdejší beduínské společnosti neobvyklá a po většinu historie bylo muslimskými historiky Aišino mládí považováno za velmi pozitivní fakt a často vyzdvihováno, protože bylo vnímáno jako potvrzení jejího panenství a čistoty.\n\n\n\n"}
{"id": "132210", "url": "https://cs.wikipedia.org/wiki?curid=132210", "title": "Dion O'Banion", "text": "Dion O'Banion\n\nCharles Dion O'Banion, někdy také Dean O'Banion (8. července 1892 Illinois – 10. listopadu 1924 Chicago), byl irsko-americký gangster působící v Chicagu na začátku 20. století. V období prohibice byl hlavním konkurentem mafiánského bosse Johnny Torria a jeho zástupce, Al Capona.\n\nNarodil se v roce 1892 v Americe ve státě Illinois irským rodičům. Jako místo narození bývá označováno město Aurora nebo Maroa. V městečku Maroa nedaleko Chicaga O'Banion vyrůstal spolu s bratrem Floydem a sestrou Ruth. Jeho matka, Emma Brophy, zemřela na tuberkulózu v roce 1901. O'Banion se poté s otcem Charlesem přestěhoval do Chicaga. Otec tam pracoval jako malíř pokojů, štukatér a holič. Mladý O'Banion zpíval v kostelním sboru.\n\nV Chicagu se O'Banion spřátelil se svými budoucími společníky, kterými byli Bugs Moran, Hymie Weiss a Vincent Drucci. Přidružil se ke gangu, který se specializoval na krádeže a loupeže zboží pro černý trh.\n\nKdyž bylo O'Banionovi 14 let, odešel ze školy. Začal prodávat noviny, živil se jako číšník a zpěvák. Při práci v baru kradl zákazníkům peněženky a před podnikem pak přepadával a okrádal opilce. Věnoval se také vykrádání trezorů.\nV roce 1909 byl na tři měsíce uvězněn kvůli loupeži. Dva roky nato strávil ve vězení další tři měsíce za nedovolené držení zbraně. Byl zadržen ještě mnohokrát v budoucnu, ale díky úplatkům už do vězení nešel.\n\nStal šéfem irského gangu North Side, což byla největší konkurence Johnny Torria a Al Capona. Specializoval se na hazardní hry a později na obchodování s alkoholem.\n\nKdyž v lednu roku 1920 začal platit zákon o prohibici, O'Banion se zaměřil na přepadávání aut, která dovážela alkohol. Jeho gang brzy začal konkurovat Torriově organizaci, která prováděla stejnou činnost. Proti sobě stáli O'Banionovi Irové a Torriovi Italové, neuznávající rozdělení teritorií, která navrhla druhá strana.\n\n5. února 1921 se O'Banion oženil s Irkou Helen Violou Kaniff (po O'Banionově smrti se Viola dvakrát vdala a rozvedla. Zemřela v roce 1976).\n\nNavenek působil O'Banion dojmem poctivého, spořádaného a velkorysého člověka, který pomáhá nemocným a potřebným. Měl však i druhou tvář, která vykazovala psychopatické rysy. Vymýšlel žerty, které končily zmrzačením náhodných známých nebo i přátel. Při tom se dobře bavil. Nezdráhal se zabíjet, odhaduje se, že na jeho konto zemřely desítky lidí. Poté, co se O'Banion oženil, potřeboval se věnovat nějaké legální činnosti. Stal se tedy spolumajitelem obchodu s květinami William Schofield's Flower Shop. Přes den v něm pracoval, vázal a prodával květiny. Jinak obchod sloužil jako jeho ústředí. U O'Baniona kupovali květiny a věnce mafiáni na pohřby svých přátel i nepřátel z podsvětí.\n\nV květnu roku 1924 oznámil O'Banion Torriovi, že s obchodováním s alkoholem končí a je ochoten mu prodat podíl v jedné společnosti a předat sklad i teritorium. 19. května 1924 se s Torriem sešel kvůli předání. Torrio si připravil peníze a O'Banion mu začal ukazovat sklad alkoholu a účetní knihy. Objevila se tam však policie.\n\nO'Banion o policejní razii věděl. Věděl také, že on za porušení prohibičního zákona dostane jen pokutu, ale Torrio (protože už to bylo jeho druhé provinění v této věci) půjde do vězení. Torrio byl skutečně odsouzen, ale ještě než nastoupil do vězení, stačil se pomstít.\n\nO'Banion měl konflikt kvůli alkoholu nejen s Torriem a Al Caponem, ale také s bratry Genna. Ti byli členy mafiánské Sicilské Unie a potřebovali O'Baniona odstranit. Jejich prezident, Mike Merlo, jim to však rozmluvil. Mike Merlo byl vážně nemocný, umíral na rakovinu. Bylo jen otázkou dní, jak dlouho ještě bude žít. Torrio proto spolu s bratry Genna vymyslel plán, jak O'Baniona zabít.\n\n8. listopadu 1924 Mike Merlo zemřel. 9. listopadu 1924 objednal James Genna smuteční věnce na Merlův pohřeb a přitom si prohlížel O'Banionovo květinářství.\n\nFrankie Yale, který kvůli pohřbu přijel z New Yorku, objednal obrovské množství květin na Merlův pohřeb také u O'Baniona. Stejně tak učinil Al Capone. O'Banion přislíbil, že věnce osobně uváže. 10. listopadu 1924 ráno viděl O'Banion, jak z auta vychází dva neznámí muži a mezi nimi Frankie Yale. Ti dva byli později identifikováni jako Albert Anselmi a John Scalise. O'Banion šel Yalovi, svému zákazníkovi, naproti a potřásl mu rukou. Frankie Yale mu ale ruku nepustil a jeho dva společníci do O'Baniona začali střílet. Teprve po vypálení šesti ran povolil Yale sevření.\n\nPo O'Banionově smrti následovaly odvetné akce. O'Banionův gang začal vést Hymie Weiss, zemřel však v roce 1926. Vincent Drucci zemřel v roce 1927. Šéfem Irů se pak stal Bugs Moran. Válka gangů skončila až v roce 1929, kdy při Masakru na Den svatého Valentýna nechal Al Capone zabít několik Moranových lidí.\n\n"}
{"id": "132220", "url": "https://cs.wikipedia.org/wiki?curid=132220", "title": "Anna Jagellonská", "text": "Anna Jagellonská\n\nAnna Jagellonská (23. července 1503, Budín (Budapešť) – 27. ledna 1547, Praha) byla uherská, česká a římská královna, manželka Ferdinanda I., se kterým měla patnáct dětí.\n\nDne 23. července 1503 porodila královna Anna z Foix svému choti Vladislavovi Jagellonskému jeho prvního toužebně očekávaného potomka, dceru Annu.\n\nTo pomohlo uvolnit v té době již velmi napjaté vztahy mezi budínským královským dvorem a římským králem Maximiliánem I., který Vladislavovi okamžitě nabídl sňatek Anny s některým ze svých vnuků (Ferdinanda Habsburského si Anna později skutečně vzala).\n\nNávrh na dynastické spojení našel u krále Vladislava příznivý ohlas. Po jeho vážném onemocnění se však zdálo, že tento krok sotva půjde prosadit mírovou cestou, neboť tzv. uherská „národní“ strana, nechtěla připustit, aby se někdy stal panovníkem v Uhrách cizinec. Přesto Maxmilián požádal již v polovině roku 1504 o princezninu ruku. Vladislav začal navzdory odporu uherské šlechty vyjednávat s Habsburky, s podporou královny Anny.\n\nDne 1. července 1506 se narodilo druhé dítě Vladislava Jagellonského a Anny z Foix, syn Ludvík. Král Vladislav měl konečně mužského dědice. Ludvík samozřejmě mohl zemřít, a tak se i jeho starší sestra Anna stala nástrojem mocenské politiky. Přestože byl chlapec velmi slabý, udržel se při životě. Jedinému synovi Vladislava Jagellonského byla zaslíbena vnučka římskoněmeckého krále Maxmiliána, Marie Habsburská.\n\nRoku 1507 byli Ludvík i Anna uznáni dědici českého království pod podmínkou, že se naučí česky.\n\nSňatky Ludvíka s Marií a Ferdinanda s Annou a vzájemná nástupnická práva byla dohodnuta roku 1515 ve Vídni císařem Maxmiliánem I. Habsburským, Vladislavem Jagellonským a Zikmundem I. Starým. Sňatek Ferdinanda a Anny proběhl v rakouském Linci 26. května 1521.\n\nAnnin bratr Ludvík zemřel v bitvě u Moháče roku 1526 a Ferdinand nárokoval český a uherský trůn coby manžel nejbližší Ludvíkovy příbuzné. Tyto nároky byly bez výhrad uznané jen ve vedlejších českých zemích – Moravě, Slezsku a Lužici. České stavy odmítaly uznat nároky Ferdinanda a Anny a trvaly na svobodné volbě. Ferdinandova pozice byla ale z uchazečů o český trůn nejsilnější a českým králem byl zvolem 23. října 1526.\n\nV Uhersku, jehož většinu zabral vítěz od Moháče Sulejman I., část šlechty podporovala Ferdinanda a část sedmihradského vévodu Jana Zápolského.\n\nKrálovna Anna byla zastánkyní humanismu a proslula i skromností při výběru šatů a vlastní zručností při vyšívání. Zasloužila se o jisté získání sympatií pro Habsburky v českých zemích nebo opravu svatovítského chrámu po velkém požáru roku 1541. Ferdinand dal na její počest postavit Letohrádek královny Anny.\n\nAnna zemřela 27. ledna 1547 po porodu svého patnáctého dítěte, dcery Johany. Ferdinand ji přežil o sedmnáct let. Anna Jagellonská je pohřbená vedle Ferdinanda I. a syna Maxmiliána II. ve svatovítském chrámu na Pražském hradě. Její vnuk Rudolf II. dal později na mramorovém mauzoleu zhotovit podoby Ferdinanda a Anny v životní velikosti.\n\nSvému manželovi po svatbě roku 1521 v Linci Ferdinandovi I. porodila 15 dětí, z nichž se dospělosti dožilo deset dcer a tři synové (10. a 13. dítě – Jan a Uršula zemřeli velmi mladí).\n\n\n"}
{"id": "132225", "url": "https://cs.wikipedia.org/wiki?curid=132225", "title": "Člověčenství", "text": "Člověčenství\n\nČlověčenství může mít více významů:\n\n"}
{"id": "132231", "url": "https://cs.wikipedia.org/wiki?curid=132231", "title": "Joachim Heinrich Campe", "text": "Joachim Heinrich Campe\n\nJoachim Heinrich Campe (29. června 1746 Deensen, blízko Holzmindenu – 22. října 1818 Braunschweig) byl německý spisovatel, učitel, jazykovědec a lexikograf. \n\nPůsobil jako domácí učitel v rodině von Humboldtů, kde krátce od r. 1775 vyučoval bratry Wilhelma a Alexandra. Bezprostředně po bouřích v souvislosti s pádem Bastily odcestoval v červenci 1789 do Paříže, kam ho doprovázel právě Wilhelm von Humboldt. Campe je jedním z těch, kdo představoval úzké spojení mezi francouzskou a pruskou reformou vzdělání. Zabýval se reformou německé školské soustavy.\n\nJako zastánce jazykového purismu v němčině vytvořil Campe německé překlady pro přibližně 11 500 cizích slov. Přibližně 300 Campeových novotvarů se dodnes užívá, např.:\n\n"}
{"id": "132234", "url": "https://cs.wikipedia.org/wiki?curid=132234", "title": "Johann Christoph Adelung", "text": "Johann Christoph Adelung\n\nJohann Christoph Adelung (8. srpna 1732 Spantekow, Pomořansko – 10. září 1806 Drážďany) byl německý jazykovědec, gramatik a lexikograf.\n\nAdelungovo dílo je velmi obsáhlé. Zahrnuje gramatiky, slovníky a studie o jazykovém stylu němčiny, např.:\n\n"}
{"id": "132237", "url": "https://cs.wikipedia.org/wiki?curid=132237", "title": "Flavius Vegetius Renatus", "text": "Flavius Vegetius Renatus\n\nPublius Flavius Vegetius Renatus (4.-5. století), byl římský spisovatel zabývající se vojenskou a veterinární problematikou.\n\nO jeho životě není známo téměř nic, badatelé se však shodují, že působil v západní říši. Připisují se mu dvě zachovaná díla, která mají podobný styl, ale odlišná témata: známější \"Epitoma rei militaris\" se věnuje římskému vojenství, \"Mulomedicina\" veterinární medicíně. Proto se lze zejména ve starší literatuře setkat s názorem, že jsou to dvě různé, i když současné osoby: Flavius Vegetius Renatus, který se věnoval vojenství a Publius Vegetius, který se zabýval veterinářstvím. Pro tento názor se však nenašly žádné doklady a je v současnosti opuštěn.\n\nPro datování jsou významné hlavně údaje z \"Epitoma\": poslední událost, kterou zde zmiňuje, se odehrála roku 383 a nejstarší zmínka o knize pochází z roku 450. Kniha je věnována císaři, kterého většina badatelů ztotožňuje s Theodosiem Velikým (†395) a byla by tedy napsána krátce před jeho smrtí. Německý historik Otto Seeck jej ztotožnil s pozdějším císařem Valentinianem III. a knihu datoval do let 430-435.\n\nObě zachovaná díla vykazují řadu podobných znaků, obratů a především stejný styl práce. Obě mají velký význam pro poznání římského vojenství i lékařství jeho doby.\n\n\n"}
{"id": "132244", "url": "https://cs.wikipedia.org/wiki?curid=132244", "title": "Albert Szent-Györgyi", "text": "Albert Szent-Györgyi\n\nAlbert Szent-Györgyi de Nagyrápolt (maďarsky \"Szent-Györgyi Albert\", 16. září 1893, Budapešť – 22. října 1986, Hole Woods, Massachusetts, USA) byl maďarský biochemik a fyziolog, držitel Nobelovy ceny za fyziologii a medicínu z roku 1937.\n\nStudoval medicínu a farmakologii v Budapešti, fyziologii v Berlíně a v Praze a chemii v Hamburku. Během druhé světové války se aktivně účastnil maďarského protinacistického odboje. Po válce, předtím než emigroval do USA, se krátce zapojil do maďarské politiky.\n\nJeho jméno nese Lékařská univerzita v Segedíně, která dlouhodobě patří mezi nejlepší univerzity v Maďarsku i celé střední Evropě.\n\nKariéru výzkumníka započal v Bratislavě (tehdy německy: Pressburg, maďarsky: Pozsony), kterou ovšem spolu s částí tamější maďarské populace opustil v roce 1919, kdy se město stalo součástí Československa.\n\nJeho vědecký zájem byl především soustředěn na zkoumání mechanismů oxidace v lidském těle a možnostem jejího omezení. V cambridgské biochemické laboratoři v roce 1927 jako první na světě izoloval (z hovězí nadledvinové kůry) vitamín C, objevenou látku (se vzorcem CHO) pojmenoval kyselina hexuronová (že se jedná o vitamín C bylo zjištěno až po čtyřech letech). Později se mu tutéž látku podařilo izolovat ze šťáv pomeranče, zelí a papriky.\nZabýval se také buněčným dýcháním, objevil kyselinu fumarovou a několik fází (dnes tak pojmenovaného) Krebsova cyklu.\nNobelovu cenu v roce 1937 obdržel za objevy týkající se biologické oxidace ve spojitosti s vitamínem C a katalýzou kyseliny fumarové.\nV roce 1938 se začal zabývat biofyzikou svalových pohybů (svalových stahů). Zjistil, že obsahují bílkovinu aktin, která v kombinaci s bílkovinou myozinem a energetickým zdrojem ATP způsobuje stažení (kontrakci) svalových vláken.\n\nZa druhé světové války se stal aktivním členem maďarského protinacistického odboje. Ke konci války se Maďarsko, stále jako spojenec nacistického Německa, snažilo tajně vyjednávat se Spojenci. V roce 1944 byl Szent-Györgyi pod záminkou vědeckých přednášek vyslán maďarským ministerským předsedou Miklósem Kállayem na tajné jednání se spojenci do Istanbulu. Nacisté toto spiknutí odhalili a Adolf Hitler následně vydal osobní rozkaz k zatčení Szent-Györgyiho. Jemu se ale podařilo utéct z domácího vězení a zbytek války strávil na útěku před gestapem.\n\nPo válce pomáhal znovuzakládat Maďarskou akademii věd, byl zvolen poslancem a dokonce nějaký čas aspiroval na místo maďarského prezidenta. Byl však zklamán z politického vývoje a růstu vlivu komunistů, a proto v roce 1947 emigroval do USA, kde úspěšně pokračoval ve vědecké kariéře, například se zabýval výzkumem rakoviny.\n\n"}
{"id": "132250", "url": "https://cs.wikipedia.org/wiki?curid=132250", "title": "Cesta na Měsíc", "text": "Cesta na Měsíc\n\nCesta na Měsíc (ve francouzském originále Le Voyage dans la Lune) je francouzský němý černobílý vědeckofantastický film z roku 1902. Je volně inspirován dvěma populárními romány tehdejší doby, \"Ze Země na Měsíc\" od Julese Verna a \"První lidé na Měsíci\" od H. G. Wellse. Film napsal i režíroval Georges Méliès s pomocí svého bratra Gastona. \"Cesta na Měsíc\" má 14 minut při 16 snímcích za sekundu.\n\n\"Cesta na Měsíc\" je považována za první široce distribuovaný film, který vypráví kompletní příběh, a zároveň za film, díky němuž se z kina stalo médium vyprávějící příběhy. Dřívější filmy byly většinou krátké (méně než jedna minuta) klipy z každodenního života, jako například \"Dělníci odcházející z Lumièrovy továrny\", nebo \"Příjezd vlaku\" od bratrů Lumièrových, které byly populární jen díky novotě kinematografie. \"Cesta na Měsíc\" je považována za první vědeckofantastický film a používá inovativní animace a speciální efekty.\n\nNa setkání astronomů jeden z nich navrhne ostatním cestu na Měsíc. Přes určitý nesouhlas šest statečných astronomů souhlasí s plánem. Postaví kapsli ve tvaru projektilu a obrovský kanón, kterým ji hodlají do vesmíru vystřelit. Astronomové nastoupí a kapsle je vystřelena za asistence skupiny krásných žen (hrají je sboristky Folies Bergères). Měsíc sleduje přibližující se kapsli a ta ho zasáhne do oka.\n\nPo bezpečném přistání na Měsíci astronomové vystoupí na povrch a v dáli sledují Zemi. Něco poté poblíž nich exploduje. Astronomové rozbalí své deky a jdou si zdřímnout. Zdá se jim o božských dívkách z Folies-Bergères, jejichž tváře se objevují ve hvězdách Velkého vozu. Místo nich se za chvíli objeví Saturn, který je sleduje z okna své planety a Phoebe, bohyně Měsíce, sedící na srpku měsíce. Phoebe přivolá sněžení, které astronomy probudí. Ti se chtějí ukrýt v jeskyni, kde objeví obrovské houby. Jeden astronom otevře svůj deštník, aby porovnal jeho velikost s houbami, ale z deštníku se stane houba. V té chvíli se objeví Selenité, obyvatelé Měsíce, z poloviny lidé, z poloviny hmyz. Jeden z astronomů prvního Selenitu zabije tak, že jej udeří svým deštníkem a ten exploduje. Objevují se však další Selenité, pro astronomy je těžké se ubránit a jsou Selenity zajati a přivedeni k jejich králi. Jeden z astronomů zvedne krále z jeho trůnu, udeří jím o zem, a tak ho zabije.\n\nAstronomové běží zpět ke své kapsli a pět se jich dostane dovnitř. Šestý použije lano, aby přetáhl kapsli přes okraj Měsíce do vesmíru. Selenité se pokusí kapsli v poslední chvíli získat a jeden z nich se jí drží ve chvíli, kdy padá do vesmíru. Astronom, kapsle a jeden Selenita padají vesmírem a přistanou v oceánu, odkud jsou lodí zachráněni a odvezeni na břeh.\nCesta na měsíc – (Voyage dans la Lune) – 75 % na FilmCZ - \nPoslední scéna, kde jsou astronomové oslavování po návratu není v současnosti součástí filmu. Dlouho se předpokládalo, že tato část filmu je ztracena, ale nedávno byly fragmenty poslední scény nalezeny.\n\n\n\n"}
{"id": "132251", "url": "https://cs.wikipedia.org/wiki?curid=132251", "title": "Velká železniční loupež", "text": "Velká železniční loupež\n\nVelká vlaková loupež (v anglickém originále The Great Train Robbery) je westernový černobílý film, který většina prací o dějinách filmu považuje za první tohoto žánru, jenž se stal během několika málo let nejpopulárnější v americké kinematografii. Film natočila v listopadu 1903 společnost Edison. Byl to komerčně nejúspěšnější snímek z „předgriffithovské“ éry amerického filmu a stal se předlohou pro nepřeberné množství napodobenin.\n\nV nejznámějším a nejzvláštnějším záběru z celého filmu jeden z lupičů střílí přímo do kamery. Zdá se, že někdy byl tento záběr používán na začátek filmu, někdy jako jeho konec. V každém případě vzbuzuje v divákovi pocit, že se stal přímo terčem střelby.\n\nV pozdějších letech někteří kritici zpochybnili nárok Velké vlakové loupeže na to, aby byl považován za první western, neboť tvrdili, že buď nebyl první, nebo to není western. Je bezpochyby pravdou, že existují starší filmy s westernovým námětem, například Barová scéna v Criplle Creek Thomase Edisona, neměly však plně propracovanou zápletku jako film Porterův. Tvrzení, že jde o skutečný western nelze založit ani na autentickém místě natáčení, protože Velká vlaková loupež se točila v Delaware na železnici Lackawanna v New Jersey. Ve filmu ale figurují charakteristické prvky jako šestiranné revolvery, kovbojské klobouky a koně, které filmu dodávají westernovou atmosféru.\n\nVezmeme-li v úvahu vznik, je na filmu Edwina S. Portera výjimečná především vynikající úroveň vyprávěného příběhu. Děj se odehrává ve víc než deseti různých scénách, které na sebe navazují a postupně rozvíjejí zápletku. V úvodní scéně dva maskovaní lupiči přinutí telegrafistu odeslat falešnou zprávu, takže vlak neplánovaně zastaví. V následujícím záběru bandité nastoupí do vlaku. Lupiči vtrhnou do poštovního vozu a po bitce otevřou sejf. V následující scéně dva lupiči přemohou strojvůdce s topičem a jednoho z nich vyhodí z vlaku. Potom lupiči vlak zastaví a přepadnou cestující. Jeden z nich se dá na útěk a je zastřelen. Potom lupiči ujedou s lokomotivou a v následující scéně vidíme, jak nasedají na koně a odjíždějí. Mezitím telegrafista pošle zprávu o pomoc. Lupiči v saloonu nutí nově příchozího cizince tančit pod namířenou zbraní, ale jakmile sem dorazí zpráva, všichni popadnou pušku a utíkají ven. Následuje střih na lupiče pronásledované davem lidí. V přestřelce jsou lupiči zabiti.\n"}
{"id": "132254", "url": "https://cs.wikipedia.org/wiki?curid=132254", "title": "Ward Leonardovo soustrojí", "text": "Ward Leonardovo soustrojí\n\nWard Leonardovo soustrojí (někdy také Ward Leonardova kaskáda) je nejznámějším a nejvyužívanějším vynálezem Harryho Warda Leonarda. Bylo předvedeno roku 1891 a brzy se stalo nejrozšířenějším způsobem plynulého řízení výkonu, otáček a momentu velkých stejnosměrných pohonů (elektromotorů). Soustrojí mělo na dobu vzniku poměrně dobrou účinnost a především výborné regulační vlastnosti.\n\nMnohá z těchto zařízení pracují dosud – jedno z nich slouží (nyní již jen jako záložní zdroj) k pohonu lanové dráhy na Petříně a též sloužilo k pohonu lanové dráhy Tatranská Lomnica – Skalnaté pleso – Lomnický štít. V současné době se pro regulaci otáček a výkonu používá spíše asynchronní motor s frekvenčním měničem.\n\nWard Leonardovo soustrojí se skládá z následujících prvků:\n\nPoháněcí stroj (\"1\") je na společné hřídelí s dynamem (\"2\"). Toto soustrojí může mít na společné hřídeli připojen setrvačník, označovaný jako Illgnerův měnič. Soustrojí může pracovat s konstantními otáčkami, čemuž napomáhá i setrvačník, sloužící jako akumulátor energie. K poháněcímu stroji bývá připojen ještě zdroj budicího proudu – budič (dnes nahrazován polovodičovým usměrňovačem napájeným z rozvodné sítě). Kotva (rotor) dynama (\"2\") je meziobvodem elektricky spojena přímo s kotvou ss motoru (\"3\"). Stejnosměrný motor (\"3\") pohání příslušné pracovní zařízení.\n\nRegulace buzení, tj. regulace budicích proudů bývá obvykle provedena jako odporová.\n\nPřed a během rozběhu poháněcího stroje (\"1\") je buzení statoru dynama (\"2\") odbuzeno. Soustrojí se rozbíhá naprázdno do jmenovitých otáček. Kotvou dynama a kotvou motoru neprotéká proud.\n\nRozběh a regulace motoru (\"3\"). \nReverzace motoru (\"3\"). Motor (\"3\") je možno reverzovat změnou smyslu budicího proudu v motoru, nebo změnou smyslu budicího proudu v dynamu, nebo změnou smyslu proudu v kotvě motoru. Pro pomalý průběh reverzace je možno použít změnu buzení dynama nebo motoru. Pro rychlou změnu směru otáček je nutno obrátit proud v kotvě motoru.\n\nIllgnerův měnič. Při pohonu zařízení, které vyvolává velké nárazy momentu a výkonu, je na hřídel dynama (\"2\") nainstalován setrvačník, označovaný jako Illgnerův měnič (též Illgnerův tlumič), sloužící jako akumulátor energie. Tím je částečně vyhlazen průběh příkonu poháněcího stroje (\"1\"). Umožňuje použít poháněcí stroj (\"1\") menšího výkonu a současně odlehčuje přívodnímu napájecímu vedení a napájecímu zdroji. Mohl být použit například pro pohon válcovacích stolic, kde je požadována častá rychlá reverzace motoru (zastavení a rozběh).\n\nPlatí vztah formula_1, kde \"P\" je výkon [W], \"M\" moment síly [N.m] a \"ω\" je úhlová rychlost [1/s].\n\nStroje uprostřed řetězce tedy byly v roli výkonových dvojbranů, jak toto studuje obor teorie systémů.\n\nPodobné soustrojí lze sestavit pro ovládání otáček asynchronních motorů, které jinak mají své limitní synchronní otáčky dané jednak svou konstrukcí (počtem pólů) a dále kmitočtem sítě. Tedy ustálené otáčky AM (naprázdno i pod zátěží) skutečně šlo ovládat i před nástupem polovodičů, motory však k tomu musely být uzpůsobené: Bylo potřeba mít tzv. \"kroužkový motor\", tedy AM s opravdu vinutým rotorem, kdy se tento používal zároveň jako motor a i jako transformátor. Z rotoru se mu odebíralo tansformované napětí o snížené frekvenci. Snížení frekvence odpovídalo rozdílu \"otáček sítě\" proti otáčkám \"rotujícího transformátoru\". Takto z kroužků se pak napájel jiný AM, už i obyčejný s kotvou nakrátko, který konečně byl samotným užitečným pohonem.\n\nSynchronní otáčky ovládaného pohonu se tedy mohly pohybovat v rozsahu:\n\nV každém případě šlo o spíše menší pohony, protože kroužkový stroj by se při zastavení značně zahříval: Přeci jen přenáší veškerý výkon pohonu přes svou vzduchovou mezeru a zvé železo. Musel na takové použití být dimenzován: Tepelně jako servo; Celkově AM pohonu neměl napětí sítě, nýbrž nižší, a s jen omezeným možným přikonem.\n\n"}
{"id": "132255", "url": "https://cs.wikipedia.org/wiki?curid=132255", "title": "Nitrobenzen", "text": "Nitrobenzen\n\nNitrobenzen CHNO je bezbarvá až nažloutlá jedovatá ve vodě málo rozpustná hořlavá kapalina.\nJakožto jedovatá kapalina se může do těla vstřebat i pokožkou - rozpouští tuky. Je to olejovitá kapalina, která voní po hořkých mandlích (stejně jako kyanovodík). Také je základní surovinou pro výrobu anilinu a azobarviv. Vyrábí se oxidací anilinu nebo nitrací benzenu.\n\nPoužití:\n\n"}
{"id": "132258", "url": "https://cs.wikipedia.org/wiki?curid=132258", "title": "Tórshavn", "text": "Tórshavn\n\nTórshavn [toušhaun] (IPA: [ˈtʰɔuʂˌhaʋn]; \"Thorshavn\", \"Þórshöfn\", \"Torshamn\") je hlavním a největším městem Faerských ostrovů a Tórshavnské kommuny. Město leží na ostrově Streymoy a při sčítání lidu dne 1. ledna 2008 žilo ve městě 12 352, v celé Tórshavnské kommuně pak 19 429 obyvatel.\n\nNázev města pochází od boha bouře a blesků v severské mytologii Thór ( Tórur, staroseversky Þórr, Þór) a od skandinávského slova pro přístav - Havn, znamená tedy doslova \"\"Thórův přístav\"\". Ve faerském jazyce se neznělá dentální frikativa /þ/ (/ϑ/) změnila na /t/. Staroseverský název Þórshǫfn se ještě dnes používá v islandském jazyce. Faeřané často tomuto hlavnímu městu říkají jednoduše Havn [ˈhaʋn] či Havnin [ˈhaʋnɪn] (přístav). Znak města ukazuje Thórovo kladivo Mjölnir (nebo Mjolnir), který ukazuje lidem, že Tórshavn se datuje zpět do prakřesťanské doby.\n\nMěsto bylo založeno v 10. století a během druhé světové války bylo po německém obsazení Dánska dočasně okupováno Velkou Británií (1940-1945).\n\nMěsto leží v srdci Faerských ostrovů při jihovýchodním pobřeží největšího ostrova souostroví - Streymoy. Jeho zeměpisné souřadnice jsou 62° 01' severní šířky a 6° 46' západní šířky. Tórshavnův přístav leží ve vodách Nólsoyarfjørðuru, který je součástí Atlantského oceánu. Na druhé straně tohoto fjordu je ostrov Nólsoy. Nejbližšími městy jsou Argir a Hoyvík náležící do aglomerace hlavního města. Od centra Tórshavnu při pobřeží do okrajových částí se postupně zvedá mírný, někdy i strmý svah (nadmořská výška města je od 0 m u moře do 150 m v okrajových částech). Na severozápad od města se tyčí 347metrová hora Húsareyn a na jih až jihovýchod 350metrová hora Kirkjubøreyn. Jihozápadně od Tórshavnu leží významné faerské historické a kulturní místo Kirkjubøur.\n\nTórshavn, podobně jako zbytek souostroví, leží v oceánském chladnějším mírném podnebném pásmu. To také znamená, že teplotní rozdíly v zimě a létě a noci a dnem jsou malé. Srážky se zase mohou velmi lišit. Příkladem může být srovnání měsíce února z roku 2001 a 2002, v roce 2001 spadlo 187 mm srážek, roku 2002 to bylo jen 103 mm.\n\nPrůměrná roční teplota vzduchu se pohybuje kolem 6,8° C (8,3° C přes den, 5,3° C přes noc). Nejchladnějšími měsíci jsou leden, únor a březen, kdy se průměrná denní teplota pohybuje kolem 5,5° C, noční kolem 2° C. Nejteplejšími měsíci jsou červenec a srpen, tehdy teplota průměrně dosahuje až ke 13° C a klesne ke 9,5° C. V zimě teplota málokdy klesne pod -6° C , v létě zase teplota málokdy přesáhne 17° C . Průměrná teplota moře je v zimě 8° C, v létě 11° C .\n\nTórshavn je velmi bohatý na srážky, průměrný roční úhrn srážek činí kolem 1 500 mm . Nejvíce srážek spadne mezi říjnem a lednem (165 mm). Naopak nejméně v červnu (70 mm). Mezi říjnem a březnem se také nejčastěji vyskytují srážky, srážky se tu průměrně vyskytují 28krát za měsíc. Sníh tu není moc častý, přesto je ročně kolem 30 dnů zasněženo tenkou vrstvou sněhu. Průměrná vlhkost vzduchu se celoročně pohybuje mezi 80 a 90 % .\n\nVelmi typický pro tuto oblast je také silný vítr, který má průměrnou rychlost 23 km/h . Nejsilnější je v zimě (28 km/h) a nejméně silný v létě (18 km/h). Nejčastější vítr vane od západu .\n\nV Tórshavnu tvoří Faeřané většinu obyvatelstva, početná je ale také dánská menšina. Obyvatelstvo je dost mladé, nejpočetnější skupinu podle věku tvoří osoby ve věku v rozmezí od 10 do 20 let (2 007 obyvatel), na druhém místě následuje skupina lidí ve věku od 40 do 49 let (1 794 obyvatel) a na třetím místě je skupina lidí ve věku od 0 do 9 let (1 704 obyvatel).\n\nPočet obyvatel města od roku 1709 (od roku 1975 počet obyvatel celé kommuny):\n\n\n\n\n\nFotbalové týmy v Tórshavnu: Havnar Bóltfelag, B36 Tórshavn, Argja Bólfelag, FC Hoyvík a Undri.\n\nHázenkářské týmy v Tórshavnu: Kyndil, Neistin a H71.\n\nŠachový tým v Tórshavnu: Havnar Talvfelag.\n\n\n"}
{"id": "132259", "url": "https://cs.wikipedia.org/wiki?curid=132259", "title": "Korsičtina", "text": "Korsičtina\n\nKorsičtina (\"Corsu\") je románský jazyk, používaný na Korsice spolu s francouzštinou, jež je oficiálním jazykem. Podobným dialektem hovoří také mluvčí v oblasti Gallury na Sardinii. V mnoha prvcích je velmi podobná italštině a částečně také italským dialektům Toskánska. Mnoho lingvistů ji tak považuje za poddialekt toskánského dialektu.\n\nPodle klasifikace UNESCO je v současnosti korsičtina v nebezpečí vymření. V minulých letech tak byla v rámci diskusí o větší autonomii Korsiky probírána i témata ochrany jazyka.\n\nZahrnuje několik dialektů: severní korsičtinu, používanou v oblasti Bastie a Corte, a jižní korsičtinu, používanou okolo Sartene a Porta-Vecchia. Přechodem mezi nimi je dialekt z okolí Ajaccia. Dialekty z Calvi a Bonifacia mají nejblíže janovskému dialektu italštiny, známému také jako ligurština.\n\nNa Sardinii v oblasti Gallury včetně města Tempio Pausania a ostrova La Maddalena je používána „gallurština“ jež je přechodovým dialektem příbuzným jižní korsičtině.\n\nKorsičtina je nosnou složkou korsické kultury, jež je velmi bohatá na přísloví. Také je bohatá na vícehlasou písňovou tvorbu, jejíž tradice jde až do 16. století a vychází z podobných kořenů, jako táž tradice na italské pevnině.\n\n"}
{"id": "132260", "url": "https://cs.wikipedia.org/wiki?curid=132260", "title": "Matouš Mandl", "text": "Matouš Mandl\n\nMatouš Mandl (27. ledna 1865 Plzeň – 23. prosince 1948 Plzeň) byl český právník a politik, rovněž byl posledním purkmistrem města Plzně (1917–1918). Dne 15. září 1911 byl zvolen nadpoloviční většinou poslancem za volební okres Plzeň do Sněmu království Českého. Po vzniku samostatného československého státu působil i nadále ve vedení města jako starosta Plzně až do roku 1919. V tomto roce navrhl přeložit Vysokou školu báňskou v Příbrami do Plzně, tento projekt nebyl realizován.\n\nV nově vzniklé Československé republice byl poslancem Národního shromáždění za národně demokratickou stranu. \n\nNarodil se v Plzni v Riegrově ul. 3. Byl starším bratrem Josefa Mandla – plzeňského malíře, ten namaloval například také portréty několika plzeňských purkmistrů. Další zajímavostí je, že plzeňský primátorský úřední řetěz z roku 1912 pochází z plzeňské klenotnické dílny jejich jmenovce — firmy František Mandl.\n\n"}
{"id": "132263", "url": "https://cs.wikipedia.org/wiki?curid=132263", "title": "Prvoideál (teorie uspořádání)", "text": "Prvoideál (teorie uspořádání)\n\nPrvoideál je matematický pojem z oboru teorie množin.\n\nJe-li formula_1 množina a formula_2 její potenční množina (tj. množina všech jejích podmnožin), pak řekneme, že neprázdná množina formula_3 je prvoideál, pokud platí: \n\nPodle bodu 2 je prvoideál nahoru usměrněná množina, podle bodu 3 je to dolní množina - jedná se tedy o ideál v potenční algebře.\nBod 1 a podmínka, podle které je prvoideál neprázdná množina, zaručují, že se jedná o vlastní ideál - prvoideál tedy není žádný z triviálních případů, kterými jsou prázdná množina a celá potenční množina formula_2\n\nPodle bodu 4 je v prvoideálu obsažena podmnožina formula_10 nebo její doplněk formula_11. Pokud by pro některou množinu formula_10 obsahoval prvoideál tuto množinu, i její doplněk, pak by musel podle bodu 2 obsahovat i formula_13 , a podle bodu 1 by se již nejednalo o prvoideál. Prvoideál tedy vždy obsahuje buď množinu, nebo její doplněk, ale nikdy ne obojí zároveň.\nTato vlastnost tedy zaručuje, že prvoideál je mezi ostatními vlastními ideály na potenční množině v jistém smyslu maximální - jakmile bychom se pokusili přidat k němu další množinu, pak výsledkem již nebude prvoideál, výsledkem již dokonce nebude ani ideál.\n\nZa hlavní ideál považujeme ideál všech podmnožin nějaké množiny formula_10, hlavní ideál určený množinou formula_15 tedy lze zapsat jako\nformula_16\nMezi hlavními ideály existují prvoideály - jsou to hlavní ideály určené doplňkem jednoprvkvé množiny, neboli formula_17, kde formula_18. Tyto prvoideály jsou nazývány triviální prvoideály.\n\nNa konečné množině je každý prvoideál triviální - celkový počet prvoideálů tedy odpovídá počtu prvků množiny formula_1.\nNa nekonečné množině odpovídá počet triviálních prvoideálů mohutnosti množiny formula_1.\n\nStejně jako u většiny pojmů z teorie uspořádání, má i prvoideál svůj duální pojem - ultrafiltr. Ke každému prvoideálu formula_4 existuje duální ultrafiltr - množina všech doplňků z formula_4: \nformula_23\n\nVztah platí i opačně - množina doplňků k ultrafiltru je prvoideál - duální prvoideál. Navíc je každý prvoideál duálním prvoideálem svého duálního ultrafiltru, tj. platí\nformula_24\n\nNabízí se otázka, zda na nekonečné množině existují nějaké netriviální prvoideály. Kladnou odpověď dává základní věta o ultrafiltrech:\n\"Každý centrovaný systém lze rozšířit (přidáním dalších podmnožin) do ultrafiltru.\"\n\nProtože filtr je speciálním případem centrovaného systému, lze podle této věty každý filtr rozšířit (přidáním nějakých dalších podmnožin) na ultrafiltr.\nVezmeme-li v úvahu například Fréchetův filtr a aplikujeme na něj tuto větu, získáváme důkaz o existenci ultrafiltru, který určitě není triviální.\n\nS ohledem na dualitu ultrafiltr-prvoideál to znamená, že Fréchetův ideál lze rozšířit na netriviální prvoideál.\n\n"}
{"id": "132266", "url": "https://cs.wikipedia.org/wiki?curid=132266", "title": "Sanfranciský záliv", "text": "Sanfranciský záliv\n\nSanfranciský záliv ( ) je záliv Tichého oceánu na západním pobřeží USA, v Kalifornii. Je spojen s oceánem průlivem Zlatá brána. Záliv má dvě hlavní větve, je dlouhý 88 km a široký 20 km. Převážná část zálivu je mělká, jen část přiléhající ke \"Zlaté bráně\" o rozloze přibližně 100 km² dosahuje hloubky větší než 10 m.\n\nJe to největší záliv podél západního pobřeží USA (nepočítaje Aljašku), srovnatelný je pouze Pugetův záliv (resp. Sališské moře) u hranice USA s Kanadou.\n\nV zálivu leží mimo jiné i umělý ostrov Treasure a ostrov Alcatraz.\n\nPřes záliv vede pět mostů:\n\nDo zálivu ústí velké kalifornské řeky Sacramento a San Joaquin, které přitékají z pohoří Sierra Nevada.\n\nNa západním břehu leží město San Francisco, na východním Oakland, Berkeley a Richmond a na jižním San José. Celé osídlení kolem zálivu tvoří velkou konurbaci, která má asi 8 milionů obyvatel a nazývá se (San Francisco) Bay Area. Oblast kolem San José je světově proslulá jako Silicon Valley.\n"}
{"id": "132276", "url": "https://cs.wikipedia.org/wiki?curid=132276", "title": "Sněhurka a sedm trpaslíků", "text": "Sněhurka a sedm trpaslíků\n\nSněhurka a sedm trpaslíků (v anglickém originále Snow White and the Seven Dwarfs) je legendární animovaný film, snad nejznámější kreslená filmová pohádka na světě vůbec. Jedná se o první celovečerní animovaný film z dílny Walta Disneye z roku 1937 režiséra Davida Handa. V roce 2008 jej Americký filmový institut zařadil mezi 10 nejlepších animovaných filmů na světě. Námět filmu pochází ze stejnojmenné broadwayské divadelní hry z roku 1912, která čerpá z pohádky \"O Sněhurce\" bratří Grimmů. Jde o vůbec první snímek z tzv. animované klasiky Walta Disneye. Hlavní postava Sněhurka se také stala v pořadí první disneyovskou princeznou.\n\nPostavičky namluvili v originále: Adriana Caselotti, Lucille La Verne, Pinto Colvig, a Roy Atwell.\n\nFilm získal, a to až dodnes, velice nevšední a mimořádné filmové ocenění, osm sošek Oscara, jednu velkou a sedm malých (za každého trpaslíka jednoho).\n\n\nPohádka byla do češtiny nadabována dvakrát. První dabing vznikl již v roce 1938 a vytvořily jej Filmové továrny AB Barrandov Praha. Sněhurku dabovala Elly Rixová, prince daboval Oldřich Kovář, zrcadlo Karel Hradilák, královnu Eva Vrchlická atd. A všechna tato práce, konzervovaná na zvukových foliích, byla pečlivě zabalena a odeslána do Hollywoodu, kde se s ní další čtyři týdny zabývali Disneyovi spolupracovníci, udělali nový zvukový pás, vyměnili dokonce anglické nápisy na postýlkách trpaslíků za české, a pak to všechno poslali zpět do Prahy. Na počátku německé okupace se ovšem všech osm křehkých celuloidových pásů s 1. dabingem rozkutálelo po fanoušcích. Dabing byl považován za ztracený, v archivu se našlo jenom několik fragmentů, proto byl v roce 1970 vytvořen nový dabing. Sněhurku zde dabuje Klára Jerneková (zpívá Marie Sikulová), prince Eduard Cupák (zpívá Karel Hála) atd. Zatímco jména trpaslíků z první verze vešla do širokého povědomí: Šmudla (Dopey), Prófa (Doc), Kejchal (Sneezy), Rejpal (Grumpy), Stydlín (Bashful), Štístko (Happy), Dřímal (Sleepy), jména z druhého „oficiálního“ dabingu mohou zmást: Šmudla, Doktor, Kejchal, Brumla, Stydlík, Hopla, Klimba. Počátkem roku 2014 se na internetových diskuzních fórech (Dabingfórum) objevila informace a ukázka, že takřka kompletní verze s prvním dabingem koluje ve sbírkách soukromých sběratelů.\n\nFilm začíná záběrem, kdy kamera ukazuje pomalým nájezdem na obrovský zámek, kde zlá královna klade svému kouzelnému zrcadlu nesmrtelnou otázku: \"„Zrcadlo ty kouzelné rci kdo krásnější je mne !“\" Odpovědí je její panenská sokyně princezna Sněhurka, která se již brzy má stát cílem její zlobné ješitnosti. Poté, co je Sněhurka na příkaz své macechy, zlé královny, myslivcem (sluhou) odvedena do lesa, kde má být zabita (což myslivec nakonec neprovede), Sněhurka uprchne do hlubokého lesa. Za asistence mnoha lesních zvířátek pak přenocuje v lese, zvířátka jí ráno ukážou cestu k domečku 7 trpaslíků. Sněhurka sem přijde v době, kdy jsou všichni trpaslíci v práci v dolech. Sněhurka za pomoci všech zvířátek pak celý domeček pečlivě uklidí, vypere špinavé prádlo, umyje nádobí, poté znavena usne na trpasličích postýlkách. Tam ji večer ve svém domečku v lese najde sedm trpaslíků, kteří ji zde poskytnou přístřeší. Když ji tam nakonec zlá královna objeví, lstí ji donutí sníst otrávené jablko a princezna usne hlubokým spánkem. Z omamného spánku ji nakonec vysvobodí mladý princ.\n\nNáklady předstihly všechno, co bylo do té doby vloženo do sektoru animovaného filmu. Práce na tomto proslulém filmu trvala tři roky namísto předpokládaných 18 měsíců, výdaje vzrostly až šestinásobně - z 250 000 na 1,5 miliónů dolarů. Štáb 570 kreslířů vypracoval podle přesných předloh více než milión jednotlivých obrázků. Jednotlivé pasáže - jako například cesta sedmi trpaslíků domů, trvající ve filmu pouhou minutu, zaměstnávala pět kreslířů celého půl roku. Vysoké výdaje vznikly proto, že každý trpaslík musel mít své nezaměnitelné pohyby, aby si divák nemohl splést třeba Prófu se Stydlínem. Všichni trpaslíci navíc mají přesně vyhraněné povahy: jeden je nešika, druhý ospalec, třetí chytrák atd. Působivost roztomilých kresbiček a bohaté obrazové kompozice byla ještě umocněna svěžími a snadno zapamatovatelnými písničkami.\n\nVe Sněhurce se zúročily bohaté zkušenosti, které Walt Disney získával již od roku 1928 svými sedmiminutovými krátkometrážními filmy. Je zajímavé, že dvě dlouhé sekvence byly ze skoro hotového filmu vystřiženy. Tento kasovní trhák ve své době vynesl přes 66 miliónů dolarů.\n\nOdborný časopis \"Variety\" se pokusil zjistit příčinu úspěchu:\"\"Ještě nikdy se v kinech neobjevilo nic podobného Disneyově \"Sněhurce a sedmi trpaslíkům..\". Iluze je proto tak dokonalá, milostná romance tak jemná a fantazie tak emociální, že jednání kreslených osob dosahuje hloubky, jež se rovná vroucnosti lidských představitelů. Je to opravdu velký film.\"\"\n\n"}
{"id": "132277", "url": "https://cs.wikipedia.org/wiki?curid=132277", "title": "Veřejná bezpečnost", "text": "Veřejná bezpečnost\n\nVeřejná bezpečnost (slovensky \"Verejná bezpečnosť\"), zkráceně označována VB, byla v letech 1947–1991 složkou československého Sboru národní bezpečnosti a vykonávala policejní činnost v oblasti ochrany života a zdraví občanů, ochrany veřejného pořádku, vyšetřování trestných činů, dohledu nad silničním provozem apod. VB přímo podléhala československému Ministerstvu vnitra, od 1. 1. 1969 potom jednotlivým národním ministerstvům vnitra (MV ČSR a MV SSR). \n\nNěkdy používané označení „uniformovaná složka“ není přesné, neboť řada příslušníků VB z titulu funkce používala civilní oděv (např. kriminalisté).\n\nV lednu 1948 bylo členy KSČ zhruba 32 % příslušníků VB, po Únoru 1948 byl vstup do KSČ otevřen všem příslušníkům SNB a stranická organizovanost dosáhla 95,7 % k 31. 12. 1949. V následujících letech pak klesala v důsledku reorganizací, propouštění politicky nevhodných příslušníků, přeregistrací členů strany apod. Přesto zřejmě nikdy neklesla pod 50 %.\nVysoké počty příslušníků VB (bez ohledu na konkrétní zařazení) v KSČ jsou udávány i v období normalizace: v roce 1972 bylo v KSČ 65 % příslušníků VB, v roce 1975 68 % a počty zvolna narůstaly až k rekordnímu číslu 75,6 % příslušníků VB, kteří byli členy KSČ k 31. 12. 1988. Novela Zákona o SNB ze 14. března 1990 doplnila ustanovení, která naopak všem příslušníkům SNB po dobu trvání jejich služebního poměru přerušila členství a činnost v politických stranách a hnutích.\n\n\nPředpis o služebním stejnokroji, odznacích a jiné výstroji, jakož i o povinnosti příslušníků je nosit, vydával přímo ministr vnitra.\n\n1) Od vzniku SNB byli členové VB organizováni vojensky a nosili upravené vojenské uniformy „britského“ střihu vzor 1946 v barvě khaki.\n\n2) Rozkazem ministra národní bezpečnosti č. 32/1952 ze dne 25. 11. 1952 byl „s okamžitou platností“ zaveden stejnokroj vzor 1952, modré barvy a vojenského střihu – mj. jezdecké kalhoty a vysoké boty, všechny knoflíky zlaté s pěticípou hvězdou, jednotná čepice–brigadýrka byla modré barvy s višňovým okolkem a na ní byl umístěn odznak v podobě pěticípé zlatě lemované rudé hvězdy a se stříbrným lvem malého státního znaku. Tento rozkaz byl velmi obecný, podrobný popis byl pak uveden ve stejnokrojovém předpisu ministerstva. Vzhledem k tomu, že nebylo v silách oděvních závodů vyrábět nové stejnokroje v dostatečném množství, byl rozkazem ministra národní bezpečnostni č. 15/1953 ze dne 25. 4. 1953 zaveden výkon služby v modrých uniformách v Praze od 1. 5. 1953 a v ostatních krajích podle možností, vždy však až poté, co nové stejnokroje budou k dispozici pro všechny příslušníky VB v uvedeném kraji. Stejnokroj vzor 1952 byl tmavě modrý (tzv. „švestky“) a mimo jiné zaváděl tuhé nárameníky podle sovětského vzoru, včetně pojmenování některých hodností - např. hodnost staršina.\n\n3) Počátkem 60. let byl zaveden stejnokroj vzoru 1961, podobného střihu jako předchozí, ale základní barva se změnila na pastelově modrou (tzv. „pastelky“) a tuhé nárameníky byly nahrazovány látkovými podle československých zvyklostí. Novým prvkem stejnokroje byla tzv. bundokošile v moderním střihu, která se nezastrkovala do kalhot.\n\n4) Koncem 60. let se začaly zavádět stejnokroje vzor 1967 v zelené barvě (tzv. „olivy“), které vydržely ve výstroji až do zrušení SNB a VB v roce 1991. V 80. letech bylo na nárameníky zavedeno označení SNB (na Slovensku \"ZNB\").\n\n5) Pohotovostní motorizovaná jednotka Praha byla, jako jediná v zemi, zkušebně vystrojena uniformami petrolejové barvy vzoru 1988, které byly šité z materiálu původně určeného na slavnostní uniformy příslušníků VB. \n\nPodle § 8 Zákona 100/1970 Sb., o služebním poměru příslušníků SNB, platily pro příslušníky VB následující služební hodnosti:\na) hodnosti praporčické:\nb) hodnosti důstojnické:\nc) hodnosti generálské:\n\nNa rozdíl od Státní bezpečnosti, která zanikla rozkazem ministra vnitra Richarda Sachera 1. února 1990, byly části Veřejné bezpečnosti na základě Zákona č. 283/1991 Sb. ze dne 21. června 1991, o Policii České republiky, přeměněny dne 15. července 1991 v Policii České republiky, obdobným zákonem SNR v Policejní sbor Slovenské republiky a zákonem Federálního shromáždění 333/1991 Sb. ve Federální policejní sbor a Sbor hradní policie.\n\n"}
{"id": "132278", "url": "https://cs.wikipedia.org/wiki?curid=132278", "title": "VB", "text": "VB\n\nSpojení písmen V a B může mít různé významy:\n"}
{"id": "132280", "url": "https://cs.wikipedia.org/wiki?curid=132280", "title": "Zlatá brána", "text": "Zlatá brána\n\nZlatá brána může znamenat:\n\n\n"}
{"id": "132293", "url": "https://cs.wikipedia.org/wiki?curid=132293", "title": "Ed Gein", "text": "Ed Gein\n\nEdward Gein (27. srpna 1906 – 26. července 1984) byl americký sériový vrah. Všeobecně je považován za kanibala a nekrofila, nikdy ovšem tyto praktiky nepřiznal. Policii tyto domněnky vyvracel se slovy \"„vůbec mi nevoněly“.\" Ed Gein inspiroval spisovatele i filmaře. Stal se synonymem pro tzv. „vraha od vedle“.\n\nNarodil se na farmě u Plainfieldu ve Wisconsinu. Vyrůstal s matkou, otcem a bratrem Henrym. Otec byl alkoholik a zemřel v roce 1940. Matka byla panovačná náboženská fanatička, která své syny přinutila zříct se žen. Často je také verbálně napadala a označovala za nicky, které v životě selžou stejně jako jejich otec. Po smrti otce se oba bratři věnovali brigádám a pomocným pracím, Eddie se přitom uplatnil především na hlídání dětí v sousedských farmách. Bratr Henry zemřel v roce 1944 při požáru, který společně hasili. Později se objevilo podezření, že ho zabil on sám, aby se nemusel dělit o matku. Bratrova mrtvola totiž ležela na místě, které požár nezasáhl a hlavu měla posetou modřinami. Jejich matka byla těžce nemocná a zanedlouho zemřela.\n\nPřestal se starat o hospodářství a raději četl. O nacistických koncentračních táborech, o sodomii, o bolesti. A hlavně o anatomii. Fascinovala ho ženská kostra a fantazíroval o sexu. Jednoho dne si přečetl o nedávném pohřbu staré dámy. Se svým přítelem Gusem (mentálně zaostalým tulákem, který později skončil v útulku) vykopal mrtvolu staré paní.\n\nNásledujících 10 let vykrádal hroby. Bral si jak celá těla, tak jen kusy, které ho zajímaly. Mrtvoly stahoval z kůže, ze které si vyráběl obleky. Ustrojený v kožené \"náprsence\" a do ženského skalpu i s kůží z obličeje, vycházel v noci ven a tancoval. Ženské genitálie, které získal z vyhrabaných mrtvol, si přivazoval přes své vlastní. Z kostí mrtvol si vyráběl hrubé nástroje a na sloupky své postele si připevnil lebky. Časem ho ale tyto praktiky přestaly vzrušovat. Postupně začal objevovat svou rostoucí touhu stát se ženou. Pomýšlel na operaci, kdy by si nechal změnit pohlaví. Něco takového však úroveň tehdejší medicíny nedovolovala. Své zvrhlé choutky už přestával kontrolovat. Když se Gus dostal do útulku, rozhodl se, že si opatří čerstvé tělo.\n\nPrvní jeho obětí byla Mary Hoganová. Byla to jednapadesátiletá rozvedená žena, která vlastnila motorest nedaleko jeho statku. 8. prosince 1954 přišel do jejího podniku. Vytáhl revolver a zblízka jí prostřelil hlavu. Tělo naložil do své dodávky a odvezl na svůj statek.\n\nMožná zabil i někoho dalšího, každopádně dokázat mu lze až druhou vraždu, kterou spáchal 16. listopadu 1957.\n\nBernice Wordenová vedla železářství na Plainfieldské hlavní třídě. Opět ji zblízka zastřelil a odvezl dodávkou, patřící oběti. Syn Bernice Wordenové, který se vrátil z lovu, nahlásil zmizení své matky. Policie přišla na Eda vyloženě náhodou. V železářství našla stvrzenku na nemrznoucí směs do zámku. Zástupce šerifa si vzpomněl, že mu místní podivín Ed Gein řekl, že bude kupovat nemrznoucí směs. Dále se ptal mladého Wordena, zda půjde na lov. Šerif se zástupcem vyrazili na Geinův statek 7 mil od Plainfieldu, aby se ho zeptal na tyto zvláštní náhody.\n\nDům působil neudržovaným dojmem. Gein si prý zapomněl klíče a nemůže se dostat do domu. Šerif a jeho pomocníci vykopli dveře. Byla studená noc a na statku nebyla zavedena elektřina, šerifovi lidé museli sehnat nějaké světlo. Během toho, co si místní šerif Arthur Schley prohlížel kuchyň s baterkou v ruce, něco se mu otřelo o rameno. Když vzhlédl, co to bylo, spatřil tělo visící z trámu hlavou dolu, nohy roztažené do stran a s řeznou ránou sahající od pohlaví až k jícnu. Na těle chyběla hlava a pohlavní orgány. Tělo Bernice Wordenové, matky jednoho z jeho zástupců, bylo vyvrženo. V pokojích panoval strašný nepořádek. Rozházené knihy, časopisy a všemožné smetí. V domě bylo nedýchatelně. Další objevy byly rovněž hrůzné – dvě holenní kosti, čtyři lidské nosy, miska vyrobená z poloviny lidské lebky, devět „masek smrti“ vyrobených z lidské kůže, deset ženských hlav, peněženka vyrobená z lidské kůže, obal na nůž vyrobený z lidské kůže, několik holínek z lidské kůže, visící lidské hlavy, stínidlo na lampu z lidské kůže, košile vyrobené z lidské kůže, dvě lebky na sloupcích jeho postele, pár lidských rtů visících na niti, jeho úplný ženský oblek zhotovený z lidské kůže, srdce Bernice Wordenové na pánvi na kamnech a lednička plná lidských orgánů. Vše bylo zhotoveno nejméně z 15 ženských těl.\n\nByl shledán duševně nepříčetným. Vše vysvětloval svou nenávistí ke starším ženám, které byly podobné jeho matce. Přiznal se pouze k drancování hrobů. Vraždy, nekrofilii a sodomii odmítal. Ed nejevil známky lítosti během celého výslechu, o vraždách a vykrádání hrobů mluvil s klidem a občas i s humorem. Neměl žádnou představu o obludnosti svých zločinů. V roce 1957 byl umístěn ve Waupun State Hospital pro doživotně odsouzené zločince. Zemřel na rakovinu 26. července 1984, ve věku 77 let. Je pohřben v Plainfieldu. Jeho statek se stal turistickou atrakcí a věci z něj byly prodány v dražbě. V roce 1958 farma vyhořela.\n\nV roce 1947 zmizela nedaleko Plainfieldu osmiletá holčička. O šest let později se ztratila patnáctiletá dívka. Není jasné, zda je zabil on nebo někdo jiný.\n\nPřesto byly v jeho obydlí nalezeny části těl, které nepatřily ani vykopaným tělům, ani dvěma starým ženám, které zastřelil.\n\n\n"}
{"id": "132297", "url": "https://cs.wikipedia.org/wiki?curid=132297", "title": "Picos de Europa", "text": "Picos de Europa\n\nPicos de Europa (Evropské štíty) je vápencové pohoří geograficky se řadící do Kantaberského pohoří a rozkládající se na území tří autonomních společenství Španělska Asturie, Kantabrie a Kastílie a Leónu. Je vzdálené 20 kilometrů od pobřeží Biskajského zálivu.\n\nPicos de Europa je tvořeno třemi vápencovými masivy.\n\nRozkládá se ploše zhruba 1000 km². Nejvyšší vrchol je Torre de Cerredo (2648 m), průměrná výška pohoří činí 1220 metrů. Celkem přes 200 vrcholů zde dosahuje výšky nad 2000 metrů.\n\nPicos de Europa se geograficky dělí na tři masivy:\n\nNa západě masivu Cornión byl v r. 1918 založen Národní park Covadonga o rozloze 16 925 ha a v roce 1955 byl rozšířena na 64 660 ha. Jedná se o první národní park ve Španělsku založený za účelem zachování zdejších biotopů zahrnujících v sobě vzácnou floru a faunu. V roce 2003 byl Národní park Picos de Europa zařazen do programu UNESCO jako biosférická rezervace.\n\nTuristické stezky v Picos de Europa\n"}
{"id": "132301", "url": "https://cs.wikipedia.org/wiki?curid=132301", "title": "Golden Gate (průliv)", "text": "Golden Gate (průliv)\n\nZlatá brána ( ) je průliv u západního pobřeží USA v Kalifornii, který spojuje Sanfranciskou zátoku s Tichým oceánem. Je přibližně 8 km dlouhý, 1,5 až 3 km široký.\n\nNa severním břehu jsou pevnosti a na jižním město San Francisco. Od roku 1937 oba břehy spojuje stejnojmenný visutý most s rozponem 1281 m.\n"}
{"id": "132307", "url": "https://cs.wikipedia.org/wiki?curid=132307", "title": "Karel Janovický", "text": "Karel Janovický\n\nKarel Janovický (vlastním jménem Bohuš František Šimsa, skautskou přezdívkou \"Joviš\") (* 18. února 1930 Plzeň) je český hudební skladatel, klavírista a publicista žijící od roku 1950 v Londýně v Anglii. Je synem sólisty plzeňské opery Bohuslava Šimsy. \n\nV Plzni ve 40. letech studoval na obecné škole učitelského ústavu. Studoval zde také klavír a hudební teorii. Po 2. světové válce vstoupil do skautského oddílu, s kterým v roce 1946 tábořil na řece Střele a v letech 1947 a 1948 u Myslívského rybníku na Nepomucku. V roce 1949 se neúspěšně hlásil na HAMU, kde nebyl z politických důvodů přijat. \n\nZ Čech odešel v říjnu 1949 se svou budoucí ženou Sylvou Maiwaldovou (skautskou přezdívkou Švestka) po nástupu totality v únoru 1948. V Anglii pokračoval ve studiích a získal titul na Royal College of Music. Od roku 1962 působil v rádiu BBC, v období 1980–1990 řídil jeho československé oddělení. Pod nickem Jack Allen, uváděl v 70. letech každou neděli padesátiminutový hudební blok pro mládež, kde uváděl novinky jazzové a rockové hudby, případně hrál na přání a pořádal soutěže o ceny (gramofonové desky).\nAktivně se zapojil do činnosti Společnosti Antonína Dvořáka a zasloužil se o uvedení českých vokálních skladeb a oper v původní češtině na londýnských divadelních scénách: Smetanova \"Prodaná nevěsta\", Janáčkova \"Káťa Kabanová\" a \"Její pastorkyňa\", Martinů \"Polní mše\" a další.\n\nKarel Janovický se věnuje kompozici moderní vážné hudby – komponuje zvláště komorní skladby často pro neobvyklé kombinace hudebních nástrojů. Je rovněž autorem symfonií a sborových skladeb. Věnuje se překladům hudebně-teoretické a hudebně-historické literatury do angličtiny. \n\nKarel Janovický je od roku 1991 instruktorem skautského lesního kurzu Fons.\n\na další\n\n"}
{"id": "132308", "url": "https://cs.wikipedia.org/wiki?curid=132308", "title": "Konosament", "text": "Konosament\n\nKonosament jinak \"náložný list\" (anglicky Bill Of Lading, B/L) je cenný papír a dopravní dokument, používaný při přepravě nákladu po moři. Pro majitele představuje přepravní doklad i dispoziční právo \"(právo disponovat s nákladem)\" ke zboží, které je v konosamentu uvedeno. Konosament vydává dopravce (nebo jím zmocněná osoba: agent nebo kapitán lodi), který dopravu po moři provádí. Údaje, které mají být obsahem konosamentu, je odesílatel povinen dopravci písemně sdělit. Konosament se vydává na jméno, na řad (dnes nejčastěji), popř. na doručitele (dnes výjimečně). Jeho držitel (u konosamentu na jméno označený majitel, u konosamentu na řad poslední v řadě držitelů uvedených v rubopise) je oprávněn požadovat, aby mu dopravce vydal náklad v přístavu určení.\n\nNámořní konosament (port to port) kryje pouze přepravu po moři, multimodální konosament (multimodal transport document) kryje přepravu po moři i dále, až do konečného místa určení (final destination).\n\nNaloďovací neboli palubní konosament (on board) osvědčuje nalodění zboží na palubu lodi, přejímací konosament (receipt for carriage) vystavuje dopravce po převzetí nákladu k přepravě, ale ještě před jeho naložením na loď. V praxi se obvykle používá naloďovací konosament.\n\nPlná sada konosamentu (full set) = 3 originály, každý originál i jednotlivě umožňuje disponovat se zbožím.\n"}
{"id": "132309", "url": "https://cs.wikipedia.org/wiki?curid=132309", "title": "TJ DF Horní Suchá", "text": "TJ DF Horní Suchá\n\nTJ Depos Horní Suchá je sportovní klub působící v moravskoslezské obci Horní Suchá. Tělovýchovná jednota je registrována jako občanské sdružení a v současné době sdružuje 3 oddíly, které celkem čítají okolo 400 členů. Její vznik se datuje na 5. března 1911, od roku 1931 pak vzniká oddíl kopané, jež je největším oddílem TJ.\nPředsedou je od roku 2009 Ivan Marini. Tajemníkem TJ je Jiří Bebenek. Předseda oddílu kopané je Ivan Marini, předseda tenisového oddílu je Vladimír Skácel a předseda ASPV je Ing. Rostislav Uher. Od 1.1. 2010 se název tělovýchovné jednoty mění z TJ Dolu František Horní Suchá na TJ DEPOS Horní Suchá.\n\nSportovní areál se nachází v severozápadní části obce na v těsné blízkosti katastrálního území města Havířov. Součástí areálu je v roce 2012 kompletně rekonstruovaná správní budova se šatnami, sociálním zařízením, společenským sálem s kapacitou 200 osob, bufetem a správcovským bytem. Dále se v areálu nachází travnaté fotbalové hřiště s krytou tribunou pro 500 sedících diváků, elektronickou světelnou tabulí, dále je zde tréninkové škvárové hřiště, jehož rekonstrukce na hřiště s umělým trávníkem III. generace a umělým osvětlením je plánována (čeká se na dotaci z MŠMT). Součástí areálu je také 6 tenisových kurtů s budovou se sociálním zázemím a hlavním kurtem s umělým osvětlením.\n\nFotbalisté TJ Depos Horní Suchá působí v sezóně 2017/2018 v následujících soutěžích:\n\nMuži: Moravskoslezská krajská soutěž 1. B třídy skupiny C\n\nDorost starší: Moravskoslezský krajský přebor staršího dorostu\n\nDorost mladší: Moravskoslezský krajský přebor mladšího dorostu\n\nStarší žáci: Moravskoslezský krajský přebor starších žáků\n\nMladší žáci: Moravskoslezský krajský přebor mladších žáků\n\nStarší přípravka A: Okresní přebor Karviná skupina A\n\nFotbalová školička: nehraje soutěž, děti připravuje pro utkání mladší přípravky.\n\nFotbalový oddíl má bohatou historii, v období let 1974 až 1994 se v Horní Suché hrála divize, tehdy 3. nejvyšší soutěž. V přátelských utkáních se setkávali pravidelně s Baníkem Ostrava, poráželi tehdy ligová mužstva Vítkovice, polské GKS Katowice, německou Energii Cottbus aj. V dresu Horní Suché nastupovali borci jako Miroslav Vojkůvka (v lize hrál za Duklu Praha a Baník Ostrava - mistr ligy), Josef Kolečko (v lize hrál za Baník Ostrava - mistr ligy), Halkoci (Baník Ostrava), Křístek, Bialek, Gattnar, Sýkora, Menoušek, Dlouhý, Laslop (v lize Sigma Olomouc a Vítkovice) a mnoho dalších... V letech 1984 a 1988 získali hráči Horní Suché titul mistra ligy v sálové kopané. Někteří z nich pak reprezentovali Československo na Mistrovství světa. Nejznámějšími odchovanci fotbalu v Horní Suché jsou bývalý reprezentant Miroslav Baranek, jež největší aktivní část kariéry odehrál v pražské Spartě, v níž je v současnosti vedoucím A mužstva, a Michal Šlachta, který odehrál v 1. fotbalové lize 164 utkání a vstřelil 11 branek v dresech družstev FC Baník Ostrava, Petra Drnovice, FC Karviná, České Budějovice, Brno a SFC Opava. \n\n\n"}
{"id": "132310", "url": "https://cs.wikipedia.org/wiki?curid=132310", "title": "Čardarinská přehradní nádrž", "text": "Čardarinská přehradní nádrž\n\nČardarinská přehradní nádrž ( , ) je přehradní nádrž na území Turkestánské oblasti v Kazachstánu zasahující také na území Uzbekistánu. Má rozlohu 900 km². Je 70 km dlouhá a maximálně 20 km široká. Průměrná hloubka je 6,5 m. Má objem 5,7 km³.\n\nPřehradní nádrž na řece Syrdarje za přehradní hrází Čardarinského hydrouzlu bylo naplněno v letech 1965-68.\n\nByla vybudována za účelem zlepšení zásobování vodou na zavlažovaných územích a likvidace povodní na dolním toku \"Syrdarji\" a také zavlažování nových území. Také se zlepšily podmínky pro lodní dopravu na \"Syrdarji\" a zvýšila se výroba elektrické energie na Farchadské a Kajrakkumské hydroelekrárně. Přebytky vody v přehradě zásobují vodou jezero Ajdarkul. Je zde rozvinuté rybářství (kapři, candáti, štiky).\n"}
{"id": "132315", "url": "https://cs.wikipedia.org/wiki?curid=132315", "title": "Řád Milana Rastislava Štefánika", "text": "Řád Milana Rastislava Štefánika\n\nŘád Milana Rastislava Štefánika bylo vojenské státní vyznamenání České a Slovenské Federativní Republiky.\n\nBylo udělováno osobám, které se vynikajícím způsobem zasloužily o obranu a bezpečnost České a Slovenské Federativní Republiky.\n\n\n\n"}
{"id": "132318", "url": "https://cs.wikipedia.org/wiki?curid=132318", "title": "Věznice Plzeň", "text": "Věznice Plzeň\n\nVěznice Plzeň, často označována jako věznice Bory, je věznice se zvýšenou ostrahou a s oddělením pro výkon trestu odnětí svobody s ostrahou a dozorem. Je umístěna v jižní části města Plzně při silnici do Klatov. V období totality byla zvláště v letech 1949–1952 proslulá pro fyzické týrání a vraždy vězňů.Je největší věznicí v České republice.\n\nV roce 1869 rozhodlo c. k. ministerstvo spravedlnosti o výstavbě nové trestnice v okolí většího města. Za nejvhodnější bylo vybráno místo na pozemcích města Plzně. Autorem základní koncepce vězeňského areálu byl architekt a c. k. stavební rada Emanuel Trojan a projekt vypracoval c. k. inženýr pro vnitřní záležitosti Franz Maurus. Stavba byla zahájena 3. července 1874 na pozemku o rozloze 9,5 hektaru na katastrálním území Bory. Na stavbě pracovalo kolem 800 dělníků a podílela se na ní celá řada firem a podnikatelů. Věznice byla dostavěna v červenci 1878 a hned byla uvedena do provozu. Byla první trestnicí v Rakousku-Uhersku postavená přímo k tomuto účelu a patřila k největším a nejmodernějším. Věznice byla určena mužům - těžkým zločincům odsouzeným na více než 10 let a politickým vězňům z Čech, Moravy, Slezska, Dolního a Horního Rakouska, Solnohradska a Štýrska. Oficiální název věznice byl k. k. Männerstrafanstalt in Pilsen (C. k. mužská trestnice v Plzni). Původně byla věznice určena pro 915 trestanců, z toho 387 trestanců v samovazbě a 528 trestanců v společné vazbě. První vězni přijeli do věznice 15. července 1878. Současná kapacita je 1064 odsouzených a 143 obviněných, celkem tedy 1207 vězněných osob.\n\nNa konci 19. století sem byli umisťováni političtí vězni celého Rakousko-Uherska. To se opakovalo v druhé polovině 50. let opět pro politické vězně z Československa.\n\nPrvní domácí řád byl vydán 2. dubna 1878, během let se mnohokrát měnil. První větší změna byla v roce 1921, další v roce 1937. Velkou změnou byl vězeňský řád z roku 1951, kdy došlo k přejmenování věznice na Trestní ústav pro muže Plzeň. V roce 1953 byl vydán další řád nápravních zařízení podle sovětského vzoru. Věznice byla přejmenována na Ústav nápravných zařízení Plzeň, v roce 1955 se název změnil na Nápravně pracovní tábor Plzeň, vletech 1961–1965 název Útvar nápravných zařízení ministerstva vnitra Plzeň. Od roku 1965 nový název Nápravně výchovný ústav Plzeň. V tomtéž roce bylo zřízeno speciální oddělení pro odsouzené s psychickými poruchami. V šedesátých letech 20. století nastalo krátké období humanizace vězeňství, které skončilo v roce 1968. V roce 1973 zde vzniklo středisko protialkoholní léčby, po krátkou dobu zde byly umisťovány také odsouzené ženy. Po roce 1989 byli propuštěni političtí vězni a věznice přestala fungovat jako místo pro politické vězně. Po amnestii v roce 1990 se snížil počet vězňů na minimum. 5. dubna 1991 vypukla vzpoura 24 vězňů, kteří nebyli na amnestii propuštěni. Vzpoura byla potlačena a byla největší v historii věznice. V roce 1993 se změnil název na Ústav pro výkon trestu Plzeň, v roce 1994 název Věznice Plzeň. Věznice se stala zařízením se zvýšenou ostrahou, ostrahou a dozorem pro odsouzené muže a pro výkon vazby. Zůstala tady speciální oddělení pro odsouzené drogově závislé a psychopaty. \nPo druhé světové válce spravoval věznici Sbor vězeňské stráže, spadající pod Ministerstvo spravedlnosti. Počet vězňů na začátku roku 1948 byl včetně 12 odloučených pracovišť 2512 (1212 přímo Bory), na konci 2867. Rok 1948 byl charakterizován přeplněnými celami (i samotky obsazené 2–5 vězni), primitivní hygienou, životními podmínkami na cele (cela bez vody a místo záchodu kbelík na vynášení), nedostatečnou léčbou nemocných, nedostatkem členů stráže. V únoru 1948 byl odvolán přednosta věznice Karel Černý a dosazen byl Jaroslav Leiss. Záhy na to proběhly další výrazné personální změny na všech úrovních sboru od původní apolitičnosti k příklonu ke KSČ a třídnímu právu. Od ledna roku 1949 vykonával vedení trestního ústavu Plzeň–Bory sadista kpt. František Šafarčík, od srpna roku 1951 Václav Ladman, kteří jsou původci nejhoršího období ve věznici.\n\nVězeňská stráž byla vybízena k tvrdému postupu proti třídnímu nepříteli a její hodnocení bylo prováděno podle míry a tvrdosti aplikované šikany trestů (chození nebo dřepování do vyčerpání, bití, samotka, hladovka, zákaz návštěv, odepření dopisů domů, zákaz vycházek, duševní týrání) za drobné nebo smyšlené prohřešky. Byla vytvořena vězeňská samospráva především z retribučních a kriminálních zločinců, která atmosféru ještě přitvrdila. Na oddělení D1, vězni nazývané Kreml, byla odsunuta a izolována odsouzená elita národa. V roce 1950 byla mezi stráží i mezi vězni vybudována agenturní informační síť. V tomtéž roce je StB vykonstruováno spiknutí několika vězňů, domnělí aktéři, včetně jednoho dozorce, byli tentýž rok popraveni. V září 1952 byl Sbor vězeňské stráže přeřazen pod Ministerstvo vnitra.\nBicí komando týrající vězně na Borech: František Šafarčík, Václav Brabec, Václav Valm, Karel Kraml, Zdeněk Novák, Václav Trepka, Šimon Šepík, Václav Potužník, Antonín Tichý, Evžen Stroin, Václav Mašek, František Cajthaml, Václav Ladman, Vasil Račko, Vyčichlo, Handrle. Toto komando se oblékalo do modrých montérek, vnikalo na cely a se slovy: „Neseme Vám pozdrav od dělníků ze Škodovky“ surově tloukli vězně. O Františku Šafarčíkovi se tradovalo, že je „specialista na rozkopávání holenních kostí“.\n\nAreál věznice zahrnoval při jejím vzniku obytné a administrativní budovy, nemocnici, kapli, technické zázemí včetně strojoven a plynárny. Nedaleko se nacházel i hřbitov pro trestance. Objekt věznice má tvar osmicípé hvězdy, v jejímž středu se nachází centrální hala s vnitřním průměrem 19 m a výškou 24 m a s kopulovitou střechou, jejíž krov byl vysoký 11 m. Z tohoto místa bylo možné sledovat všechny trakty s minimálním počtem dozorců. Ze středu haly vybíhá osm křídel o dvou patrech. Každé křídlo je více než 85 m dlouhé a 18 m široké. Původně byla tři křídla určena pro samovazbu, čtyři pro společnou vazbu. V posledním křídle, tzv. střední budově byly umístěny kanceláře a kostel. Na toto křídlo navazovala budova v průčelí věznice, ve které byl špitál a místnosti pro dozorce. Celý areál věznice byl propojen tak, aby se mohlo projít všemi trakty. U věznice bylo postaveno pro dozorce a úředníky celkem devět obytných domů, šest v areálu a tři mimo areál věznice. Do areálu věznice se vstupovalo jedinou mohutnou branou umístěnou v jednopatrové průčelní velitelské budově, která byla 65 m dlouhá.Tato budova je se střední budovou spojena 40 m dlouhým dvoupatrovým křídlem, kde se původně nacházela kaple postavená v historizujícím novorománském slohu a vysoká přes dvě patra. Kaple byla vybavena oltářem s obrazem \"Kristus jako dobrý pastýř\" od malíře Emila Lauffera, varhany a lavicemi. Nad kaplí je umístěna malá věžička opatřená zvonkem. Za doby komunismu byla v roce 1950 kaple zlikvidována a přestavěna na kulturně-společenský sál a tělocvičnu. Prostor kolem budovy věznice byl původně upraven na vycházkové dvory. \n\nBěhem let se komplex věznice měnil. V roce 1906 bylo za ohradní zdí postaveno ústavní hospodářství, které bylo využíváno mimo jiné i jako psinec do roku 2008, kdy bylo zbořeno. V roce 1928 byla za zdí postavena nová kotelna, zbořena také v roce 2008. Na počátku třicátých let 20. století byl postaven ještě jeden dům pro dozorce, také zbořený v roce 2008. V letech 1947–1949 byl na místě bombardováním zničeného obytného domu během 2. světové války postaven nový funkcionalistický dům pro zaměstnance. V průběhu 50. až 70. let 20. století byly vystavěny další výrobní objekty, ve kterých vězni pracovali. Nová kaple byla zřízena v suterénu po roce 1989, dokončena byla podle návrhu vězeňského kaplana Blažeje Pelána a architekta Davida Vávry a vysvěcena v roce 2016.\n\nOhradní zeď měřila původně 3,8 m, postupně byla zvyšovaná, v současnosti je vysoká 7 m. Kolem ohradní zdi je umístěno pět strážních věží.\n\n\n\n\n\n\n\n\n"}
{"id": "132320", "url": "https://cs.wikipedia.org/wiki?curid=132320", "title": "Dokument (ekonomie)", "text": "Dokument (ekonomie)\n\nDokument je pojem pro dokumentační zápis v účetnictví a při finančních operacích.\n\nU dokumentárních plateb rozlišujeme čtyři kategorie dokumentů:\n\nVýše uvedené dokumenty představují samozřejmě jen příklady dokumentů nejběžněji používaných v praxi, obecně lze použít i jakékoliv jiné (např. výpis z katastru nemovitostí, výpis z obchodního rejstříku atp.)\n"}
{"id": "132322", "url": "https://cs.wikipedia.org/wiki?curid=132322", "title": "Kapčagajská přehrada", "text": "Kapčagajská přehrada\n\nKapčagajská přehrada ( ) je přehradní nádrž na území Almatinské oblasti v Kazachstánu. Přehradní jezero má rozlohu 1850 km². Je 180 km dlouhé a maximálně 22 km široké. Průměrná hloubka je 15,2 m a maximální 45 m. Jeho objem činí 28,14 km³.\n\nPřehradní jezero na řece Ili za hrází Kapčagajské hydroelektrárny se začalo naplňovat v roce 1970. Úroveň hladiny kolísá v rozsahu 4 m. Reguluje dlouhodobé kolísání průtoku. Přehrada se využívá pro energetiku a zavlažování a je to také místo rekreace pro obyvatele Alma-Aty a dalších měst v jižní části \"Kazachstánu\". Na břehu leží město Kapčagaj. Kromě Ili přitéká do přehrady mnoho dalších řek (např. Čilik).\n"}
{"id": "132324", "url": "https://cs.wikipedia.org/wiki?curid=132324", "title": "Dokumentární platba", "text": "Dokumentární platba\n\nDokumentární platba je platba, která je určitým způsobem vázána na dokumenty související s daným obchodem. Může se jednat o dokumentární inkaso nebo dokumentární akreditiv. Obecně jsou dokumentární platby dražší a bezpečnější než hladké platby.\n\n"}
{"id": "132328", "url": "https://cs.wikipedia.org/wiki?curid=132328", "title": "TJ DF Horní Suchá, oddíl baseballu", "text": "TJ DF Horní Suchá, oddíl baseballu\n\nTJ DF Horní Suchá, oddíl baseballu je zaniklý baseballový klub, který hrál Českou baseballovou extraligu v ročnících 1993 a 1996.\n\nNěkteří bývalí hráči pak pokračovali v jiných baseballových klubech např. Arrows Ostrava a Hippos Ostrava. \n\n\n"}
{"id": "132333", "url": "https://cs.wikipedia.org/wiki?curid=132333", "title": "Populární hudba současnosti", "text": "Populární hudba současnosti\n\nPopulární hudbou současnosti jsou zde míněny všechny podoby hudby populárního typu v období od vzniku jazzových aplikací, směřujících k uspokojení obecného vkusu (20. léta 20. století) do dnešní doby. Pro tento široký okruh hudby je kromě jiného typické, že genericky nevychází z klasického schématu evropské hudby (jakou je historická populární hudba např. typu operety), jakkoli může přejímat její dílčí skladebně i nástrojově prvky.\n"}
{"id": "132336", "url": "https://cs.wikipedia.org/wiki?curid=132336", "title": "Nejvyšší soud", "text": "Nejvyšší soud\n\nNejvyšší soud je označení soudního orgánu, který v jednotlivých státech plní různé funkce – zpravidla se jedná o orgán, který rozhoduje v poslední instanci a proti jehož rozhodnutí už není přípustný opravný prostředek. Tím pak plní důležitou roli při sjednocování judikatury dané země. \n\nMůže také rozhodovat o souladu zákonů a ústavy, není-li v zemi zřízen specializovaný ústavní soud (např. USA, Argentina, Indie, Japonsko, Dánsko, Irsko, Estonsko); ve složených státech (federacích) může také rozhodovat o sporech mezi federací a jednotlivými federálními státy. V jiných státech (např. Německo, Rakousko, Polsko, Chorvatsko, JAR, Česko) naopak samostatné ústavní soudy existují, a ty navíc mohou přezkoumávat rozhodnutí nejvyšších soudů z hlediska jejich souladu s ústavou. \n\nV některých státech dále existují samostatné nejvyšší správní soudy, které plní funkci nejvyšší soudní instance ve správním soudnictví (např. Finsko, Rakousko, Polsko, Česko).\n\n"}
{"id": "132348", "url": "https://cs.wikipedia.org/wiki?curid=132348", "title": "Thule", "text": "Thule\n\nThule nebo správněji Thúlé (řecky původně Θούλη nebo Θυλη, v přepisech latinkou též \"Thula\", \"Thyle\", \"Thile\", \"Thila\", \"Tile\", \"Tila\", \"Tilla\", \"Tyle\", \"Tyli\") je záhadný severský ostrov popsaný původně řeckým cestovatelem Pýtheem z Massilie ve 4. století př. n. l. a později opředený řadou dohadů a pověstí.\n\nVýrazu ultima Thule (latinsky „nejzazší Thule\") se ve středověkých geografiích užívalo jako označení pro místo, které leží na samém okraji našeho světa, nebo dokonce za ním.\n\nKolem roku 325 př. n. l. podnikl Pýtheás z Massilie cestu do severnějších částí Evropy, chtěje navštívit a prozkoumat naleziště cínu a jantaru. O své cestě sepsal knihu \"O Oceánu\" (\"Peri tú Ókeanú\"), která se nám však nedochovala. Máme o ní jen přibližnou představu z citátů a odvolávek v dílech pozdějších antických autorů (Diodora Sicilského, Strabóna, Plinia Staršího, Gemina a Pomponia Mely).\n\nPýtheás podle dochovaných zpráv nejprve navštívil cínové doly v Cornwallu a po souši procestoval „dostupnou\" část Británie. Poté se vydal po moři na sever a doplul do Thúlé. O ní tvrdí:\n\n\nStrabón dále zmiňuje, že podle výpočtů Eratosthenových leží Thúlé na zeměpisné šířce přibližně 10500 stadií (tedy asi 1650 km) severně od ústí řeky Borysthenés (Dněpr), a Plinius dodává, že na Thúlé se jezdí z blízkého a poměrně velkého ostrova Berrice a že další ostrovy v okolí nesou jména Scandia, Dumna a Berg.\n\nPodle Pýtheových údajů se mnozí pokoušeli a dodnes pokoušejí lokalizovat Thúlé přesněji. Jako možné lokace se v různých pramenech uvádějí Island, pobřeží Skandinávie, norský ostrov Hitra, některý z Faerských nebo Shetlandských ostrovů, estonský ostrov Saaremaa nebo jiný z baltských ostrovů, případně též některý úsek baltského pobřeží. \n\nProtože dostupné údaje jsou skutečně velmi kusé, a navíc je možno libovolný z nich zpochybnit, nedá se otázka po zeměpisném určení Thúlé zodpovědět jednoznačně.\n\nV 6. století hovoří o ostrově Thúlé Prokopios z Kaisareje a jeho popis nejspíše nasvědčuje Grónsku, nebo při zpochybnění údaje o velikosti ostrova též Islandu. Beda Ctihodný a Adam Brémský označují jménem Thule téměř jednoznačně Island a zcela jednoznačně v tomto smyslu mluví o Thule neznámý autor anglické básně \"Thule\" z přelomu 16. a 17. století. Je však pravděpodobné, že žádný z těchto autorů nenavazuje na Pýthea nebo starší antickou tradici, nýbrž že se tu jedná o nové užití starého jména Thule.\n\nV novější době byla \"Thule\" pojmenována severní provincie Grónska, dnes nesoucí inuitské jméno \"Avannaa\" a dánské jméno \"Nordgrønland\", tedy \"Severní Grónsko\"; podle tehdejšího jména provincie byla roku 1953 pojmenována Thule Air Base, základna leteckých sil USA poblíž Qaanaaqu. Jméno \"Jižní Thule\" nese neobydlená skupina tří nejjižnějších ostrovů z Jižních Sandwichových ostrovů.\n\nThúlé se už v pozdní antice stala příslovečnou coby nejodlehlejší z lidmi obývaných krajů, ba coby kraj, který možná ani neexistuje. Pojem \"ultima Thule\" („nejzazší Thule\") měl význam podobný českému výrazu „kraj světa\".\n\nMlhavost antických údajů o poloze ostrova, nemožnost jeho jednoznačné identifikace i používání jeho jména jako synonyma pro samotné hranice tohoto světa napomohly k tomu, že Thule začala být občas pojímána jako transcendentní jsoucno, jako mýtický archetyp, jako obraz vnitřní, duchovní skutečnosti. Objevily se též spekulace o tom, že ostrov v době Pýtheově existoval, ale později zanikl nebo byl nějakým záhadným způsobem skryt, podobně jako Atlantis nebo Avalon.\n\nV souvislosti nacistické esoteriky byla Thule chápána jako místo, odkud vzešla árijská rasa, resp. její kultura.\n\nVzdálenost a nedosažitelnost Thule, její tajuplnost i dosavadní kontexty používání jmen \"Thule\" a \"Ultima Thule\" vedly řadu tvůrců k využití tohoto pojmenování:\n\n\n\n"}
{"id": "132352", "url": "https://cs.wikipedia.org/wiki?curid=132352", "title": "Marianín", "text": "Marianín\n\nMarianín (dříve Mariánov) je osada, součást obce Lipovec v okrese Blansko v severní části Jihomoravského kraje.\n\nOsada Marianín byla založena díky parcelaci panských pozemků v roce 1811 na místě samoty a panské hájenky vzdálené asi 2,5 km od Lipovce. V současné době je zde registrováno 29 domů.\n\n"}
{"id": "132355", "url": "https://cs.wikipedia.org/wiki?curid=132355", "title": "Ideál", "text": "Ideál\n\nIdeál může být:\n\n\n\n\n\n"}
{"id": "132359", "url": "https://cs.wikipedia.org/wiki?curid=132359", "title": "Třída (matematika)", "text": "Třída (matematika)\n\nTřída (někdy také přesněji množinová třída) je matematický pojem z oboru teorie množin používaný pro označení souboru objektů, u kterých lze případ od případu určit, zda do dané třídy náleží nebo nenáleží – soubor tedy musí být dobře popsán z hlediska náležení.\n\nPohled na pojem třída se výrazně liší podle toho, v jakém systému teorie množin je používán.\n\nV původní naivní teorii množin tento pojem splývá s pojmem množina, který je zde definován jako „dobře popsaný soubor objektů“. Po objevení zásadních nesrovnalostí v takto pojaté teorii množin (označovaných jako paradoxy – vizte například Russellův paradox, Cantorův paradox) byla teorie množin postavena na axiomatické základy.\n\nTo mimo jiné znamenalo, že objekty, z výše uvedené definice byly omezeny na množiny – jediné, co může ve světě teorie množin někam náležet (ve smyslu „být prvkem“), je množina. Svět teorie množin se tak rozdělil na dva typy objektů – ty, které někam náležejí (množiny), a ty, do kterých něco náleží (třídy).\n\nPřístup k zavedení tříd se liší podle použité axiomatické soustavy:\n\nAť již se při definici postupuje „zezdola“ (od množin k třídám) jako v případě ZF nebo „seshora“ (od tříd k množinám) jako v případě NBG, v obou případech lze o vztahu tříd a množin vyslovovat stejná tvrzení – následující odstavec tedy je platný jak v ZF, tak NBG.\n\nKaždá množina formula_5 je zároveň třída (nebo přesněji – lze ji ztotožnit s právě jednou třídou danou předpisem formula_6 ). Naopak to ale neplatí. V axiomatických soustavách teorie množin se z původních paradoxů naivní teorie množin staly vlastně důkazy, že nějaká konkrétní třída není množinou – taková třída se nazývá vlastní. Například Cantorův paradox převeden do řeči moderní teorie množin říká, že \"univerzální třída\" formula_7 \"není množina, ale vlastní třída\".\n\nTřídy se tedy dělí na „malé“ množiny a na „velké“ vlastní třídy. Přívlastky „malé“ a „velké“ je v tomto kontextu nutné brát s rezervou – označit například nekonečnou množinu formula_8 (viz funkce alef) za „malou“ vyžaduje poměrně „velkou“ dávku odvahy.\n\nDůležitou roli ve vztahu množin a vlastních tříd hraje takzvaný axiom vydělení, který postuluje, že třída, která je obsažena v nějaké množině, je nutně také množinou. Tato vlastnost je pro třídy a množiny velmi podstatná, neboť implikuje, že všechny základní matematické objekty (čísla, relace, funkce, …) existují jako množiny (v nějaké formální teorii množin) a mají (v této teorii) vlastnosti, které od nich očekáváme. Díky tomu je možné považovat teorii množin za „nejvyšší teorii“, v níž je celá matematika již obsažena – za takzvaný „svět matematiky“.\n\nExistují zobecnění teorie množin, ve kterých axiom vydělení neplatí, tj. existují vlastní třídy, které jsou částí nějaké množiny. Takovým zobecněním teorie množin je například teorie polomnožin, kterou zavedl český matematik Petr Vopěnka a spolu se svými kolegy a žáky (z nichž nejvýrazněji přispěl Petr Hájek) ji rozvinul do rozsáhlé teorie.\n\n"}
{"id": "132360", "url": "https://cs.wikipedia.org/wiki?curid=132360", "title": "Usť-Kamenogorská přehrada", "text": "Usť-Kamenogorská přehrada\n\nUsť-Kamenogorská přehrada ( ) je přehradní nádrž na území Východokazašské oblasti v Kazachstánu. Přehradní jezero má rozlohu 37 km². Je 77 km dlouhé a maximálně 1,2 km široké. Průměrná hloubka je 18 m a maximální 45 m. Má objem 0,65 km³.\n\nPřehradní jezero na horním toku řeky Irtyš za hrází Usť-Kamenogorské hydroelektrárny bylo naplněno v roce 1952. Úroveň hladiny kolísá v rozsahu 5 m. Přehrada byla vybudována s cílem rozvoje energetiky, vodní dopravy a zásobování vodou.\n"}
{"id": "132365", "url": "https://cs.wikipedia.org/wiki?curid=132365", "title": "Matyáš Sandorf", "text": "Matyáš Sandorf\n\nMatyáš Sandorf \"(1885, Mathias Sandorf)\" je třídílný dobrodružný román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\".\n\nPříběh maďarského revolucionáře Sandorfa, opřený o důkladnou znalost prostředí Uher, zaujímá ve Verneově tvorbě zvláštní místo. Autor se v knize nevyhýbá palčivým otázkám společenského života, přímo se dotýká tehdejších politických událostí a národně osvobozeneckého boje. Hlavní postava knihy připomíná maďarského bojovníka za svobodu Lajose Kossutha. Protirakouské spiknutí maďarských vlastenců z roku 1867 však patří do oblasti politické fantazie. V tomto roce totiž došlo k takzvanému rakousko-uherskému vyrovnání v rámci rakouské monarchie. Vzniklo tak Rakousko-Uhersko, jehož politické uspořádání na příštích padesát let skvěle vyhovovalo maďarské šlechtě, ke které patřil i Matyáš Sandorf, protože jí umožňovalo nerušeně ovládat uherské občany nemaďarské národnosti, zvláště Slováky a příslušníky některých národů z území bývalé Jugoslávie. Protirakouský osten románu se však natolik zalíbil českým vlastencům, že ho již roku 1888 vydali v českém překladu na pokračování v deníku \"Národní listy\".\n\nPříběh začíná v Terstu líčením přípravy povstání tří maďarských vlastenců. To je prozrazeno, dva jeho vůdcové zahynou, jen Matyáš Sandorf uprchne a tím unikne trestu smrti. Po patnácti letech se opět objevuje jako doktor Antekirt a celé své další životní úsilí věnuje odhalení a potrestání udavačů. Román se odehrává nejen v Terstu, ale také v Dubrovníku, v Kalábrii, v Ceutě, na Korsice, v Tunisu a v dalších místech ve Středomoří, má mnoho dějových linií a jeho obsah připomíná slavný román Hrabě Monte Cristo od Alexandra Dumase staršího, kterému také Verne svoji knihu věnoval. Stejně jako hrabě Monte Cristo i doktor Antekirt disponuje velkým majetkem, který používá jako nástroj své pomsty. Zdrojem jeho bohatství však není nalezený poklad. Antekirt svůj majetek získal postupně od svých pacientů (dary a dědictví), jednak mnohými svými technickými vynálezy. Sám vlastnil například tři rychlé elektrické torpédové čluny, jejichž motory byly napájeny články vlastní Antekirtovy konstrukce. Tím se dobrodružný román změnil částečně také na román vědeckofantastický. Děj knihy je také, jak je již u Verna zvykem, prokládán množstvím přírodovědeckých poznatků a podrobným popisem míst, kde se román odehrává.\n\nV knize je použita transpoziční šifra, kdy se text šifruje pomocí mřížky (horní strana je označena červeně pro snazší orientaci a použití)\n\nKnihu \"Matyáš Sandorf\" ilustroval Léon Benett.\nPředobrazem svérázného cestovatele a dobrodruha Matyáše Sandorfa byl Verneův přítel - arcivévoda z toskánské větve Habsburků Ludvík Salvátor Toskánský.\n\n\n\n\n\n"}
{"id": "132373", "url": "https://cs.wikipedia.org/wiki?curid=132373", "title": "Skupina D-8", "text": "Skupina D-8\n\nSkupina D-8 je skupinou 8 rozvojových zemí, které společně vytvořily ekonomickou alianci. V těchto zemích žije dohromady 13,5 procent světové populace (1997). Je složená z následujících států - Bangladéš, Egypt, Indonésie, Írán, Malajsie, Nigérie, Pákistán a Turecko.\n\nSkupina byla založena 15. června 1997 v tureckém městě Istanbul. Členství je přitom otevřené i pro jiné státy, které by měly zájem se připojit. Afghánistán připravuje své připojení v několika následujících letech.\n\n"}
{"id": "132374", "url": "https://cs.wikipedia.org/wiki?curid=132374", "title": "Jiří Lang", "text": "Jiří Lang\n\nJiří Lang (* 19. července 1957) je český zpravodajec a od února 2017 ředitel Národního bezpečnostního úřadu. Mezi lety 2003 až 2016 sloužil jako ředitel kontrarozvědné Bezpečnostní informační služby a v letech 2006–2007 byl zároveň ředitelem Úřadu pro zahraniční styky a informace.\n\nAbsolvoval Střední průmyslovou školu zeměměřickou a v roce 1996 dokončil bakalářská studia na Právnické fakultě Masarykovy univerzity v Brně. Jiří Lang je ženatý, má syna a dceru. Nikdy nebyl členem politické strany.\n\nPodle údajů publikovaných týdeníkem \"Euro\" se Jiří Lang před listopadem 1989 věnoval mimo jiné vedení dětí ve skautských a junáckých oddílech v Praze (oddíl Pětka Praha). Z období skautingu pochází jeho přezdívka „Špalík“. V té době pracoval 14 let ve společnosti Energoprojekt, a to až do roku 1990. Do československé kontrarozvědky nastoupil v létě 1990 spolu s dalšími přáteli ze skautingu. Přivedl ho tehdy Miroslav Kopt, bývalý politický vězeň, který se později v kontrarozvědce stal ředitelem odboru ochrany ekonomiky.\n\nPo nástupu do kontrarozvědného Úřadu na ochranu ústavy a demokracie (ÚOÚD) se Lang věnoval výstavbě analyticko-operativního oddělení pro boj proti ruským tajným službám. Jiří Lang od roku 1990 působil i v nástupcích ÚOÚD, ve Federální informační službě a Federální bezpečnostní informační službě. Po zániku Československa v roce 1992 působil Bezpečnostní informační službě České republiky a nakonec v Bezpečnostní informační službě.\n\nV posledních letech před jmenováním ředitelem BIS byl náměstkem ředitele této služby pro operativní činnosti. Ve funkci ředitele civilní kontrarozvědky vystřídal Jiřího Růžka, který na vlastní žádost svou pozici opustil v květnu 2003. Po Růžkově rezignaci byl Jiří Lang řízením služby, coby její náměstek, pověřen. Ředitelem BIS byl jmenován 24. června 2003.\n\nZa období jeho vedení BIS bylo s kontrarozvědkou spojeno podstatně méně velkých afér, než za jeho předchůdců. Jedněmi z nich byly kauzy Vladimíra Hučína, který Langa označuje za „ochránce StBáků v BIS“, případ podezření na zpronevěru peněz BIS důstojníkem Jaroslavem Kukačkou, nejasný závěr kauzy příslušníka BIS Romana Hrubanta (původně ze strany BIS obviněn z rozsáhlé ilegální činnosti, pak soudem zcela zproštěn viny) a několik prohraných soudních sporů.\n\nDne 21. září 2006 se Jiří Lang stal také ředitelem Úřadu pro zahraniční styky a informace (ÚZSI), kde vystřídal ve funkci Karla Randáka, který byl 20. září 2006 z postu vládou odvolán. Od tohoto dne tak byl Jiří Lang ředitelem obou zpravodajských služeb (rozvědky i kontrarozvědky) zároveň. Vláda měla v plánu obě tajné služby sloučit, k čemuž však nedošlo. V červnu 2007 jej na postu ředitele ÚZSI vystřídal Ivo Schwarz.\n\nDne 8. května 2007 jej prezident Václav Klaus jmenoval do hodnosti brigádního generála a dne 28. října 2015 ho prezident Miloš Zeman jmenoval do hodnosti generálmajora.\n\nDne 6. června 2016 dopisem oznámil, že chce v čele Bezpečnostní informační služby skončit. Důvody svého rozhodnutí nechtěl veřejně rozebírat. Ve funkci jej nakonec 15. srpna 2016 nahradil Michal Koudelka.\n"}
{"id": "132378", "url": "https://cs.wikipedia.org/wiki?curid=132378", "title": "6174 (číslo)", "text": "6174 (číslo)\n\nČíslo 6174 je výsledkem jedné úlohy rekreační matematiky. Je označováno jako Kaprekarova konstanta po indickém matematikovi D. R. Kaprekarovi.\n\nToto číslo je pevným bodem posloupnosti definované následujícím rekurzivním algoritmem:\n\n\nVýše uvedený algoritmus začne maximálně po deseti krocích generovat číslo 6174, které je pevným bodem posloupnosti, protože 7641 − 1467 = 6174.\n\nJediná čtyřciferná čísla, u kterých tento postup selhává, jsou čísla složená se čtyř stejných číslic, u kterých první iterace skončí nulou.\n\nPostup lze zobecnit pro jiné počty číslic a případně i jiné číselné báze. Pro trojciferná čísla v desítkové soustavě je pevným bodem číslo 495. V jiných případech neexistuje jediné číslo, ale algoritmus se zacyklí mezi několika hodnotami, případně takových cyklů existuje několik a výsledek závisí na počáteční hodnotě. Například čtyřciferná čísla v osmičkové soustavě mají dva cykly, jedním z nich je 3065 → 6152 → 5243 → 3065.\n\n"}
{"id": "132379", "url": "https://cs.wikipedia.org/wiki?curid=132379", "title": "Forth Road Bridge", "text": "Forth Road Bridge\n\nForth Road Bridge je visutý most, zajišťující spojení přes záliv Firth of Forth, ve Skotsku, na severu Velké Británie, konkrétně severozápadně od Edinburghu, kde spojuje North Queensferry se South Queensferry. Několik desítek metrů na východ od tohoto mostu se nachází ještě historický Forth Rail Bridge. Oba mosty jsou značně frekventované, protože de facto spojují celý jihovýchod Skotska se severovýchodem. Kvůli celkové délce, zvláště mostu silničního, a s tím souvisejícím pnutím a pohybem mostů, jsou pod neustálým dohledem techniků. Most byl postaven roku 1964, má celkovou délku 2512 a délku mezi pilíři (2) 1005 metrů.\n\n\n"}
{"id": "132380", "url": "https://cs.wikipedia.org/wiki?curid=132380", "title": "Carta marina", "text": "Carta marina\n\nCarta marina (latinsky „námořní mapa“) je nejstarší dochované mapové vyobrazení Severní Evropy. Jedná se o mapu na svou dobu překvapivě přesnou, obsahující řadu detailů a místních jmen.\n\nMapa o rozměrech 1,70×1,25 m byla vyrobena Švédem Olaem Magnem (1490–1557) během jeho diplomatického pobytu v Římě. Mapa je rozdělena na 3×3 archy, na něž byla postupně tištěna z dřevorytů. Latinské poznámky na mapě přeložil ještě sám autor do italštiny a němčiny. Obecně se předpokládá, že jako obšírný poznámkový aparát k mapě měla sloužit kniha \"Historia de gentibus septentrionalibus\" („Vyprávění o národech severních“), vydaná 1555 v Římě.\n\nAutor pracoval na mapě dvanáct let. Roku 1539 byla připravena k tisku a v Benátkách byly zhotoveny první exempláře. Bylo jich však jen několik a papež Pavel III. uvalil na mapu desetiletý zákaz šíření, což vedlo k tomu, že mapu od roku 1574 dlouho nikdo neviděl a někteří její existenci považovali za pouhou legendu. Teprve roku 1886 byl Dr. Oscarem Brennerem nalezen jeden exemplář ve Dvorní a státní knihovně v Mnichově, kde je uchováván dodnes. Další exemplář byl nalezen roku 1961 ve Švýcarsku, ovšem už roku 1962 byl zakoupen Univerzitní knihovnou v Uppsale, kde je dnes uchováván.\n\nKromě Carty Mariny jsou dnes známy ještě dvě starší mapy, vyobrazující Severní Evropu částečně - mapy Skandinávie od Jacoba Zieglera a od Claudia Claussöna Swarta.\n\n"}
{"id": "132382", "url": "https://cs.wikipedia.org/wiki?curid=132382", "title": "Střídnice", "text": "Střídnice\n\nStřídnice v lingvistice označuje foném (nebo skupinu fonémů), který je výsledkem hláskové přeměny při vývoji jazyka. Při srovnávání jazyků střídnice znamená foném v určitém jazyce, který odpovídá jinému fonému v jazyce srovnávaném, pokud se předpokládá, že oba jazyky se vyvinuly ze společných základů.\n\nNapříklad slovo \"kůň\" mělo ve staré češtině podobu \"kóň\", později \"kuoň\". Dnešní písmeno \"ů\" označuje foném /ú/, který je výsledkem hláskové přeměny (tedy střídnicí) \"ó > uo > ů\". Střídnicí staročeského fonému /ó/ je v příbuzné slovenštině foném /u̯o/ (\"kôň\").\n\n\n"}
{"id": "132384", "url": "https://cs.wikipedia.org/wiki?curid=132384", "title": "Vitamín C", "text": "Vitamín C\n\nVitamín C (kyselina askorbová, E300) je ve vodě rozpustná živná látka (živina) a vitamín nezbytný k životu a udržení tělesného zdraví, v lidském těle plní vitamín C mnoho důležitých funkcí. Je citlivý na teplo a vysoce citlivý na oxidaci. Jeho chemický název je kyselina L-askorbová neboli L-enantiomer (optický izomer, optický antipod) kyseliny askorbové, její sumární vzorec je CHO.\n\nChemicky byl vitamín C poprvé izolován v roce 1928 maďarským biochemikem, laureátem Nobelovy ceny za fyziologii a lékařství z roku 1937 Albertem Szent-Györgyim, tehdy pod názvem \"kyselina hexuronová\" (dnes se tento pojem používá pro uronové kyseliny odvozené od hexóz). O čtyři roky později, v dubnu 1932, Charles Glen King z Pittsburské univerzity dokázal, že se jedná o stejnou chemickou látku, která je obsažena například v ovoci a zabraňuje kurdějím (nezávisle na něm a přibližně ve stejné době k tomuto objevu dospěl i Albert Szent-Györgyi). Sir Walter Norman Haworth z Birminghamské univerzity, držitel Nobelovy ceny za chemii z roku 1937, dokázal jako první vypracovat přesnou chemickou strukturu vitamínu C a vyrobit ho syntetickou cestou.\n\nVětšina zvířat a rostlin si syntetizuje tento vitamín sama a nepotřebuje žádné jeho přídavky. Přirozeně si jej nedovedou vytvářet např. lidé a některé další druhy primátů, morčata, kapybara, indický netopýr, mezi ptactvem pak červení bulbulové a z vodních živočichů třeba pstruh duhový a losos.\n\nTento poznatek vedl některé vědce k závěru, že neschopnost přirozené produkce vitamínu C je genetický defekt, a následně k hypotéze (částečně vyvrácené), že pokud by se jeho hladina u člověka vyrovnala s hladinou u zvířat, vedlo by to ke zlepšení jeho celkového zdravotního stavu. Ztráta schopnosti biosyntézy vitamínu C nepředstavovala, vzhledem k jeho bohatým přírodním zdrojům, pro člověka z evolučního hlediska vážnější problém. Podle některých hypotéz přinesla změna na externí příjem této látky dokonce některé výhody. K hlavním propagátorům kontroverzního užívání vysokých dávek vitamínu C patřil například dvojnásobný držitel Nobelovy ceny Linus Pauling. Tvrdil, že vitamín C je lékem na všechno – od nachlazení po rakovinu (v řadě studií se však pozitivní účinek vyšších dávek askorbátu na lidský organismus nepotvrdil, někdy dokonce vedlo dlouhodobé podávání vysokých dávek askorbátu ke zvýšení nemocnosti i úmrtnosti). Na sklonku svého dlouhého života (dožil se devadesáti tří let) užíval denně dávky 12 000 mg vitamínu C a toto množství dokonce zvyšoval na 40 000 mg v době, kdy u sebe pozoroval příznaky nachlazení (doporučená denní dávka je v EU 60 mg). Tato tvrzení byla vyvrácena a podobné metody byly dalšími výzkumy prohlášeny za šarlatánství.\n\nZ rostlinných zdrojů je na vitamín C velmi bohatý šípek, rakytník, dále např. citrusy (limetka, citrón, pomeranč, grapefruit), brambory nebo rajčata, papriky, papája, brokolice, černý rybíz, jahody, květák, špenát, kiwi, brusinky, plody kopřivy.\n\nNásledující tabulka obsahuje výběr ovoce a zeleniny a jejich obsah vitamínu C (v mg na 100 g plodu).\n\nPři tepelném zpracování potravin v nich dochází k úbytku vitamínu C (včetně ohřevu v mikrovlnné troubě). Zpracováním se snižuje obsah vitamínu cca o 10 % za každých 5 minut vaření, sušením až 50 %, šetrnější je dušení v páře. Velké ztráty způsobuje tepelná konzervace a blanšírování. Vitamín C se rozkládá oxidací a to rychleji při větší teplotě. Za pokojové teploty se ztrácí zhruba během měsíce (včetně džusů). U kandování dochází k obdobné ztrátě, ale lze ji zpomalit snížením teploty. Nejlepší je zdroj vitamínu C zmrazit či zabránit oxidaci (skladování tablet v suchých místech).\n\nVitamín C je potřebný pro metabolizmus aminokyselin, konkrétně pro vznik nekódovaných aminokyselin hydroxylysinu a hydroxyprolinu. Tím se podílí na syntéze kolagenu. Nedostatek vitamínu C se proto projevuje menší pevností cévní stěny, především vlásečnic, a zvýšenou krvácivostí, a dále typicky sníženou pevností vazivového aparátu zubu a s tím spojeným vikláním a vypadáváním zubů. Dále je vitamín C důležitý pro tkáňové dýchání. Podporuje vstřebávání železa, stimuluje tvorbu bílých krvinek, vývoj kostí, zubů a chrupavek, podporuje růst. Podílí se také na antioxidační obraně buňky, neboť dokáže redukovat tokoferylový radikál (ovšem za určitých podmínek může askorbát v organismu působit naopak i prooxidačně).\n\nDoporučená denní dávka vitamínu C je podle Evropského úřadu pro bezpečnost potravin (EFSA) 90 miligramů za den pro dospělého zdravého muže a 80 mg pro dospělou zdravou ženu.\n\nV minulosti se některým skupinám osob doporučovaly vyšší dávky vitamínu C, někdy i několik set miligramů za den. V řadě studií se však pozitivní účinek vyšších dávek askorbátu na lidský organismus nepotvrdil, někdy dokonce vedlo dlouhodobé podávání vysokých dávek askorbátu ke zvýšení nemocnosti i úmrtnosti (tzv. antioxidační paradox).\n\nMírná hypovitaminóza se projevuje zpomaleným růstem, zvýšenou kazivostí zubů, narušením stavby kostí (v dětství osteomalacií), krvácením do kloubů a jejich deformacemi, nedostatečnou odolností proti infekcím, zvýšenou únavou, žaludečními problémy, lámavými vlásečnicemi a sníženou tvorbou mléka.\n\nExtrémní hypovitaminóza (avitaminóza) způsobuje nemoc kurděje, která se projevuje anémií (chudokrevností), krvácivostí, otokem kloubů a dásní, ztrátou zubů, křehkostí kostí, sterilitou, častými infekcemi, atrofií (oslabováním a prodlužováním svalstva) a žaludečními vředy.\n\nAkutní toxicita vitamínu C je malá. Podání vysoké dávky vede zpravidla nanejvýš k podráždění žaludku a zažívacího traktu. S klasickou hypervitaminózou se u tohoto vitamínu nesetkáváme. Tělo si nevytváří zásoby vitamínu C a jeho přebytek se vyloučí ledvinami. Po vysazení déletrvajícího zvýšeného příjmu vitamínu C však může dojít k paradoxní hypovitaminóze. Podávání vysokých dávek vitamínu C může interferovat s podáváním některých léků; nebezpečná může být kombinace s některými stopovými prvky, zejména přechodnými kovy, která může vést k tvorbě reaktivních forem kyslíku, v minulosti byly popsány i klinicky významné otravy. Vysoké dávky askorbátu také interferují s řadou běžných klinickobiochemických vyšetření.\n\nAčkoliv to není přesvědčivě dokázáno, sportovci nejspíš potřebují o něco více vitamínu C než lidé se sedavým způsobem života, protože tento vitamín hraje roli v nápravě oxidačního poškození a při léčení a hojení. Denní doporučená dávka se pohybuje v rozmezí 60 – 100 mg. Doplňky stravy povětšinou uvolňují vitamínu C postupně, kdyby došlo k předávkování, hrozí pouze vyloučení vitamínu C močí. Můžeme tedy říci, že doplňování vitamínu C je žádoucí. Negativní důsledky suplementace vitamínem C byly pozorovány pouze u extrémně nadlimitních dávek vitamínu C (v gramech), a to při dlouhodobé konzumaci. Negativním projevem předávkování je například podráždění žaludku.\n\nU osob se zvýšenou spotřebou vitamínu C je vhodné zvažovat adekvátní suplementaci preparátem s postupným uvolňováním vitamínu C. Do uvedené skupiny osob lze zařadit kuřáky, těhotné a kojící ženy, starší osoby, osoby se zvýšenou fyzickou a psychickou zátěží.\n\nV potravinářském průmyslu se kyselina askorbová používá k omezení oxidace v potravinách. Snižuje oxidaci tuků, přidává se proto zejména do uzenin, ve kterých pomáhá udržovat červenou barvu.\n\n\n"}
{"id": "132385", "url": "https://cs.wikipedia.org/wiki?curid=132385", "title": "Nurecká přehradní nádrž", "text": "Nurecká přehradní nádrž\n\nNurecká přehrada ( ) je přehradní nádrž na území Horního Badachšánu v Tádžikistánu. Přehradní jezero má rozlohu 98 km². Je 70 km dlouhé a maximálně 1 km široké. Průměrná hloubka je 107 m. Má objem 10,5 km³.\n\nVýškou hráze 304 m je druhá nejvyšší na světě, o 1 metr nižší než přehrada Ťin-pching I. Obě měly být překonány Rogunskou přehradou, která měla mít výšku 335 m, ale nebyla nikdy dokončena.\n\nPřehradní jezero na řece Vachš za hrází Nurecké vodní elektrárny se začalo zaplňovat v roce 1972. Úroveň hladiny kolísá v rozsahu 53 m. Reguluje sezónní kolísání průtoku.\n\nRegulace průtoku řeky a zvednutí úrovně vody o 304 m umožňuje dodatečně zavlažovat přibližně 1 milionu ha území Karšinské a Kyzylkumské stepi a Dangarinské planiny. Zlepšuje také podmínky pro vodní dopravu na dolním toku Vachše a na Amudarji.\n"}
{"id": "132389", "url": "https://cs.wikipedia.org/wiki?curid=132389", "title": "Liberálně demokratická strana (Československo)", "text": "Liberálně demokratická strana (Československo)\n\nLiberálně demokratická strana byla politická strana zaregistrovaná v lednu 1990 hlásící se svým názvem k liberalismu. Liberálně demokratická strana byla zrušena dobrovolným rozpuštěním v roce 1992. \n\nKořeny Liberálně demokratické strany je třeba hledat již před rokem 1989 v Demokratické iniciativě, resp. v Československé demokratické iniciativě. Demokratická iniciativa vznikla v roce 1987. U jejího zrodu stáli odpůrci komunistického režimu z řad disentu, kteří současně nebyli spokojeni s vývojem protikomunistické opozice, zejména s povahou Charty 77. Trnem v oku jim byla snaha o apolitičnost, nacházející vyjádření v pojmenování „nepolitická politika“. Zakladateli Demokratické iniciativy byli někteří „realisté“ z řad disentu, kteří nesouhlasili s odmítáním politiky coby nástroje společenských změn a představovali – coby skupina – nelevicově orientovanou část disentu. Mezi hlavní představitele se řadí Emanuel Mandler, Bohumil Doležal a Karel Štindl.\n\nJejich postoj se odrazil v aktivitách Demokratické iniciativy, která již krátce po svém založení adresovala komunistickému parlamentu výzvu k demokratizaci a pluralizaci společnosti. S ohledem na legislativní rámec tehdejšího státu Demokratická iniciativa postrádala možnost fungovaní coby politická strana. Jelikož ale v říjnu 1988 vydala programové prohlášení, lze ji považovat za kvazistranu. Ještě předtím – v září 1989 – změnila Demokratická iniciativa svůj název na Československou demokratickou iniciativu.\n\n11. listopadu 1989 se pak Československá demokratická iniciativa sama prohlásila politickou stranou a požádala o registraci přímo ministra vnitra ČSSR, tedy mimo zákonem určenou právní cestu. Podle zprávy ČTK z 2. prosince 1989 měla Československá demokratická iniciativa 2000 členů, převážně dělníků a intelektuálů. Ministerstvo nakonec stranu zaregistrovalo v lednu 1990, od června 1990 pod názvem Liberálně demokratická strana. Předsedou byl Emanuel Mandler.\n\nStrana se musela vyrovnat s existencí Občanského fóra, pod jehož křídly se představitelé strany dostali ve volbách 1990 do parlamentu. Osobní ambice vedoucích představitelů strany však zapříčinily, že se strana s OF rozešla krátce po parlamentních volbách. Nevhodnost takového postupu se ukázala na slabých výsledcích komunálních voleb v témže roce, což vedlo v listopadu 1991 ke změně předsednictva. Do čela strany nastoupila Viktorie Hradská, představitelka té části strany, která již delší dobu aktivně usilovala o spojení s Občanskou demokratickou aliancí (ODA). To se uskutečnilo v březnu 1992. Liberálně demokratická strana byla zrušena dobrovolným rozpuštěním s likvidací. Část členů s likvidací nesouhlasila, ale strana jako taková fakticky zanikla. \n"}
{"id": "132392", "url": "https://cs.wikipedia.org/wiki?curid=132392", "title": "Občanská demokratická aliance", "text": "Občanská demokratická aliance\n\nObčanská demokratická aliance (ODA) byla menší pravicová politická strana, fungující mezi léty 1990 až 2007. Orientovala se výrazně pravicově a liberálně-konzervativně. Vznikla krátce po Sametové revoluci, sehrála důležitou roli v rámci Občanského fóra a později Čtyřkoalice. Jejím zakládajícím předsedou byl Pavel Bratinka, zanikla pod předsednictvím Jiřiny Novákové. Na evropské úrovni byla členkou Evropské liberální, demokratické a reformní strany.\n\nV roce 2016 založil stejnojmennou stranu podnikatel Pavel Sehnal.\n\nPočátky Občanské demokratické aliance sahají až do roku 1978, kdy Daniel Kroupa založil seminář pro mladé filosofy nazvaný Kampademia. Zastřešující organisací této skupiny se stalo Hnutí za občanskou svobodu (zkracováno HOS), založené 15. října 1988. V Hnutí za občanskou svobodu se vytvořila dvě významná křídla: budoucí jádro Občanské demokratické aliance kolem Pavla Bratinky a Daniela Kroupy; a budoucí jádro Křesťanskodemokratické strany kolem Václava Bendy. ODA se od KDS rozlišovala takto: „\"V ODA byli lidé, kteří uznali křesťanské hodnoty za natolik posvátné, že odmítli jejich zatahování do politických her. Politicky však nebyl nikdo nikdy bližší ODA než KDS.\"“\n\nObčanská demokratická aliance vznikla ještě v podzimních dnech roku 1989, oficiálně zaregistrovaná ministrem vnitra byla na jaře roku 1990. Jejím zakládajícím předsedou byl Pavel Bratinka. Zpočátku působila v rámci Občanského fóra, jehož byla nejpravicovější složkou. Po rozpadu Fóra působila samostatně, obtížně se však prosazovala v konkurenci s ideově příbuznou Občanskou demokratickou stranou. Obě strany oslovovaly zhruba stejnou skupinu voličů, ODA se tedy od ODS pokoušela distancovat v aspektech občanské společnosti či regionální politiky, byla však vnímána pouze jako jakási \"ODS s lidskou tváří\". Nejvýrazněji se strana vymezovala proti tehdejšímu předsedovi ODS Václavu Klausovi.\n\nV roce 1992 se samostatně účastnila voleb jak do Federálního shromáždění, tak do České národní rady. Zatímco ve volbách do Federálního shromáždění neuspěla ani v jedné komoře, do České národní rady se dostala a obsadila zde 14 mandátů. Společně s Občanskou demokratickou stranou, Křesťanskou a demokratickou unií - Československou stranou lidovou a Křesťanskodemokratickou stranou zasedla Občanská demokratická aliance ve vládě České republiky (První vláda Václava Klause). Po rozdělení Československa se tato vláda stala vládou nezávislé České republiky. Na místní úrovni získala po komunálních volbách v roce 1994 ODA post starosty či primátora v osmi okresních městech (Český Krumlov, Jeseník, Hradec Králové, Chomutov, Mladá Boleslav, Opava, Tábor, Uherské Hradiště).\n\nFungování strany bylo silně ovlivněno mnoha skandály především finančního rázu. Naposledy se ODA sama účastnila voleb v roce 1996, kdy se rovněž dostala s 13 mandáty jako nejmenší strana do Poslanecké sněmovny. Po uzavření staronové koalice s ODS a KDU-ČSL se stala nejmenší stranou v druhé Klausově vládě. Po skandálech s financováním ODS však ministři za ODA podali na podzim roku 1997 demisi, následovanou vládní krizí. Členové ODA zasedli ještě v úřednické vládě Josefa Tošovského, ale po předčasných volbách v roce 1998 z Poslanecké sněmovny vypadli, jelikož se jich neúčastnili.\n\nO něco úspěšnější byla ODA v Senátu, již v roce 1996 získala sedm senátorů (mezi nimi bývalý ministr kultury Václav Jehlička, zástupkyně ombudsmana Jitka Seitlová či prezidentská kandidátka Jaroslava Moserová). Po roce 1998 uzavřela ODA společně s dalšími středopravicovými stranami (KDU-ČSL, Unie svobody a Demokratická unie) tzv. Čtyřkoalici, oponující stranám tzv. Opoziční smlouvy. Pro její dluh však byli členové ODA vyškrtnuti z kandidátek Čtyřkoalice do voleb v roce 2002, což znamenalo faktický zánik Čtyřkoalice a od té doby již ODA fakticky pouze přežívala. Ze senátorů jí zbyl jediný – Karel Schwarzenberg. V prosinci roku 2007 si strana sama odhlasovala zánik k 31. prosinci téhož roku.\n\nJiž v roce 1991 bylo zvažováno sloučení s Klubem angažovaných nestraníků, z něhož nakonec sešlo. V roce 1992 do strany vstoupilo křídlo zaniklé Liberálně demokratické strany v čele s Viktorií Hradskou. K další spolupráci došlo až mezi léty 1998 až 2001 s lidovci, unionisty a Demokratickou unií. Po zániku Čtyřkoalice se ještě uvažovalo o sloučení s Evropskými demokraty. Do voleb do Evropského parlamentu kandidovala v rámci Unie liberálních demokratů společně s Unií svobody - Demokratickou unií, Cestou změny a Liberální reformní aliancí.\n\n\n\n"}
{"id": "132396", "url": "https://cs.wikipedia.org/wiki?curid=132396", "title": "Občanské hnutí", "text": "Občanské hnutí\n\nObčanské hnutí (zkracováno OH) bylo středové, liberální politické hnutí, působivší na české politické scéně mezi léty 1991 a 1996, s kořeny v Občanském fóru. Jeho předsedou byl po celou dobu existence Jiří Dienstbier. Jeho členy byli též například Petr Pithart, Martin Bursík, Pavel Rychetský, Miloš Zeman nebo Jan Sokol.\n\nHnutí bylo ustanoveno 27. dubna 1991 po vydělení Občanské demokratické strany z Občanského fóra. Většina jeho členů sympatizovala s představou „apolitické politiky“, již prosazoval především Václav Havel, proto bylo Občanské hnutí vnímáno jako hlavní dědic Občanského fóra. Již svým názvem Občanské hnutí deklarovalo reservovaný přístup ke stranictví - po určitou dobu fungování hnutí bylo povoleno i kolektivní členství. Názorové odlišnosti členů hnutí mu neumožnily se profilovat ani pravicově, ani levicově, hnutí tak bylo řazeno na střední část politického spektra. Otevřeně však deklarovalo liberální orientaci.\n\nVe volbách do České národní rady v roce 1992 získalo Občanské hnutí 4,6 % hlasů a zůstalo tak těsně pod pětiprocentní vstupní klausulí. V reakci na to se v roce 1993 hnutí transformovalo v stranu Svobodní demokraté. Současně s tím byla oficiálně potvrzena liberální orientace strany a vymezení se vůči levici (sociální demokracie) i pravici (občanská demokracie). V poslední třech letech své existence se strana soustředila v podstatě jen na udržení existence. Uvažovalo se o sloučení s Českomoravskou unií středu či s Liberálně sociální unií. Z těchto úvah nakonec sešlo. Na přelomu let 1995 a 1996 se Svobodní demokraté sloučili s národními socialisty do subjektu nazvaného Svobodní demokraté - Liberální strana národně sociální. Tato unie ale neměla dlouhého trvání, již v roce 1998 část původních členů Občanského hnutí založila Stranu pro otevřenou společnost, jež měla jednu senátorku a podílela se na vládě v Libereckém kraji. \n\n"}
{"id": "132399", "url": "https://cs.wikipedia.org/wiki?curid=132399", "title": "Néreus", "text": "Néreus\n\nNéreus (latinsky \"Nereus\") je v řecké mytologii mořský bůh, je synem Titána Ókeana a jeho manželky a sestry Téthye.\n\nPodle jiných verzí se však za jeho otce označuje bůh mořských hlubin Pontos za jeho matku sama bohyně země Gaia. V mýtech je uváděn vždy jako starý muž, který prý umí měnit svou podobu. Má věšteckého ducha, ale věští jen z donucení, a to i násilného. K lidem však je přívětivý, stará se, aby námořníci za svou námahu vždy dosáhli zisku. Ostatním lidem\npřipravuje nádhernou podívanou na mořskou hladinu.\n\nNéreus má se svou manželkou a sestrou Dóris spoustu dcer, jejich počet nelze ani zjistit.\n\n\n"}
{"id": "132402", "url": "https://cs.wikipedia.org/wiki?curid=132402", "title": "Kallirhoé", "text": "Kallirhoé\n\nKallirhoé (řecky \"Καλλιρρόη\", latinsky \"Callirhoe\") je v řecké mytologii jméno několika postav.\n\nTato Kallirhoé je nejznámější toho jména. Jejím otcem je Titán Ókeanos.\n\nS obrem Chrýsáórem, který se zrodil z těla mrtvé Medúsy, zplodila obludnou Echidnu, napůl ženu a napůl hada, a obra Géryona, obludu se třemi těly. Géryóna zabil Héraklés, když plnil jeden ze svých těžkých úkolů.\n\nJejím otcem byla říční bůh Achélóa. Stala se druhou manželkou reka Alkmaióna, jednoho z Epigonů, syna věštce Amfiaráos|Anfiaráa. Netušila, že je ženatý s Arsinoé, dcerou krále Fégea, že zabil svou matku, že své první ženě dal vzácný náhrdelník a šat. Chtěla ty dary pro sebe, on šel ke své první ženě, podvodně z ní dary vylákal. Když se však její rodina dozvěděla, že se podruhé oženil, nechal ho král Fégeus zabít. Arsinoé to netušila a svého otce a bratry proklela. Když se o vraždě Alkmaióna dozvěděla druhá žena Kallirhoé, poslala za vrahy své dva syny Akarnána a Amfotera a ti dílo zkázy dokonali, zabili otce i oba bratry Arsinoiny. Vzácné dary dostal bůh Apollón.\n\nJejím otcem byl říční bůh Skamandra a stala se manželkou daradanského krále Tróa.\n"}
{"id": "132403", "url": "https://cs.wikipedia.org/wiki?curid=132403", "title": "Chrýsáór", "text": "Chrýsáór\n\nChrýsáór (latinsky \"Chrysaor\") je v řecké mytologii obr, který se zrodil z těla mrtvé Medúsy, dcery mořského starce Forkýna a jeho manželky a sestry Kétó. Jeho otcem byl buď bůh moří Poseidón nebo mořský bůh Glaukos.\n\nObr Chrýsáór se podstatně zasloužil o rozšíření společnosti bájných tvorů a příšer, které zná řecká mytologie. \n\nJeho manželkou byla Kallirhoé, dcera Titána Ókeana. Potomci Chrýsáóra a Kallirhoé jsou \n\nEchidna zplodila se stohlavým Týfónem další obludy\n\n"}
{"id": "132406", "url": "https://cs.wikipedia.org/wiki?curid=132406", "title": "Forkýs", "text": "Forkýs\n\nForkýs – (latinsky \"Phorcus nebo Phorcys\") je v řecké mytologii mořský bůh, je synem boha mořských hlubin Ponta.\n\nForkýs je strážcem moře a hlídačem všech mořských příšer. Sám se o jejich počty přičinil. S manželkou Kétó, která je od narození stará a ošklivá, má tyto potomky:\n\nForkýs je stařec, je mořským příšerám otcem, králem i strážcem. V Ovidiových Proměnách je personifikací hrozných vodních hlubin. Spolu s Poseidónem jsou nejobávanějšími bohy rozlehlé vodní říše. Ostatní mořští a vodní bohové a tvorové lidem spíše pomáhají.\n\n"}
{"id": "132408", "url": "https://cs.wikipedia.org/wiki?curid=132408", "title": "Kétó", "text": "Kétó\n\nKétó je v řecké mytologii mořskou bohyní, dcerou boha mořských hlubin Ponta a bohyně země Gaie. \n\nKétó je od narození stará a ošklivá. Je zosobněním všech hrůz a děsů na moři i v jeho hlubinách. \n\nSe svým mužem a bratrem Forkýnem, který je strážcem moře a hlídačem všech mořských příšer, zplodila tyto obludné potomky:\n\n"}
{"id": "132415", "url": "https://cs.wikipedia.org/wiki?curid=132415", "title": "2. česká fotbalová liga", "text": "2. česká fotbalová liga\n\nNárodní liga, v sezóně sponzorským názvem Fortuna:Národní liga, je fotbalová soutěž pořádaná na území České republiky. Jde o druhou nejvyšší soutěž v systému fotbalových soutěží v Česku, která se hraje od sezóny 1993/4. Během zimní přestávky 2012/2013 byla soutěž přejmenována na Fotbalovou národní ligu. Od července 2016 je pořádána Ligovou fotbalovou asociací (do té doby byla řízena Fotbalovou asociací ČR).\n\nSoutěž je zimní přestávkou rozdělena na dvě hrací období. První hrací období probíhá ve druhé polovině kalendářního roku. Je nazýváno „podzimní část“, začíná na přelomu července a srpna, a končí na konci listopadu.\nDruhá část sezony trvá od začátku března do konce května. Tato část, kdy se rozhoduje o konečné podobě tabulky, nese název „jarní“.\n\nÚčastní se jí 16 týmů, každý s každým hraje jednou na domácím hřišti a jednou na hřišti soupeře. Celkem se tedy hraje 30 kol, dohromady 240 zápasů. Mistrovský titul získává tým s nejvyšším počtem bodů v tabulce. Právo postupu do první ligy má vždy mistr a vicemistr, které v dalším ročníku nahradí předposlední a poslední tým 1. ligy. Pokud tým práva postupu nevyužije, může postoupit další v pořadí. Sestupují poslední dva týmy do ČFL nebo MSFL podle své regionální příslušnosti (tj. do ČFL může sestoupit 0 až 2 českých týmů, do MSFL 0 až 2 moravskoslezských týmů).\n\nPoznámky:\n\n\n"}
{"id": "132416", "url": "https://cs.wikipedia.org/wiki?curid=132416", "title": "Védy", "text": "Védy\n\nVédy (sanskrtsky वेद \"véda\" „vědění“, singulár maskulina) jsou rozsáhlý soubor náboženských textů sepsaný ve védském sanskrtu ve védském metru. Slovo \"véda\" je odvozené ze sanskrtského kořenu \"vid\" a znamená vědění, poznání pravdy, posvátná tradice nebo obětní uctívání. Jejich vznik spadá do do védského období starověké Indie, tedy přibližně do doby 1500 – 500 př. n. l., jež bylo následováno nahrazením védského náboženství klasickým hinduismem, i poté si však tyto texty byli chápány jako nejvýznamnější svatá písma. Védy si uchovaly významné místo v indickém myšlení a kultuře, jejich jazyk nebyl nikdy zapomenut a jejich odkaz je dále rozvíjen. Taktéž stále existuje několik tradičních bráhmanských škol, které stále praktikují védský rituál a uchovávají védskou představu o světě.\n\nJako védy jsou v užším smyslu chápány pouze čtyři sanhity: Rgvéda, Samavéda, Jadžurvéda a Atharvavéda, v širším smyslu, jsou védy totožné se souborem textů zvaným \"šruti\" „to co bylo slyšeno“, které také zahrnuje o něco pozdější bráhmany, áranjaky a upanišady. V tomto širším smyslu se také hovoří o védské literatuře. Ostatní hinduistické texty jsou známy jako \"smrti\" „to co je pamatováno, tradice“. Mezi smrti náleží například védangy – pomocné texty ke studiu védů, například o gramatice, etymologii či astronomii, eposy Mahábhárata a Rámajána, purány, sútry a další texty. Především v povédské tradici je někdy zmiňován také pátý véd, typicky ztotožňovaný s Máhábháratou, někdy také s různými puránami či Nátjašástrou.\n\nProti významu védů v hinduismu však hovoří fakt že většina lidí označovaných jako hinduisté tyto texty nezná nebo nepovažuje učení v nich obsažená za důležitá. podle odhadu Agehanandy Bharatiho zná alespoň názvy jednotlivých védů sotva pět procent z nich. Tuto skutečnost zaznamenali již na počátku 19. století orientalisté, kteří byli překvapení tím ani bráhmani védy zpravidla neznají a pokud je studují tak nikoliv za účelem pochopení významu, ale za účelem pochopení jejich významu. U mnoha hinduistických škol taktéž není uznáván výše zmíněný výše zmíněný kánon védských textů – mezi védy jsou tak počítány také eposy a purány, někteří višnuisté například považují za nejvýznamnější védský text Bhágavatapuránu.\n\nNejstarší části védů, především Rgvéda, byli původně uchovávány pouze ústně a až po několika staletích byly písemně zaznamenány. Předpokládá se že během této doby prodělaly texty minimum změn.\n\nTéměř všechny védské sbírky představují soubor textů vzniklých v různých dobách a uspořádaných do jednotné formy svými redaktory. Způsob, jakým vznikaly a v jakém období, lze určit pouze přibližně, a to na základě jejich obsahu a jazykového rozboru. Například Rgvéd odráží náboženství a mytologii Praindoevropanů, ale tato vrsvta byla transformována vrstvou indoíránskou a nakonec indoárjovskou, přičemž určitý vliv na něj nejspíše měly představy předárjských obyvatel Indie jako Drávidů či Mundů. K jeho redakci a kodifikaci, a to v ústní podobě, došlo nejspíše kolem roku 1 500 př. n. l. Z téže doby nejspíše pochází nejstarší části ostatních sanhit, k jejichž konečné kodifikaci došlo před koncem první poloviny 1. tisíciletí př. n. l.\n\nMezi sanhity, védy v užším slova smyslu, náleží čtyři sbírky textů seřazené podle svého stáří:\n\nV době kodifikace mladších sanhit, vznikly k sanhitám prozaické komentáře, zvané bráhmany „bráhmanské (výklady)“, které se zaobírají rituální praxí i mýty a jejich interpretací, včetně gramatické. Jejich obsah lze dělit na \"vidhi\" – rituální pravidla, \"arthavády\" – zdůvodnění těchto pravidel, a \"brahmódjy\" – disputace. Taktéž v nich lze nalézt velké množství mýtů, teologických spekulací, výkladů filosofických pojmů – především pojmů \"brahman\" - nejvyšší a nepopsatelný duchovnm princip, a \"átman\" – osobní duchovním princip. Z filosofie bráhmanů později hojně čerpali upanišady.\n\nJednotlivé bráhmany byli chápány jako výklad ke konkrétním sanhitám. K Rgvédu tak náleží:\n\n\nK Samavédu náleží:\n\n\nK Bílému Jadžurvédu náleží:\n\n\nK Černému Jadžurvédu náleží:\n\n\nK Atharvavédu náleží:\n\n\nZ téhož období pochází áranjaky „lesní knihy“, popisující a vysvětlující různé rituály. O něco později, přibližně do roku 300 př. n. l. vznikaly rané upanišady zaměřující se především filosofické koncepty načrtnuté v bráhmánách jako brahman a átman, což vedlo k oslabení významu rituálu a zániku védského náboženství a jeho nahrazení klasickým hinduismem.\n\nHlavním účelem védské literatury je poskytnout poznání o seberealizaci, a tak přinést vysvobození (\"mókša\") z utrpení. Učenci jsou většinou zajedno, že cílem védského myšlení je dosáhnout pravdy a poznání vedoucích k osvícení. Každý védský systém hledá pravdu, nikoli však akademicky – poznání samo pro sebe, nýbrž poznání pravdy, která přinese osvícení. Védské myšlení neusiluje o informaci, ale o přeměnu. Dokud si lidé budou myslet, že cesta hmotného štěstí je pokrokem, nebudou usilovat o to, aby změnili sami sebe. Odtud tedy další důležité poznání – \"džanma mrtju džarávjádhi duhkhadošánu daršanam\" – narození, stáří, nemoc a smrt jsou utrpením (Bhagavadgíta 13.9). Védská literatura nekompromisně prohlašuje, že i přes zdánlivé radosti znamená hmotný život utrpení. Smyslem védského vědění je vysvobodit upřímného tazatele z tohoto utrpení.\n\nVédská literatura se do všeobecného povědomí začala dostávat na konci 19. století. Velký přínos měly práce H. P. Blavatské a N. Roericha. Zvláštní zájem o védskou literaturu projevovali i nacisté ve 30. a 40. letech 20. století. V dnešní době se šíří prostřednictvím indických guruů, jako jsou A. C. Bhaktivédánta Svámí Prabhupáda (zakladatel ISKCONu), Sai Baba a Mahariši Maheš Jógi. Inspirovaly také hnutí New Age a stále populárnější cvičení hatha jógy.\n\nPřes nespornou genialitu myslitelů raného středověku je však nutno upozornit také na nesmírně širokou paletu učení, jimiž jsou védy prodchnuty. Jejich různorodost a kosmologické představy jsou kořeny védského pohledu na svět. Védy neznají jednoznačné filozofické školy nebo systémy. Védské sbírky uchovávají poznatky o životě praevropanů a dalších národů či kmenů s jejich paleoastronomickými svátky a poznatky z dob, které není možné vědecky ověřit – 8000 až 800 př. n. l. Obdivuhodný dar védského odkazu je v trvale živé inspirovanosti a dosud nevyčerpané studnici poznání, zvláště v nadčasových otázkách významu lidské existence a totožnosti \"átman\" (individuální duchovní princip) a \"brahman\" (nejvyšší vesmírný duchovní princip) nezávisle na jáství (\"ahamkára\"), které je závislé na době, místě a životním přesvědčení.\nVédy nejsou jednoznačně nábožensky nebo materialisticky zaměřeny. Různorodost je ideou všech vhledů védských ršijů (řešitelů) do kosmologických a ideových otázek.\nNa Védy se tedy odkazují velmi nesourodé směry indického hinduismu.\n\nVédy přechovávali bráhmani tak, že je předávali v ústní podobě z pokolení na pokolení. Většina hymnů jsou obět­ní a oslavné chvalozpěvy adresova­né různým bohům. Tyto hymnické písně a způsob provádění obětí, které je doprovázely, jsou považovány za něco, co lidem vnukli prostřednictvím svatých zřeců (\"ršiů\") samotní bohové, aby lidi poučili, jak je správně uctívat. K tomu, aby v nich i při absenci jakéhokoli písemného záznamu nedošlo ani k sebemenším změnám, vytvořili složitý a důmyslný systém jejich ucho­vávání výhradně ústním podáním (časoměrný verš a védská metrika), jimž vděčíme za to, že se nám védské texty dochovaly až do své­ho mnohem pozdějšího písemného zaznamenání naprosto věrně a bez jakékoli obsahové, jazyko­vé nebo fonetické změny.\n\nDvě základní součásti védských hymnů jsou \"mantry\" a \"bráhmany\". Tyto dvě součásti jsou \"šruti\" – to, co bylo zřeno. Mantry se skládají ze tří součástí – \"rk\", \"jadžus\" a \"sáman\". Ze součásti \"bráhmany\" (výkladová část) vznikla pozdější filosofická a metafyzická díla – brahmasútry a upanišady. Později byly obě tyto součásti připojeny k áran­jakám – vedoucího filosofického systému hinduismu zvaného také daršany. Z pozdějšího období pocházejí itihásy, purány, upavédy a védán­gy, společně nazývané \"smrti\" (to, co bylo zapamatováno).\n\n"}
{"id": "132417", "url": "https://cs.wikipedia.org/wiki?curid=132417", "title": "2. liga", "text": "2. liga\n\nSlovo 2. liga má několik významů.\n"}
{"id": "132421", "url": "https://cs.wikipedia.org/wiki?curid=132421", "title": "Javorná (Čachrov)", "text": "Javorná (Čachrov)\n\nJavorná (do roku 1951 Zejbiš) je místní část obce Čachrov, v okrese Klatovy. Nachází se 10 km severovýchodně od Železné Rudy, nad údolím říčky Ostružná, v nadmořské výšce 842 m. V roce 2011 zde trvale žilo 144 obyvatel. Dřívější jméno Zejbiš (z německého Seewiesen / Sejwies). Osada leží na rozhraní CHKO Šumava a Přírodního parku Kochánov. K Javorné je dnes počítáno i katastrální území po zaniklé obci Zhůří, vysídlené se zřízením vojenského prostoru Dobrá Voda roku 1952. 2,5 km od vsi Javorná se tyčí hora Javorná (1090 m n. m.), podle které získala ves v roce 1952 svůj současný název. Můžeme na ni nalézt mimo jiné starou Bastlovu štolu.\n\nPrvní písemná zmínka o Javorné pochází z roku 1614. Původní osada náležela ke Královskému hvozdu, byly zde četné svobodnické dvory a pocházela odtud většina králováckých vrchních rychtářů. Na jejím území bylo několik sklářských hutí. V roce 1910 čítala obec Javorná s přilehlými samotami 122 domů a 1131 obyvatel.\n\nV roce 1698 byla postavena kaple, která byla přestavěna na současný barokní kostel podle návrhu architekta M. A. Gilmettiho v letech 1718–1721. V průčelí kostela jsou dvě věže kryté šindelem. Na oltářích jsou obrazy svaté Anny a Nejsvětější Trojice od W. Stoibra (1870), obraz Kristova křtu připomíná díla P. Brandla. Lustry v kostele byly výrobky zdejších zaniklých skláren, ale při rekonstrukci kostela se odvezly do Německa a sem byly přivezeny jiné. Náhrobní kameny z 18. a 19. století náleží převážně významným sklářským rodinám Gerlů, Hafenbrädlů a Adlerů. U kostela stojí památný strom lípa malolistá, stáří 300 let.\n\nV roce 2001 bylo v Javorné 67 domů a 151 obyvatel.\nJavorná má lyžařský areál. Ubytování zde nabízejí několik penzionů a řada rekreačních chalup a chat k pronajmutí. Restaurace jsou v hotelu Stavbař a Penzionu u Silnice.\n\n"}
{"id": "132425", "url": "https://cs.wikipedia.org/wiki?curid=132425", "title": "Charvát", "text": "Charvát\n\nCharvát může být:\n\n\n\n\n\n"}
{"id": "132428", "url": "https://cs.wikipedia.org/wiki?curid=132428", "title": "Charváti", "text": "Charváti\n\nCharváti je označení skupiny obyvatel českého území před vznikem českého státu, jeden z mýtických českých kmenů obývající v raném středověku dnešní východní a severovýchodní Čechy a Polsko v oblasti Kladské Nisy. Tento předpoklad vychází ze zmínky v Kosmově kronice. Koncem 10. století měli podlehnout rozpínajícímu se přemyslovskému státu, za kterého se kmenové obyvatelstvo přetvořilo v český národ. Hypoteticky se uvažuje o jejich totožnosti s Bílými Chorvaty.\n"}
{"id": "132432", "url": "https://cs.wikipedia.org/wiki?curid=132432", "title": "Česká fotbalová liga", "text": "Česká fotbalová liga\n\nČeská fotbalová liga (ČFL) je od sezóny 1993/94 společně s Moravskou fotbalovou ligou (MSFL) třetí nejvyšší fotbalovou soutěží v České republice. Je řízena Řídicí komise pro Čechy.\n\nHraje se každý rok od léta do podzimu, v zimě je soutěž přerušena a na jaře se hrají zbývající utkání. Obvykle se polovina předepsaných zápasů sehraje před přestávkou a zbývající polovina v jarní části.\n\nOd sezóny 2019/2020 se soutěž skládá ze svou skupin A a B. Každá skupina má 16 účastníků. Celkem bude mít ČFL 32 týmů. Změna souvisí s tím, že do třetí nejvyšší soutěže byly přesunuty B-mužstva prvoligových a druholigových týmů.\n\nKaždé mužstvo s každým soupeřem sehraje dvě utkání, a sice jednou na svém domácím hřišti a jednou na hřišti soupeřově. Od sezóny 2014/2015 se při nerozhodném stavu na konci utkání kopou penalty a vítězné mužstvo z tohoto penaltového rozstřelu získává bod navíc. Vítězem se stává tým s nejvyšším počtem bodů v tabulce.\n\nDo Národní ligy (2. nejvyšší soutěž) postupuje tým umístěný na prvním místě tabulky.\n\nTýmy ze dna tabulky sestupují do příslušné divizní skupiny: Divize A, Divize B nebo Divize C. Počet sestoupivších týmů z České fotbalové ligy je odvislý od počtu sestupujících ze 2. fotbalové ligy.\n\n"}
{"id": "132433", "url": "https://cs.wikipedia.org/wiki?curid=132433", "title": "Mocnost (politika)", "text": "Mocnost (politika)\n\nPojem mocnost označuje zemi, která je natolik velká či významná, aby měla vliv na politiku, která se neodehrává v její bezprostřední blízkosti, např. kontinentální politiku. Tento vliv může být důsledkem značné hospodářské, kulturní či vojenské vyspělosti.\n\nJako evropské mocnosti lze označit například Spojené království, Francii, Německo, Rusko či Itálii. V regionu Blízkého východu/centrální Asie se za mocnost často označuje Írán, za mocnost jižní Asie pak Indie.\n\nZemě s větším než kontinentálním dosahem se nazývají supervelmoci.\n"}
{"id": "132436", "url": "https://cs.wikipedia.org/wiki?curid=132436", "title": "Matriarchát", "text": "Matriarchát\n\nMatriarchát (z latinského \"mater\", což znamená matka, a řeckého \"archein\", což znamená vládnout) je forma společnosti, kde vládne žena (matka). Je opakem patriarchátu.\n\nPodle kdysi vlivné hypotézy švýcarského antropologa J. Bachofena, kterou převzal i F. Engels a další, měl být matriarchát období v pravěku, které předcházelo patriarchátu. Pozdější zkoumání však ukázala, že u Bachofenem uváděných společností se o žádné „vládě“ nedá mluvit.\nMatriarchát se dle Bachofena vyznačuje důrazem na krevní pouto, rovnost všech lidí, nepodmíněnou lásku, vazbu k půdě a pasivní přijetí přírodních daností. V matriarchátu je silný prvek rovnosti, protože všichni jsme děti matky Země, která má všechny své děti stejně ráda. Láska se zde nezakládá na zvláštních zásluhách, ale štěstí, jako cíli života. Ten tak získává nejvyšší hodnotu. V tomto systému je nejposvátnější vazba matky a dítěte. Nejkrajnějším zločinem je tak matkovražda.\n\nMatriarchát není pouze opakem patriarchátu, kde ženy mají vyšší společenské postavení než muži. Matriarchát bývá založený na vztahu matka-potomek a bere v potaz základní mateřské hodnoty: příprava výživy, pečování o domácnost, pocit lásky, které jsou důležité pro všechny. Pro matky i ženy, které matkami nejsou, pro ženy i muže. Matriarchální společnosti jsou vědomě postaveny na těchto mateřských hodnotách a právě proto jsou často označovány, jako realističtější a přirozenější než společnosti patriarchální. Jsou založeny potřebě, nikoliv chtíče. Snaží se uspokojit potřeby všech členů skupiny. Matriarchát tedy vychází z biologického pudu – mateřství.\n\nMatriarchální společnost je založená na klanovém uskupení v čele s matkou. Muž může být vůdce klanu, pokud jeho roli ostatní vnímají jako mateřskou. Soužití v matriarchátu má sesterský charakter. Biologická matka dává klanu jméno a společenské postavení, příbuzenské vazby fungují na principu matrilinearity. Celá společnost je matriarchát od okamžiku, kdy je tvořena více než třemi generacemi. Matrilokalita je pro klan důležitá, protože všichni členové žijí dohromady na jednom místě.\n\nV současné antropologii se termín matriarchát téměř neužívá. Místo toho se objevuje pojem matrilinearita, tj. uspořádání, kde se osobní status a privilegia, případně i majetek dědí v mateřské linii.\n\nMatriarchát není jen otázkou minulosti, ale můžeme jej najít i v současných kulturách. Jedná se převážně o východní Indii, Nepál, Čínu, Indonésii, Jižní Ameriku a různé části Afriky. Jedním z příkladů je národ Minangkabau, sídlící na Indonéském ostrově Sumatra. Místní obyvatelé uctívají matku více, než kohokoliv jiného z rodiny. Majetek zde dědí dcery a ženy. Muži se po svatbě stěhují do domů svých manželek, kde manželky bydlí společně se svými matkami.\n\n\n"}
{"id": "132437", "url": "https://cs.wikipedia.org/wiki?curid=132437", "title": "Makromolekula", "text": "Makromolekula\n\nMakromolekula je rozsáhlá molekula, zpravidla s velkou molární hmotností. Atomy v makromolekule jsou vázány kovalentními vazbami, molekuly Van der Waalsovými silami.\n\nJe složená z velkého množství molekul či atomů, většinou stejného původu. Vzniká z monomerů (nízkomolekulární látky) složitými chemickými reakcemi - polyreakcemi.\n\nPočet tzv. merů, opakujících se stavebních jednotek v makromolekule (ať už jde o samostatné atomy, molekuly či skupiny molekul), je označován jako tzv. polymerační stupeň. Sloučeniny s nízkým polymeračním stupněm (do 10) jsou označovány jako oligomery, s vyšším polymeračním stupněm (i miliony) pak polymery.\n\nZpůsobu prostorového uspořádání makromolekuly se také jinak říká \"konformace makromolekuly\".\n\n"}
{"id": "132439", "url": "https://cs.wikipedia.org/wiki?curid=132439", "title": "Mocnost", "text": "Mocnost\n\nSlovo mocnost může mít různé významy:\n\n"}
{"id": "132447", "url": "https://cs.wikipedia.org/wiki?curid=132447", "title": "Sociální role", "text": "Sociální role\n\nSociální role je očekávaný způsob chování, který se váže k určitému sociálnímu statusu.\nKaždá osoba hraje více rolí, a to jak nezávisle (student ve škole, zákazník v obchodě, zaměstnanec v práci), tak souběžně (např. otec a manžel v rodině).\n\nRozlišujeme 3 základní přístupy jedince k sociální roli: identifikaci/ztotožnění, distanc/odstup (jedinec roli navenek hraje, avšak vnitřně se s ní neztotožní), odmítnutí role.\n\nZákladní role:\n1. nadřízené (otec, učitel, doktor...)\n2. podřízené (žák, pacient)\n3. souřadné (kolega, spolužák, spolupracovník)\n4. role sexuálního partnerství\n\nZměna osoby, která roli vykonává, by na samotnou roli neměla mít vliv (například od policisty očekáváme určité chování, ať už jím je kdokoli). To zajišťuje předvídatelnost chování jedince v dané roli, což přispívá k udržitelnosti řádu ve společnosti. Lidé ve společnosti mají jistá očekávání ohledně zastávání sociální role, která jedincovo jednání řídí. Předpoklady pro zvládnutí role jsou označovány termínem rolové dispozice, a zahrnují rysy osobnosti, schopnosti, temperament a charakter.\n\nOdlišnost jedinců může někdy vést k individuálnímu pojetí a interpretaci sociální role, což je označováno pojmem dvojznačnost role neboli ambiguita. Člověk se také může setkat s protichůdnými očekáváními okolí ohledně zastávání jeho vlastní role, což se nazývá rolová ambivalence.\n\nČlověk si jednotlivé role osvojuje sociálním učením. Některé jsou jedinci vnuceny okolnostmi nebo uloženy, jiné si může svobodně vybrat a rozhodnout se, jakou roli bude ve společnosti zastávat. Role vykonávané jedincem v různých sociálních skupinách jsou výrazem jeho osobnosti v kombinaci s osobním pojetím, se kterým roli vykonává. Role totiž nemají stejnou váhu a výrazně se v nich promítá individualita jedince. Člověk může současně zastávat několik rolí, měl by se však vyvarovat rolového přetížení, tedy neschopnosti dostatečně vykonávat dané role. To se projevuje především stresem a ztrátou schopnosti jednat jako nositel role. Pokud je jedinec vystaven silnému očekávání ze strany svého okolí, které nemůže naplnit, jedná se o rolový tlak. Nová role může vzniknout křížením rolí tak, že se část jednání charakteristických pro jednu roli přenese na roli druhou.\n\nKlasifikace rolí:\n\nZa zakladatele teorie sociálních rolí jsou považování americký filosof a sociální psycholog George Herbert Mead (1863–1931) a americký antropolog Ralf Linton (1893–1953), kteří nezávisle na sobě formulovali základní myšlenky této koncepce. G. H. Mead se ve své práci Mind, Self and Society (1934) věnuje analýze procesu socializace, v jehož průběhu dítě přebírá existující způsoby řešení problémů a definování situací. Tedy, že soubor respektovaných očekávání vytváří sociální stránku lidské osobnosti a umožňuje spolupráci mezi jednotlivci v rámci skupiny. R. Linton v knize Study of Man (1936) přichází s podobnými závěry. Vychází z rozlišení role a statusu. Pojem statusu naznačuje, že různí lidé zaujímají v rámci skupin různé postavení. Role, které jsou vyjádřením této skutečnosti, představují spojující článek mezi společností a jednotlivcem, dalo by se říct, že role jsou dynamickým aspektem statusu. Výkon rolí zajišťuje spolehlivou předvídatelnost lidského jednání, jež je nezbytnou podmínkou jakékoliv koordinované akce. Od konce 30. let se koncepce sociálních rolí stala součástí Parsonsova strukturního funkcionalismu, který ji interpretuje v krajně deterministické podobě. Samotná teorie rolí se vyvíjela postupným upřesňováním svého pojmového aparátu. Psycholog Newcombe poukázal na nutnost rozlišovat očekávané jednání a skutečné chování konkrétních osob v určitých situacích. Rovněž došlo k rozlišení různých typů rolí:\n\nJiž toto elementární rozlišení upozornilo na skutečnost, že funkcionální pojetí rolí jako jednoty zájmů jednotlivců a společnosti je vysoce problematické. Koncem padesátých let R. Dahrendorf v knize Homo sociologicus (1958) vyvolává diskusi o adekvátnosti celé koncepce rolí pro postižení skutečného jednání konkrétních lidí. Bylo poukázáno na to, že teorie rolí vyhovuje spíše tomu, co se očekává od sociologů a mnohem méně přispívá k pochopení vztahů mezi jednotlivci a společností. Dahrendorf zpochybnil též pojem společnosti jako toho, kdo definuje obsahy sociálních rolí a také upozornil na mocenskou nerovnost těch, kdo konkrétně role vymezují. Prvek kritického odstupu vůči rolím byl obsažen již v Meadově rozlišení „I & Me“ jako dvou složek osobnosti, ale strukturní funkcionalismus tento rozměr ignoroval.\n\nPřibližně ve stejné době jako Dahrendorf se modifikací koncepce sociálních rolí zabýval také Robert King Merton (1910–2003). Tento strukturní funkcionalista později rozvedl teorii G. H. Meada a rozdělil možné konflikty rolí do tří skupin:\n\nExistuje několik typů konfliktu rolí. Prvním z nich je situace, kdy různé osoby mohou stejnou roli definovat různě, dokonce až protikladně. Záleží, v jakém postavení se vůči nositeli role nacházejí. Tito „vymezovatelé\" či „sdělovatelé\" mohou svými obtížně slučitelnými očekáváními navodit konflikt v roli, tj. situaci, kdy nositel role musí volit, kterého z nich do jaké míry uspokojit. Typickým příkladem tohoto konfliktu je situace, kdy se jeden z robotníků stal vedoucím a dostal nařízení, že musí někoho ze svých kamarádů – podřízených propustit a má dilema – být loajální ke kolegům nebo vyhovět vedení.\n\nDalším typem konfliktu je konflikt mezi rolemi. Dochází k němu v některých situacích, kdy jsou očekávání spojená s jednou z rolí jedince v rozporu s očekáváními, která se vážou k roli jiné. Tenhle typ konfliktu lze oddálit, pokud nositel dané role dokáže realizovat obě obtížně slučitelné role před svým okolím. Například žena se může ocitnout v konfliktu mezi rolí matky a rolí zaměstnankyně v situaci, kdy potřeby dítěte ženu vyrušují od plnění povinností uložených zaměstnavatelem.\nJiným typem konfliktu je „intra-sdělovatel konflikt\", ke kterému dochází, pokud má určitá osoba vůči nositeli role vzájemně neslučitelné očekávání a není schopna rezignovat na žádné z nich. Například manželka očekává od partnera, že bude vynikající živitel, otec jejich děti, milenec, společník a světový odborník – ale to všechno není možné.\n\nPosledním typem konfliktu je „Já-role konflikt\", který je konfliktem mezi potřebami či schopnostmi nositele rolí a očekáváními, která si druzí s jeho rolí spojují. Důvody, které mu neumožňují tato očekávání naplnit, jsou osobní. Příkladem je situace, kdy je vynikající chemik na základě své odbornosti jmenován ředitelem chemického závodu, který se následně ocitne ve ztrátě. Jeho chemická odbornost mu k řízení podniku nepomáhá.\n\nOd pojmu konflikt rolí se odlišuje zmatení rolí, které nastává v situaci, kdy si jedinec není jistý, kterou z rolí by měl zastávat. Příkladem je student, který potká svého profesora mimo univerzitní prostor.\n\n\n"}
{"id": "132449", "url": "https://cs.wikipedia.org/wiki?curid=132449", "title": "Moravskoslezská fotbalová liga", "text": "Moravskoslezská fotbalová liga\n\nMoravskoslezská fotbalová liga (MSFL) je od sezóny 1991/92 společně s Českou fotbalovou ligou (ČFL) jednou ze skupin třetí nejvyšší fotbalové soutěže v České republice. V sezónách 1991/92 a 1992/93 byla jednou ze čtyř skupin třetí nejvyšší fotbalové soutěže v Československu.\n\nJe řízena Řídící komisí pro Moravu. Hraje se každý rok od léta do jara se zimní přestávkou. Vzhledem k zániku Juniorské ligy a návratu B-mužstev do soutěží mužů se MSFL v sezoně 2019/20 poprvé účastní 18 týmů, každý s každým hraje jednou na domácím hřišti a jednou na hřišti soupeře, celkem se tedy hraje 34 kol (1991/92–2018/19 měla standardně 16 účastníků a 30 kol). Vítězem se stává tým s nejvyšším počtem bodů v tabulce a postupuje do II. ligy (FNL). Naopak týmy ze dna tabulky sestupují do příslušné divizní skupiny: Divize D, Divize E nebo Divize F.\n\nV sezonách 1995/96, 1996/97, 1999/00, 2009/10 a 2010/11 byla soutěž dohrána jen s 15 účastníky.\n\nHraje se každý rok od léta do podzimu, v zimě je soutěž přerušena a na jaře se hrají zbývající utkání. Obvykle se polovina předepsaných zápasů sehraje před přestávkou a zbývající polovina v jarní části.\n\nSoutěže se od sezony 2019/20 účastní 18 týmů. Každé mužstvo s každým soupeřem sehraje dvě utkání, a sice jednou na svém domácím hřišti a jednou na hřišti soupeřově. Mistrem se stává tým s nejvyšším počtem bodů v tabulce.\n\nDo Fotbalové národní ligy (2. nejvyšší soutěž) postupuje tým umístěný na prvním místě tabulky.\n\nTýmy ze dna tabulky sestupují do příslušné divizní skupiny: Divize D, Divize E nebo Divize F. Počet sestoupivších týmů z Moravskoslezské fotbalové ligy je odvislý od počtu sestupujících z Fotbalové národní ligy (FNL). \nDo MSFL postupuje vítěz Divize D, Divize E a vítěz Divize F.\n\nDo MSFL mohou sestoupit z FNL 0 až 2 týmy, protože FNL je celostátní soutěž pro české i moravskoslezské týmy se 2 sestupujícími, tudíž se může stát, že všichni sestupující sestoupí dle oblastního klíče do ČFL.\n\n\n\nPoznámka:\n\nPoznámka:\n\n"}
{"id": "132452", "url": "https://cs.wikipedia.org/wiki?curid=132452", "title": "Trockismus", "text": "Trockismus\n\nTrockismus je odnož marxismu v podání Lva Davidoviče Trockého.\nTrockij byl v roce 1905 zvoleným předsedou petrohradského sovětu, v době ruské revoluce velitelem Rudé armády. Po kritice vývoje v Rusku a roztržce se Stalinem koncem dvacátých let emigroval.\n\nToto názorové hnutí vzniklo jako protiváha stalinismu. Liší se mimo jiné v pojetí socialistické revoluce, která má být v trockismu permanentní.\n\nLev Trockij se zabýval kritikou politiky a ideologie Stalina. Domníval se, že v SSSR vznikla byrokratická kasta, která vládne místo pracující třídy. V souladu s myšlenkami marxismu se Trockij domníval, že tyto byrokratické elity zákonitě vytváří podmínky směřující proti zájmům lidí. Také vystupoval proti Stalinově teorii socialismu v jedné zemi.\n\nJedno z dalších rozpracování myšlenek Trockého přinesl Tony Cliff. Domníval se, že ve východním bloku neexistuje žádná forma socialismu, ale státní kapitalismus. Tony Cliff také tvrdí, že skutečnou revoluční silou ve východním bloku tedy nebyly komunistické strany, ale hnutí zdola, například polský odborový svaz Solidarita.\n\n\n"}
{"id": "132453", "url": "https://cs.wikipedia.org/wiki?curid=132453", "title": "Spejbl a Hurvínek", "text": "Spejbl a Hurvínek\n\nSpejbl a Hurvínek je dvojice dřevěných loutek dle návrhu českého loutkáře Josefa Skupy, která je známá mezi dětmi i dospělými v Česku. Tyto loutky jsou aktéry mnoha dětských pohádek, ať už na Cd, v televizním večerníčku nebo knihách, ale jejich hlavní doménou jsou divadelní představení Divadla Spejbla a Hurvínka, která se hrají i v zahraničí a díky nimž se Hurvínek dostal do povědomí lidí v různých částech světa. Představení byla přeložena do více než dvaceti jazyků, včetně čínštiny a japonštiny.\n\nProslulé loutky Spejbla a Hurvínka vznikly v roce 1919 (Spejbl) a 1926 (Hurvínek). Život jim vdechl a jejich charakter určil divadelní nadšenec Josef Skupa (1892–1957). Spejblovi přiřkl roli nespokojeného bručouna a popleteného poučovatele svého prostořekého syna Hurvínka. Mluvil obě postavy tak, že plynule přecházel z basu otcova do fistulky synka.\n\nPozději byla dvojice Spejbla a Hurvínka doplněna o postavu Máničky, paní Kateřiny a psa Žeryka. Ještě dříve, r. 1938, přišla na svět paní Drbálková, vytvořená a mluvená Janem Vavříkem-Rýzem. R. 1955 vznikla paní Švitorková, kterou navrhl Radko Haken a vyřezal Bohumil Rubeš a kterou do r. 1961 mluvila Míla Mellanová. Další postavy zatím asi přibývat nebudou. \n\nDialogy obou protagonistů postavil na principu zaskočeného učitele, maskujícího svou nedotknutelnost rodičovskou autoritou a důsledně zvídavého žáka. Jeho loutkové postavičky si záhy získaly obrovskou popularitu a rozhovory obou hrdinů byly nahrávány na gramofonové desky, které jejich slávu dále šířily.\n\nPo smrti Josefa Skupy propůjčil svůj hlas loutkám Spejbla a Hurvínka Miloš Kirschner. Máničku mluvila Anna Kreuzmannová, od r. 1945 Božena Weleková a od r. 1969 mluví Helena Štáchová Máničku i Paní Kateřinu. Po smrti M. Kirschnera se třetím interpretem Spejbla a Hurvínka stal Martin Klásek.\n\n\n\n\n"}
{"id": "132457", "url": "https://cs.wikipedia.org/wiki?curid=132457", "title": "Doporučená denní dávka", "text": "Doporučená denní dávka\n\nDoporučená denní dávka (DDD), (angl. GDA - \"Guideline Daily Amounts\", RDI - \"Reference Daily Intake\", dříve \"RDA - Recommended Dietary Allowance\") je pojem používaný v Česku pro vyjádření potřebného individuálního denního příjmu živin (vitamínů, minerálů a dalších látek), který je považovaný za dostatečný na to, aby pokryl potřebu většiny zdravých jedinců (97 %-98 %, bez rozdílu pohlaví) v každé věkové skupině.\n\nNapříklad základem pro DDD určitého vitamínu je množství, které je nutné k udržení jeho správné hladiny v krvi u testované zdravé osoby. Tyto hodnoty se mohou interpretovat různě, a proto se mohou v jednotlivých zemích od sebe lišit. Porovnáme-li například DDD některých nejdůležitějších vitamínů a minerálů s hodnotami udávanými ve státech EU (RDI), zjistíme, že hodnoty jsou si velmi podobné: například DDD vitamínu C v EU je 60 mg, DDD riboflavinu v ČR je 1,5 mg, v EU 1,6 mg.\n\nTato čísla nejsou hodnotami doporučovanými pro optimální výživu. Je tomu tak zvláště v případě příjmu vitaminů a minerálů, který je pokládán za nezbytný k prevenci degenerativních nemocí, jako je rakovina a aterosklerotické onemocnění srdce. Přestože bylo provedeno mnoho výzkumů, o definitivním vyhodnocení optimálního příjmu vitamínů a minerálů se stále diskutuje. Určité směrnice pro optimální dávky byly již vypracovány, ale nebyly dosud všeobecně přijaty.\n\nPouze v případě tuku jako zdroje energie z potravy jsou optimální hodnoty celkem jednotné. Doporučuje se tukem hradit pouze 33 % tělesné energie a z toho ne více než 10 % z nasycených mastných kyselin.\n\n"}
{"id": "132462", "url": "https://cs.wikipedia.org/wiki?curid=132462", "title": "DDD", "text": "DDD\n\nDDD má více významů:\n"}
{"id": "132463", "url": "https://cs.wikipedia.org/wiki?curid=132463", "title": "Divize A", "text": "Divize A\n\nDivize A patří společně s ostatními divizemi mezi čtvrté nejvyšší fotbalové soutěže v Česku. Je řízena Řídící komisí pro Čechy. Hraje se každý rok od léta do jara se zimní přestávkou. Účastní se jí 16 týmů, každý s každým hraje jednou na domácím hřišti a jednou na hřišti soupeře. Celkem se tedy hraje 30 kol. Vítězem se stává tým s nejvyšším počtem bodů v tabulce a postupuje do ČFL. Poslední čtyři týmy sestupují do příslušného Krajského přeboru. Do Divize A vždy postupuje vítěz Středočeského přeboru, Jihočeského přeboru, Plzeňského přeboru a Karlovarského přeboru, ale může se zde objevit i tým z Pražského přeboru.\n\n\n\n"}
{"id": "132467", "url": "https://cs.wikipedia.org/wiki?curid=132467", "title": "Divize B", "text": "Divize B\n\nDivize B patří společně s ostatními divizemi mezi čtvrté nejvyšší fotbalové soutěže v Česku. Je řízena Řídící komisí pro Čechy. Hraje se každý rok od léta do jara se zimní přestávkou. Účastní se jí 16 týmů, každý s každým hraje jednou na domácím hřišti a jednou na hřišti soupeře. Celkem se tedy hraje 30 kol. Vítězem se stává tým s nejvyšším počtem bodů v tabulce a postupuje do ČFL. Poslední tři týmy sestupují do příslušného Krajského přeboru. Do Divize B vždy postupuje vítěz Pražského přeboru a Ústeckého přeboru, dále v něm můžeme najít týmy převážně ze Středočeského přeboru a také výjimečně z Libereckého a Karlovarského přeboru.\n\n</div>\n\n\n"}
{"id": "132469", "url": "https://cs.wikipedia.org/wiki?curid=132469", "title": "Kyselina askorbová", "text": "Kyselina askorbová\n\nKyselina askorbová nebo také kyselina -askorbová, označovaná jako vitamin C, je ve vodě rozpustná organická sloučenina s redukčními účinky, v pevném stavu bílého vzhledu; znečištěná s možným nažloutlým zabarvením. Představuje derivát glukózy, z něhož řada zvířat dokáže danou aktivní látku vyrábět. Člověk ji stejně jako další primáti, morče domácí, ryby z nadřádu kostnatí, netopýři a někteří ptáci, není schopen syntetizovat v důsledku absence L-gulonolaktonoxidázové aktivity a musí ji přijímat v potravě. Řadí se tak mezi vitamíny rozpustné ve vodě, v níž vytváří slabě kyselý roztok. V organizmu působí jako důležitý antioxidant.\n\nV ATC klasifikaci léčiv patří do farmakoteraputické skupiny Vitaminy, kód: A11GA01.\n\nMaďarský biochemik Albert Szent-Györgyi získal v roce 1937 Nobelovu cenu za fyziologii nebo lékařství „\"za objevy v oblasti biologického spalovacího procesu, zvláště ve vztahu k vitamínu C a katalýze kyseliny fumarové\".“\n\nŠest let po objevu vitamínů biochemikem polského původu Kazimierzem Funkem zavedl v roce 1919 Jack Cecil Drummond termín „ve vodě rozpustný C“. Kyselina askorbová je ve volné přírodě přítomna také ve vázané formě jako „askorbigén“, jenž ze zelí roku 1956 získal Procházka. V moderní době přísluší daný termín jen jedné z forem kyseliny v rostlinné čeledi brukvovité (\"Brassicaceae\").\n\nEtymologický původ má „kyselina askorbová“ v latinských: \"a\" (nepřítomnost) + \"scorbutus\" (kurděje – onemocnění při deficitu vitamínu).\n\nKyselina askorbová se účastní tvorby žlučových kyselin a v metabolismu pojivových tkání hydroxyluje aminokyseliny lysin a prolin v kolagenu. Stejně tak podporuje začleňování síranů do mukopolysacharidů. Zapojuje se do syntézy karnitinu, derivátu lysinu a methioninu, a ovlivňuje beta-oxidaci mastných kyselin. Zvyšuje aktivitu mikrosomálních enzymů.\nAskorbáty jsou soli odvozené od relativně silné kyseliny askorbové v redukované formě koenzymu. Ten hraje roli také v degradaci aminokyseliny tyrosinu, čímž se účastní metabolismu katecholaminů – adrenalinu, noradrenalinu a dopaminu. Snadná oxidace molekuly na kyselinu dehydroaskorbovou – tedy oxidovanou formou, způsobuje její výrazné redukční účinky.\n\nKyselina askorbová je schopna vázat reaktivní formy kyslíku, čímž snižuje rozvoj aterosklérozy a zhoršeného prokrvení tkání, omezuje peroxidaci lipidů a profylakticky působí před cigaretovými oxidanty. Podílí se na menší přilnavosti krevních destiček a bílých krvinek na endotelu stěny cév. Podporuje proces hojení.\n\nV rámci biotransformace urychluje detoxikaci cizorodých látek a přispívá ke zvyšování imunity. LD při perorálním podání u myši činí 3 367 mg/kg. Cytotoxický účinek by mohl spočívat v aktivaci DNázy a ničení DNA rakovinných buněk.\n\nZnehodnocení kyseliny askorbové nastává v kontaktu s kovy či varem.\n\nV přírodě se nevyskytující diastereomer, kyselina -isoaskorbová (erythorbová), používaná však jako syntetický konzervant (E315), je co do biologické aktivity 20× méně účinná než kyselina -askorbová.\n\nDoporučená denní dávka pro dospělého jedince je 100 mg. Klinické příznaky snížené hladiny v plazmě se objevují při hodnotách ≤ 10 μmol/l, za indikátor nízkého přívodu vitaminu C jsou považovány hodnoty pod 37 μmol/l. Z hlediska prevence aterosklerózy a nádorů se za žádoucí považují hodnoty ≥ 50 μmol/l. Projevy nadbytku z potravy nejsou uváděny. Přibližně 1 % nevyužitého vitamínu C se transformuje na kyselinu šťavelovou. Riziko tvorby ledvinových kamenů je u zdravých osob nízké. Denní příjem by neměl překročit 1000 mg. Podávání velmi vysokých dávek (přes 5 g) může způsobit průjem.\n"}
{"id": "132471", "url": "https://cs.wikipedia.org/wiki?curid=132471", "title": "Tatra T3R.PLF", "text": "Tatra T3R.PLF\n\nTatra T3R.PLF je novostavba částečně nízkopodlažní tramvaje vycházející z typu Tatra T3 a vyráběná v letech 2005–2011 a poté od roku 2017.\n\nTento typ je spolu s vozy VarioLF tramvajovými nadšenci často nazýván „wana“. Je to z důvodu tvaru pomyslného podélného řezu vozu, který má nízkopodlažní část uprostřed.\n\nPo úspěšném zahájení výroby vozové skříně \"VarCB3\" firmami \"ČKD Pragoimex\" a \"Krnovské opravny a strojírny\" (KOS) pro tramvaje typů T3R.EV a T3R.PV byla stejnými společnostmi vyvinuta částečně nízkopodlažní skříň VarCB3LF, která byla poprvé použita u ostravských vozů VarioLF. Protože jiní provozovatelé tramvajové dopravy nepožadovali např. asynchronní elektrickou výzbroj, byl zkonstruován nový typ T3R.PLF. Oproti VariuLF disponuje klasickými čely tramvají T3 od Františka Kardause.\n\nV Liberci se pro nové vozy chystalo vytvoření částečně nízkopodlažních tramvajových souprav. Prvním vozem měla být (a také je) nízkopodlažní tramvaj T3R.PLF. Ta nemohla být spřažena s druhým vozem tohoto typu, protože je přibližně o 1 m delší než původní vozy T3, a tak by mohly vyvstat provozní problémy (např. nedostatečná délka zastávkových ostrůvků). Jako druhý vůz soupravy tak byla určena tramvaj T3R.PV, která má shodnou délku s „té trojkou“.\n\nVšechny vyrobené vozy T3R.PLF jsou tzv. papírovými rekonstrukcemi starších vozů T3. Ve skutečnosti byly z těchto vyřazovaných tramvají použity pouze doklady a některé drobné součástky.\n\nVýroba typu T3R.PLF skončila v roce 2011. Nahradil jej model Tatra T3R.SLF, který je vybaven elektrickou výzbrojí Škoda. V roce 2017 se však DP Prahy rozhodl ve výrobě těchto tramvají pokračovat. Ještě v roce 2017 byly vyrobeny dva vozy, další přibydou pravděpodobně v příštích letech.\n\nNa rozdíl od tramvají VarioLF byla na vozy T3R.PLF namontována klasická čela vozů T3. Bylo to z toho důvodu, aby byla soupravou T3R.PLF + T3R.PV vytvořena vzhledově téměř shodná dvojice tramvají. Vozy T3R.PLF obdržely elektrickou výzbroj TV Progress a polopantograf (pražské vozy mají ovšem klasický pantograf). Stanoviště řidiče a rovněž i interiér jsou dle posledních modernizovaných tramvají T3. Jistým prvkem modernizace je i nízkopodlažní střední část vozu.\n"}
{"id": "132475", "url": "https://cs.wikipedia.org/wiki?curid=132475", "title": "Divize C", "text": "Divize C\n\nDivize C patří společně s ostatními divizemi mezi čtvrté nejvyšší fotbalové soutěže v Česku. Je řízena Řídící komisí pro Čechy. Hraje se každý rok od léta do jara se zimní přestávkou. Účastní se jí 16 týmů, každý s každým hraje jednou na domácím hřišti a jednou na hřišti soupeře. Celkem se tedy hraje 30 kol. Od sezóny 2014/2015 se při nerozhodném stavu na konci utkání kopou penalty a vítězné mužstvo z tohoto penaltového rozstřelu získává bod navíc.\n\nVítězem soutěže se stává tým s nejvyšším počtem bodů v tabulce a postupuje do ČFL. Poslední tři týmy sestupují do příslušného Krajského přeboru. Do Divize C vždy postupuje vítěz Libereckého přeboru, Královéhradeckého přeboru a Pardubického přeboru, ale také zde můžeme najít zástupce ze Středočeského přeboru, příp. z Prahy. Začátkem 80. let 20. století zde startovala i mužstva z tehdejšího Jihomoravského přeboru: TJ Zetor Brno (1981/82) a TJ ŽĎAS Žďár nad Sázavou (vítěz 1982/83).\n\n\n\n"}
{"id": "132481", "url": "https://cs.wikipedia.org/wiki?curid=132481", "title": "Šabrej kmínovitý", "text": "Šabrej kmínovitý\n\nŠabrej kmínovitý (\"Cuminum cyminum\") je jednoletá rostlina z čeledi miříkovitých. Semen se užívá jako koření a jsou známa pod názvem římský kmín.\n\nKumín neboli římský kmín jsou semena šabreje kmínovitého \"Cuminum cyminum\".\nSemínka jsou podobná kmínu, ale jsou větší a zelenohnědá. Především však mají jinou vůni a hořkou chuť, takže se navzájem tato koření nedají nahradit.\n\nV mediteránní oblasti se užíval s oblibou jako pepř pro svou ostrost.\nJde o důležitou součást indické kuchyně (pod názvem \"džíra\") a koření kari, kterému dodává jeho charakteristické aroma.\nVe středoasijských zemích bývalého SSSR je znám pod názvem \"zira\" a přidává se do \"pilafu\". V indonéské kuchyni se nazývá \"djintan\". Na Balkáně (Bulharsko) se nazývá \"kimion\" a používá se ke kořenění mletých mas \"kebabů\", jinak do místních salámů a klobás. Stejně tak ve Středomoří do salámů tzv. italského typu, masových konzerv, sýrů ale i do chleba.\nDalší užití našel v likérnictví.\n\nUž od starověku je znám v Egyptě, Řecku a Římě. Později se rozšířil do dalších zemí včetně severní Afriky. Nyní je komerčně produkován v oblastech u Středozemního moře a v Indii.\n\n"}
{"id": "132486", "url": "https://cs.wikipedia.org/wiki?curid=132486", "title": "Susenka", "text": "Susenka\n\nSusenka je počítačový virus. Jeho název pochází z českého slova \"sušenka\" bez diakritiky. Je také znám pod jmény Susenka.862 nebo Dejmi. Napadá počítače s operačním systémem MS-DOS. Zřejmě byl vytvořen Čechem, protože relativně vtipně komunikuje s uživatelem česky.\n\nVirus běží jako rezidentní program a napadá spustitelné soubory COM při jejich spuštění. Neklamnou známkou napadení je prodloužení tohoto souboru o 862 bytů. \nPři zavedení do paměti si virus zjistí, zda už proběhlo září 1993. Pokud ano, nainstaluje vlastní obsluhu přerušení systémového časovače (INT 1Ch) a klávesnice (INT 9). Díky tomu je pak schopen jednou za čas zastavit uživatelovu práci a napsat mu na obrazovku text „Dej mi susenku“. Pokud uživatel napíše \"susenka\", virus umožní uživateli pokračovat v jeho práci. Pokud virus zjistí, že je 14. den v měsíci a zároveň pátek, přepíše MBR pevného disku, čímž znemožní jeho příští start.\n\n"}
{"id": "132489", "url": "https://cs.wikipedia.org/wiki?curid=132489", "title": "Sušenka", "text": "Sušenka\n\nSušenka nebo též keks, je pečený zákusek, většinou suchý a plochý. Má obvykle sladkou chuť a menší velikost.\n\nVyrábí se hlavně z mouky, cukru a tuku, přidává se do nich také vejce a mléko. To může být sušené, stejně tak jako např. vaječné žloutky. Dalšími možnými ingrediencemi jsou kakao nebo oříšky.\n\n\n"}
{"id": "132490", "url": "https://cs.wikipedia.org/wiki?curid=132490", "title": "Sušenka (rozcestník)", "text": "Sušenka (rozcestník)\n\nSušenka může být:\n\n"}
{"id": "132491", "url": "https://cs.wikipedia.org/wiki?curid=132491", "title": "Ural", "text": "Ural\n\nUral (rusky \"Ура́льские го́ры\") je pohoří v ruském Uralském federálním okruhu. Nachází se v centrální části země a odděluje evropské a asijské Rusko, současně je také geografickou hranicí mezi Evropou a Asií. Za hranici se nicméně považuje východní úpatí Uralu, pohoří tedy leží celé ještě v Evropě. Je to nejvýznamnější ruské pohoří táhnoucí v délce téměř 2 500 km ve směru sever-jih. Podle starého názvu bylo pojmenováno pohoří Montes Riphaeus na přivrácené straně Měsíce.\n\nUral je jedno z nejstarších známých pásmových pohoří, které vzniklo již v prvohorách během karbonu jako důsledek tektonické srážky Sibiře a Baltiky.\n\nZ geografického hlediska se Ural rozděluje na 5 samostatných celků:\n\nSeverní část zasahuje k Severnímu ledovému oceánu, jižní končí na hranici Ruska s Kazachstánem. Nejvyšším vrcholem je s 1 895 m hora Narodnaja v severní části pohoří.\n\nDo oblasti Uralu byla během II. světové války před postupujícími německými vojsky přestěhována významná část sovětského těžkého průmyslu. Oblast je bohatá na přírodní zdroje jako je zlato, platina, železná ruda, uhlí, nikl a i další suroviny, což ji řadí mezi důležité surovinové základny Ruska.\n\nLesy na Urale jsou obývány typickými sibiřskými zvířaty jako je los, medvěd hnědý, liška, vlk, rosomák, rys a sobol.\n\nZa hlavní město celé oblasti Uralu se považuje Jekatěrinburg (v letech 1924–1991 \"Sverdlovsk\"), mezi další významná sídla na Urale se řadí také Magnitogorsk, Miass, Serov, Zlatoust, Nižnij Tagil, Kaměnsk-Ural'skij. V podhůří se nacházejí další významná průmyslová centra (např. Perm, Ufa, Vorkuta nebo Čeljabinsk).\n\nNa Urale je asi 48 druhů hospodářsky cenných rud a minerálů. Jsou to vzácné kameny jako je smaragd, ametyst, akvamarín, jaspis, rodonit, malachit a diamant.\n\n"}
{"id": "132492", "url": "https://cs.wikipedia.org/wiki?curid=132492", "title": "William McKinley", "text": "William McKinley\n\nWilliam McKinley (29. ledna 1843 – 14. září 1901) byl 25. prezident Spojených států. Byl zavražděn anarchistou Leonem Czolgoszem a v úřadu ho nahradil Theodore Roosevelt. Byla po něm pojmenována nejvyšší hora Spojených států Denali, dříve \"Mount McKinley\". Jako první z amerických prezidentů používal k volebním účelům telefon.\n"}
{"id": "132493", "url": "https://cs.wikipedia.org/wiki?curid=132493", "title": "Jasná Páka", "text": "Jasná Páka\n\nJasná Páka (1981-1984, 2008-současnost) je česká rocková kapela.\n\nSkupina vznikla v roce 1981 kolem kytaristy a písničkáře Michala Ambrože a tehdejšího frontmana, akademického malíře Vladimíra \"Dády\" Albrechta. V kapele působily další osobnosti české hudební scény – David Koller (bicí), Jan Ivan Wünsch (baskytara), Bohumil a Vladimír Zatloukalovi (kytary). Charakteristickým znakem její hudby se staly ječivé dívčí sbory (Zdena Pištěková, Markéta Vojtěchová a později také Alena Daňková) postavené do kontrastu s mužskými hlasy, a syrový zvuk kytar.\n\nNásledkem Trojanova seznamu zakázaných kapel a článku „Nová vlna se starým obsahem“ v Tribuně se skupina ocitla na černé listině. Celostátní zákaz hraní, odstoupení zřizovatele a následné napětí v kapele pomalu vedly k jejímu konci. Vedoucímu Michalu Ambrožovi zbývaly jen dvě možnosti − buď sestoupit do undergroundu a hrát dál pro omezený počet posluchačů po soukromých bytech či stodolách s možností postihu represivními složkami nebo postavit nový soubor a pod jiným názvem vystupovat „na starých známých místech“, tedy v klubech jako Chmelnice, Litochleby či Opatov. Navíc se Ambrožovi zdálo, že se onen model divokých pub-punkových jasnopákovských vypalovaček poněkud vyčerpal, a tak začal hledat ke svým textovým sdělením jiné hudební výrazivo. Od roku 1984 kapela hraje ve změněné sestavě pod novým názvem Hudba Praha.\n\nRoku 2008 se Jasná Páka opět oddělila od Hudby Praha a v pozměněné sestavě hraje dodnes.\n\n\n\n\n"}
{"id": "132494", "url": "https://cs.wikipedia.org/wiki?curid=132494", "title": "Hudba Praha", "text": "Hudba Praha\n\nHudba Praha byla česká rocková kapela, která existovala (s přestávkou 1996 až 1999) v období 1984 až 2015. \n\nO skupině Michal Ambrož a Hudba Praha, s níž je často zaměňována pojednává samostatný článek. \n\nHudba Praha byla pokračováním kapely Jasná Páka vzniklé v roce 1981 kolem kytaristy a song-writera Michala Ambrože a tehdejšího frontmana, akademického malíře Vladimíra \"Dády\" Albrechta. V kapele působily další osobnosti české hudební scény – David Koller (bicí), Jan Ivan Wünsch (baskytara), Bohumil a Vladimír Zatloukalovi (kytary). Jasná Páka byla pravděpodobně největším objevem československé klubové scény na začátku 80. let. Pestrá směsice pub-rocku, punku okořeněného prvky nové vlny (oblečení, někdy pomalované obličeje) skloubená se starým rhythm & blues a neotřelým, syrovým písničkářstvím ji od samého počátku předurčovaly do přední pozice české nové vlny. \n\nCharakteristickým znakem její hudby se staly ječivé dívčí sbory (Zdena Pištěková, Markéta Vojtěchová a později také Alena Daňková) postavené do kontrastu s mužskými hlasy a syrový sound kytar.\n\nJasná Páka se následkem Trojanova seznamu zakázaných kapel a článku „Nová vlna se starým obsahem“ v časopise Tribuna ocitla na černé listině. Celostátní zákaz hraní, odstoupení zřizovatele a následné napětí v kapele pomalu vedly k jejímu konci. Vedoucímu Michalu Ambrožovi zbývaly jen dvě možnosti - buď sestoupit do undergroundu a hrát dál pro omezený počet posluchačů po soukromých bytech či stodolách s možností postihu represivními složkami nebo postavit nový soubor a pod jiným názvem vystupovat „na starých známých místech“, tedy v klubech jako Chmelnice, Litochleby či Opatov. Navíc se Ambrožovi zdálo, že se onen model divokých pub-punkových jasnopákovských vypalovaček poněkud vyčerpal, a tak začal hledat ke svým textovým sdělením jiné hudební výrazivo.\n\nBěhem doby temna, která se rozhostila po zákazu Jasné Páky, Michal Ambrož kapelu přestavil a použil tehdy hojně používaný trik - přejmenoval soubor na Hudbu Praha. Tento název vymyslel děda baskytaristy Jiřího Plecha Novotného, který bydlel ve střešovickém domku sloužícím jako společná zkušebna několika pražským skupinám. Stařík ležel neustále v posteli a když kolem něj hudebníci procházeli, nadšeně je zdravil: „Á! Hudba…! Praha…!“ Diváci, kteří od května 1984 (tehdy skupina poprvé vystoupila v Junior klubu Na chmelnici) začali chodit na koncerty nového Ambrožova seskupení Hudba Praha, se nestačili divit. \n\n„\"Agrese byla ta tam, místo ní přišel elegantní zvuk s výraznými melodickými písničkami a velice smutnými texty, vyjadřujícími neuchopitelnost tohoto světa. Něco, nějak, někde. Posluchači začali Hudbě Praha vzhledem k její předchůdkyni Jasné Páce vyčítat příklon k popu. Jenže málokdo si uvědomil, že Hudba Praha jako první poznala, že i tzv. komerčnost je v podstatě prostor, v němž lze rozvinout jakýsi druhý plán - sdělení,\"“ píše v knize \"Excentrici v přízemí\" Josef „Zub“ Vlček. V \"Encyklopedii jazzu a populární hudby\" stroze dodává, že „\"texty většinou obsahují nahořklá témata nenaplněných lidských vztahů a nedorozumění\"“, přičemž skupina přiznává ovlivnění elektrifikovaným folkem. \n\nMichal Ambrož ještě před vznikem Jasné Páky také folkařem byl, proto onen důraz na texty, jejichž „hořkosladká nálada, má určitě dnes blíže písničkářům, než k módnímu funkovému rocku“ (Vlček, Excentrici v přízemí). \n\nDůležitý byl také výběr spoluhráčů, jimiž se Ambrož obklopil. Hudbu Praha opustil David Koller následující Bohumila Zatloukala do 5P (tehdy profesionální kapely Luboše Pospíšila) a „Dáda“ Albrecht, který se chtěl nadále věnovat jenom malování. Z bývalé sestavy tedy zůstal jen veterán Jan Ivan Wünsch, Vladimír Zatloukal a zpěvačky Markéta Vojtěchová a Zdena Pištěková, které zanedlouho doplnila na trio Alena Daňková. Za bicí usedl nejdříve Libor Kubánek a v roce 1985 ho vystřídal Ludvík „Eman E. T.“ Kandl. Obsazení také doplnily tři nové nástroje: klávesy - Tomáš „Bond“ Volák, tenorsaxofon - Vítek Malinovský a altsaxofon - Karel Malík. Koncem osmdesátých let nastupuje zpěvačka Jarmila „Jamajka“ Koblicová a vrací se Bohumil Zatloukal. \n\nBěhem druhé poloviny osmdesátých let se Hudba Praha stala jednou z nejoblíbenějších pražských klubových kapel. Cestovala po celé republice, vystupovala po klubech, kulturních sálech, hospodách i na venkovských tancovačkách. Repertoár se každoročně zkoušel na letních soustředěních u Ambrožů na mlýně v Okrouhlici. Premiéry nových skladeb se vždy předváděly v místním kulturním domě, kde se párkrát objevil i dramatik Václav Havel. \n\nPopularita kapely byla v té době tak obrovská, že byly některé její písně dokonce vydány na oficiálním nosiči. Tahanice a spory měly za následek podivuhodný patvar, nad kterým se laik divil a odborník žasl - místo standardního LP vzniklo roku 1988 jako dvojité EP nazvané \"Hudba Praha\". Kompletní album Hudba Praha vydal tehdy Panton pouze na kazetě. V roce 1990 a 2001 vydal jeho reedici na CD znovu Panton a o tři roky později EMI. \n\nV roce 1992 vychází koncertní album \"10 let Hudby Praha - Jasná Páka!\" se záznamem koncertu v pražské Lucerně z 8. prosince 1991. Na začátku devadesátých let se vokální trio zužuje na duet tvořený Jamajkou Koblicovou a novou vokalistkou Danielou Čelkovou. V této sestavě vychází roku 1993 u společností EMI/Monitor druhé studiové album \"Maelstrom\". V roce 1994 vydává Reflex Records výběrové album \"Starý pecky\" zachycují písně z celé historie kapely a v roce 1995 vychází pod značkou Bonton Music třetí studiové album \"Maják\" (jeho reedici vydává roku 2004 EMI). \n\nPrvní epochu Hudby Praha uzavírá rok 1996. Důvodem je přetížení skupiny a sólové projekty jejích členů. V tu dobu se má zato, že kapela provždy končí svoji činnost a Bonton vydává „poslední“ album \"Divoký srdce\", jehož název následně nese i nová kapela Michala Ambrože. Následuje velké české turné a pak je toto období symbolicky zakončeno 6. listopadu 1996 vystoupením v pražské Lucerně, jehož záznam vydal Bonton na koncertním dvoualbu \"Nashledanou\" a které natáčela televize. \n\nPrvního června 1999 umírá Jan Ivan Wünsch, krátce před charitativním Koncertem pro Kosovo, kterého se Hudba Praha měla po tříleté odmlce zúčastnit. Do kapely přichází baskytarista Jiří Jelínek a Hudba Praha nakonec s velkým úspěchem vystoupí. Dílem nostalgie a dílem nátlaku příznivců kapely se bývalí členové scházejí a probouzejí kapelu opět k životu.\n\nNadešlo období aktivní koncertní činnosti a na podzim roku 2006 slaví kapela označovaná tou dobou Jasná páka/Hudba Praha pětadvacáté výročí založení. V roce 2006 skupina oslavila 25. výročí od založení a vstoupila do Beatové síně slávy. V roce 2007 vydává EMI koncertní dvoualbum \"25 pecek\" se záznamem vystoupení z 6. prosince 2006 v pražské Akropolis, které vychází rovněž na DVD. Videodisk obsahuje záznam „mikulášského“ koncertu, několik archivních snímků a dokumentární film \"Společenství Jasná páka\" režiséra Olivera Maliny Morgensterna.\n\nV prvních pěti letech dochází opět ke změnám sestavy, po odchodu Ludvíka Kandla přichází za bicí Michael „Šimon“ Šimůnek, vokalistku Danielu Čelkovou nahrazuje nejdříve Karolina Skalníková, posléze Petra Studená a jako host se stále častěji začíná uplatňovat zpěvák a showman Petr Váša. Na začátku 2009 z kapely odchází Petra Studená a po vleklých rozporech i Jarmila „Jamajka“ Koblicová a Bohumil Zatloukal.\n\nZanedlouho do Hudby Praha nastupuje posila - dvě mladé zpěvačky, studentky mezinárodní konzervatoře, Kristýna „Týna“ Peteříková a Alena „Álla“ Sudová a začíná období zkoušení koncertního repertoáru v novém složení. V den desátého výročí úmrtí Ivana Wünsche se v pražské Akropoli koná vzpomínkový večer spojený s křtem knížky o JIW \"Bav se s volem o sobotě\" sestavená Vojtěchem Lindaurem, při němž spoluúčinkuje trio Vladimír Mišík, Jaroslav „Olin“ Nejezchleba a Pavel Skála. Ke kapele se tehdy připojuje bývalý saxofonista Vítek Malinovský a v srpnu 2009 novou sestavu Hudby Praha doplňuje.\n\nNa podzim 2009 se začíná nahrávat nové studiové album \"De Generace\", první po čtrnácti letech od \"Divokého srdce\". Obsahem jsou nejen úpravy starších skladeb, ale také řada novinek. Album má ve srovnání se svými předchůdci trochu jiný, plnější zvuk a naznačuje nový směr, ke kterému se kapela ve svém vývoji propracovala. Od roku 2010 Hudba Praha pokračovala v pilné koncertní činnosti a roku 2013 vydala kompilační album \"…all the Best\" obsahující reedice starých hitů a tři zcela nové studiové skladby.\n\nRok 2014 se již začal nést v duchu vnitřních neshod, které měly mít zanedlouho fatální následek. Při posledním koncertu této sestavy, který se uskutečnil 11. prosince 2014 v pražské Starobaráčnické rychtě, začal vedoucí kapely Michal Ambrož pociťovat silné příznaky vážného onemocnění a v důsledku toho byla koncertní činnost na dobu neurčitou přerušena. V tu dobu se v kapele začalo spekulovat, co dál – zda čekat nebo pokračovat v jiné formaci. Protože nedošlo ke konsenzu, skupina se v následujících měsících rozpadla. Pokus o její oživení ještě nastal na posledním nezdařeném soustředění 31. května 2015 u kapelníka v Okrouhlici, výsledek však vedl k definitivnímu ukončení činnosti.\n\nPo rozpadu Hudby Praha vznikly dva soubory, které více či méně navázaly na její tradici. Příznivci obou uskupení je dosud často zaměňují s původní Hudbou Praha.\n\nTou první je Hudba Praha Band z větší části sestávající z bývalých členů Hudby Praha a Jasné páky (Vladimír Zatloukal – kytara, zpěv; Bohumil Zatloukal - kytara, zpěv; Jiří Jelínek – baskytara; Ludvík \"Eman\" Kandl – bicí; Jakub Douda – tenorsaxofon; Jamajka Koblicová - zpěv; Lucie \"Lů\" Jandová - zpěv; Zdeněk Hnyk – kytara, zpěv).\n\nDruhou je Michal Ambrož a Hudba Praha, ve které kromě Michala Ambrože (a častého hosta Davida Kollera) působí samí noví členové, někteří jsou členy Jasné páky (Michal Ambrož - zpěv; Michal Pelant - kytara; Radovan Jelínek - kytara; Jakub Vejnar - baskytara; Martin Kopřiva - bicí; Matěj Belko - kytara, klávesy; Jakub Doležal - tenorsaxofon; Markéta Tošovská Foukalová a Tereza Kopáčková - vokály).\n\n\nPoznámka: alba Hudba Praha, Maelström a Maják vyšla také v reedicích\n\n\n"}
{"id": "132496", "url": "https://cs.wikipedia.org/wiki?curid=132496", "title": "Květnice (Boskovická brázda)", "text": "Květnice (Boskovická brázda)\n\nKvětnice je výrazný dvojvrchol dosahující nadmořské výšky 470 m n. m., který se nachází při severozápadním okraji města Tišnova. Oblast je vyhlášena přírodní památkou. Oba vrcholy s prudkými svahy oddělené širokým sedlem jsou zalesněny, avšak ještě v 30. letech 20. století se na nich rozkládala rozsáhlá skalní step a lesostep.\n\nPřírodní památka Květnice je charakterizována jedinečností druhového bohatství rostlin a živočichů. Neobyčejná rozmanitost druhů je dána polohou na rozhraní Boskovické brázdy a Českomoravské vrchoviny, velmi členitým reliéfem a pestrou geologickou stavbou. Nařízením Jihomoravského kraje ze dne 24. září 2014 pod č. 1/2015 byla přírodní památka znovu vyhlášena.\n\nK často navštěvovaným vyhlídkám patří křemencová Velká skála, která turisty přitahuje svými dalekými výhledy. Kopec Květnice je významnou mineralogickou lokalitou. Květnice je známa například jako naleziště ametystu. Svou krásou upoutají také podzemní prostory několikapatrové staré štoly, jeskyně a propasti.\n\nNa svazích Květnice se vyskytuje řada vzácných teplomilných druhů rostlin. Jde například o oman oko Kristovo (\"Inula oculus-christi\"), kavyl vláskovitý (\"Stilpa capillata\"), kavyl sličný (\"Stipa pulcherrima\"), žluťuchu menší (\"Thalictrum minus\"), mateřídoušku časnou (\"Thymus praecox\") nebo mateřídoušku olysalou (\"Thymus glabrescens\").\n\nNeobyčejně bohatá je především zdejší fauna bezobratlých, např. kriticky ohrožená kudlanka nábožná. Podzemní krasové prostory Květnice jsou významným zimovištěm 12 druhů netopýrů včetně vzácných vrápence malého (\"Rhinolophus hipposideros\") a vrápence velkého (\"Rhinolophus ferrumequinum\").\n\nU úpatí Květnice poblíž toku Besénku a Svratky se nacházejí staré několikapatrové štoly po těžbě barytu. Ve vyšších partiích leží několik nepříliš rozsáhlých jeskyní, které řadíme do Tišnovského krasu. Mezi známé patří jeskyně Pod Křížem a Květnická propast 76,5 m hluboká, které byly objevené ze štol na západním úbočí kopce.\n\nNejrozsáhlejší a nejhezčí je Králova jeskyně, náhodně objevená roku 1972, kde se nachází různé zvláštní tvary krápníků. Brčková výzdoba dosahuje délky až 160 cm. Některé části jeskyně jsou tak pozoruhodné, že jsou uzavřeny i pro jeskyňáře.\n\n"}
{"id": "132497", "url": "https://cs.wikipedia.org/wiki?curid=132497", "title": "Živina", "text": "Živina\n\nŽivina je látka, kterou organismus potřebuje a přijímá (z vnějšího prostředí) pro svoji výživu a vývoj. V užším slova smyslu jsou živiny organické látky s vyšším obsahem energie (tzv. makroergický substrát), které zajišťují heterotrofním organismům přísun energie a stavebních látek z vnějšího prostředí. Mezi základní živiny patří sacharidy, tuky (viz lipidy), bílkoviny.\n\n\nObsah energie v tuku je 37,7 kJ/g, v sacharidu a v bílkovině 16,7 kJ/g.\n\n"}
{"id": "132501", "url": "https://cs.wikipedia.org/wiki?curid=132501", "title": "Králova jeskyně", "text": "Králova jeskyně\n\nKrálova jeskyně byla náhodně objevena roku 1972, je pojmenovaná po Aloisu Královi, objeviteli Demänovské jeskyně svobody. Vstup do jeskyně se nachází v takzvaném Tišnovském krasu na západním úbočí vrchu Květnice u města Tišnova. Celková délka jeskyně činí 1241 m a výškový rozdíl 53 m.\n\nV jeskyni se nacházejí různě tvarované krápníky. Brčková výzdoba dosahuje délky 160 cm. Některé části jeskyně jsou tak pozoruhodné, že jsou uzavřeny i pro jeskyňáře.\nMezi nejvýraznější části patří Dobišarova chodba, Nedělní dóm, Hrozivý dóm (20 m délky a 14 m šířky) a Tišnovský dóm rozměrů 35 m délky a 18 m šířky.\n\n"}
{"id": "132504", "url": "https://cs.wikipedia.org/wiki?curid=132504", "title": "Kazimír IV. Jagellonský", "text": "Kazimír IV. Jagellonský\n\nKazimír IV. Jagellonský (30. listopadu 1427, Krakov – 7. června 1492, Grodno) byl od roku 1440 litevským velkoknížetem a od roku 1447 polským králem. Jeho ženou byla Alžběta Habsburská, tzv. „matka králů“. Čtyři z jejich šesti synů se stali panovníky – vládli v královstvích polském, uherském, českém a v litevském velkoknížectví. Dcera Anna Jagellonská se provdala za pomořanského knížete Bohuslava X.\n\nNa polský trůn Kazimír nastoupil po smrti svého staršího bratra Vladislava III. Varnenčika. Jako většina jagellonských králů byl úspěšnější v zahraniční než ve vnitřní politice. V roce 1466 uzavřel po třináctileté válce druhý toruňský mír s Řádem německých rytířů, jímž získal západní část pruského území (Východní Pomoří, Chelmiňsko, Varmie včetně města Malborku – tzv. Prusy královské).\n\nVelmistr řádu, pán zbylého pruského státu, byl povinen skládat polskému králi přísahu. O tom, zda šlo o lenní závislost, vedou dodnes historici, především němečtí a polští, spory.\n\nRoku 1465 vznikla v českém království opozice vůči Jiřímu z Poděbrad reprezentovaná Jednotou zelenohorskou, v níž se spojilo odbojné katolické panstvo. K ozbrojenému odporu se přidala i katolická města. Členové jednoty byli ochotni přijmout za svého panovníka polského krále Kazimíra IV., ale ten odmítl.\n\nRoku 1466 vyhlásil papež Pavel II. proti kacířským Čechám křížovou výpravu, do jejíhož čela se postavil uherský král Matyáš Korvín, kterého si katoličtí páni zvolili roku 1469 za svého krále. Ve chvíli nejvyššího ohrožení se Jiří prozíravě vzdal dynastických nároků svých synů a nabídl českou korunu Jagelloncům.\n\nNecelých pět týdnů po olomoucké volbě český sněm odmítl Matyáše jako svého panovníka a uznal nástupcem Jiřího z Poděbrad Kazimírova nejstaršího syna Vladislava. Ten ovšem musel nadále s Matyášem bojovat, a tak měly české země až do roku 1490 krále dva, což bylo uznáno olomouckým mírem v roce 1479. V bojích s uherským králem se angažoval také Kazimír IV. Jeho prostředky však byly po třináctileté válce omezené a další mohl získat pouze se souhlasem polského sejmu.\n\nZároveň se polský král angažoval v Uhrách, kde vznikla roku 1471 opozice proti králi Matyášovi. Do Uher poslal menší vojenský oddíl se svým druhorozeným synem, tehdy třináctiletým Kazimírem. Šlo však pouze o epizodu, polští vojáci byli poraženi na Slovensku.\n\nPo smrti Matyáše Korvína roku 1490 podporoval Kazimír a jeho manželka Alžběta na uherský trůn dalšího ze svých synů Jana Olbrachta. Podle jejich plánů se měli čtyři z jejich synů stát suverénními vládci: vedle českého krále Vladislava se měl Jan Olbracht stát králem v Uhrách, Alexandr a Zikmund (později Zikmund I. Starý) se měli podělit o vládu v Polsku a Litvě, Kazimír již nežil a Frederyk byl určen pro církevní dráhu. Navzdory jejich přání se v Uhrách prosadil nejstarší Vladislav a se svým bratrem se dokonce střetl vojensky.\n\nPo celou dobu Kazimírovy vlády panovalo napětí na východní hranici polsko-litevského soustátí, za níž se upevňovalo a rozšiřovalo Veliké knížectví moskevské. Roku 1486 přerostlo toto nepřátelství v otevřenou válku, jejíhož konce se již Kazimír IV. nedožil.\n"}
{"id": "132506", "url": "https://cs.wikipedia.org/wiki?curid=132506", "title": "Lukrécie", "text": "Lukrécie\n\nLukrécie, žena římského šlechtice Tarquinia Conlatina, zemřela tragickou smrtí poté, co byla zneuctěna synem posledního římského krále etruského původu, Sextem Tarquiniem. Zneuctění Lukrécie a její smrt je významným uměleckým námětem.\n\nPodle Livia 1.57 – 60 tragické události předcházelo táhlé vojenské tažení v Ardei, při kterém si mladí šlechtici krátili čas četnými hostinami a pitkami. Tak se stalo, že k Sextu Tarquiniovi, synu posledního římského krále etruského původu Lucia Tarquinia Superba byl spolu s dalšími pozván k hodování Tarquinius Conlatinus, syn Eregia. Mezi mladými došlo k odvázanému rozhovoru o jejich ženách a brzy se začali předhánět v tom, čí žena je lepší manželka. Tarquinius Conlatinus navrhl, že lépe než planě mluvit, mohou za několik hodin znát skutečnou odpověď, když se nečekaně vrátí do nedalekých domovů a sami se přesvědčí, jak spořádaná je jeho žena Lukrécie. Skutečně, po příjezdu do Conlatinova domu nalezli jeho ženu zaměstnanou předením, i v tak pokročilé hodině jejich příchodu. Protože ostatní manželky se účastnily po boku svých mladých přátel luxusního banketu, stala se Lukrécie jasnou vítězkou v ženské ctnosti.\n\nPoté následovala v domě Conlatinově hostina, během které Sextus Tarquinius propadl nejen kráse Lukrécie, ale také touze zbavit ji její prokázané ctnosti. Pro tento večer odolal a odjel spolu s ostatními do tábora, o několik dní později se tento královský syn však vrátil, aby byl nejprve přivítán jako host a pozdě v noci toho zneužil. Vkradl se k spící Lukrécii s taseným mečem a přitisknuv ji levou rukou k loži, ji probudil ze spánku s výhrůžkou zabití, pokud bude křičet o pomoc.\n\nNejdříve jí začal projevovat náklonnost a přesvědčovat, že pro ni udělá cokoli, bude-li mu po vůli. Když viděl, že s ní po dobrém, ani pod pohrůžkou zabití moc nesvede, pohrozil ji, že poté, co zabije ji, usmrtí jednoho ze svých otroků, a položí nahého po její bok, takže její pověst bude zničena a všichni se dozví, že zemřela mečem přistižena při cizoložnictví s otrokem, mužem na nejnižším stupni tehdejší společnosti. Nato se Lukrécie podvolila a Sextus Tarquinius dosáhl svého. Poté opustil dům.\n\nLukrécie po svém zneuctění nemohla překonat ponížení a žal. Zprávu o tom, že se jí přihodilo něco hrozného, vyslala svému manželovi do Ardei a svému otci do Říma. Oba měli přijet co nejrychleji v doprovodu důvěryhodného přítele. Spurius Lucretius, její otec, přijel s Publiem Valeriem a manžela Conlatina doprovázel Lucius Junius Brutus.\n\nPo jejich příjezdu jim plačící Lukrécie vše vylíčila. Řekla jim, kdo čin spáchal a jak se vše přihodilo. Každý z příchozích se snažil ji utišit a ujistit ji, že ačkoli její tělo bylo poskvrněno, její svědomí je čisté a stále je ctnostnou a milovanou ženou. Ona však neunesla tíhu ponížení a před zraky oněch čtyř mužů vytasila ukrytou dýku a bodnutím do srdce ukončila sama svůj život.\n\nBrutus vyňal dýku z její hrudi a nad jejím mrtvým tělem pronesl: „Při této prolité ctnostné krvi, kterou pošpinil králův syn, přísahám: Bohové buďte mým svědkem, že budu ohněm a mečem pronásledovat Lucia Tarquinia Superba, jeho hříšnou ženu i jejich děti. Nikdo z nich, ani nikdo z jejich lidu nebude více králem Říma.“\n\nPoté Brutus předal dýku Conlatinovi, ten Lucretiovi a ten Valeriovi. Všichni byli zdrceni tragickou událostí a zároveň překvapeni Brutovou reakcí. Složili přísahu pomsty královskému rodu a vynesli bezvládné Lukréciino tělo ven na tržiště, aby všechny zpravili o Sextově činu a burcovali lid proti králi a jeho rodině.\n\nLucius Junius Brutus se ujal aktivního vedení propagandy a s četnými příznivci dorazil do Říma, kde se mu podařilo získat veřejné mínění na svoji stranu.\n\nMezitím se o nepokojích dozvěděl král Lucius Tarquinius Superbus, který byl toho času s vojskem v Ardei. Vydal se s částí posádky do Říma situaci uklidnit, avšak Brutus, očekávající jeho příchod, ho mezitím obešel a jinou cestou se vydal do Ardei, kde získal armádu na svoji stranu. Městské brány Říma nebyly králi otevřeny a byl tak vypovězen do exilu. Jeho synové ho následovali do etruského města Caere.\n\nPodle Tita Livia vládl Lucius Tarquinius Superbus 25 let. Doba panování králů v Římě, až do osvobození a vzniku republiky trvala celkem 244 let. Po vyhnání krále byli za přispění Servia Tullia zvoleni dva konzulové, Lucius Junius Brutus a Tarquinius Conlatinus.\n\nPřevrat, při kterém došlo k vyhnání Lucia Tarquinia Superba, se uskutečnil roku 510 př. n. l. Lucius Tarquinius Superbus byl skutečně posledním králem etruského původu vládnoucí Římu. Jaký vliv měla situace vzniklá v souvislosti se smrtí Lukrécie, manželky jednoho z předních římských šlechticů na celkový převrat, můžeme jen spekulovat. Pravděpodobně se však jednalo o vyvrcholení dlouhodobého vývoje, kdy moc Říma trvale stoupala, zejména v oblasti vojenství. Etruská vládnoucí třída byla laténským římským obyvatelstvem zřejmě již delší dobu vnímána jako nadřazený, cizí, trpěný živel. Od doby, kdy Etruskové město Řím založili, si původní obyvatelé více a více uvědomovali svůj vliv a identitu v souvislosti se stoupajícím významem města.\n\nPo vyhnání Lucia Tarquinia Superba nedošlo ovšem k naprostému ukončení etruského vlivu v Římě, jak se na první pohled jeví z událostí kolem Lukrécina osudu. Etruskové, v té době zřejmě také již částečně promíchaní s Římany, zaujímali nadále významné státní funkce i v nové vládě Římské republiky. Teprve vývoj v dalších stoletích předurčil dominantní roli Říma, který postupně pohltil všechna etruská města. Vztah mezi Etrusky a Římem nelze však vidět pouze jako vztah mezi nepřáteli. I přes četné boje mezi oběma etniky, dochází také k vzájemnému ovlivňování a spolupráci v oblasti kultury, vzdělávání, hospodářství, či k postupnému dobrovolnému prolínání obyvatelstva.\n\nRoku 396 př. n. l. Řím dobýjí etruské město Véje. Od té doby podlehla vojensky či dobrovolně všechna etruská města římské expanzi. V roce 90 př. n. l. bylo Etruskům uděleno římské státní občanství a od roku 40 př. n. l. počítáme s úplnou romanizací etruského obyvatelstva. Rozvinutá etruská kultura byla postupem času převzata a upravena Římany. Etruský jazyk přežíval po určitou dobu pouze jako jazyk používaný při etruských náboženských rituálech. Dnes je i přes četné archeologické nálezy a znalost etruského písma neznámý.\n\nStopy, jako neexistence dobové písemné dokumentace o Etruscích a skoro naprosté zničení, či romanizace kulturního a do značné míry i materiálního odkazu naznačují systematické mazání důkazů o etruském podílu na založení a mocenském vzestupu Říma. Příčinou takových snah může podle řady etruskologů být pokus o vytvoření, či posilování vlastní, čistě římské identity v procesu formování nového státu a nových elitních skupin po poklesu, či později úplném zániku etruské moci v Římě.\n\nZneuctění a smrt Lukrécie můžeme v symbolické rovině vnímat jako projev postoje laténské římské společnosti proti vládnoucí etruské třídě předcházející vzniku republiky. Ať už tato tragická událost přispěla více, či méně k faktickému podnícení převratu, rozhodně měla význam ve formování postojů po revoluci roku 510 př. n. l.\n\nZneuctění a sebevražda Lukrécie je námětem mnoha malířů, včetně osobností jako Tizian, Rembrandt van Rijn, Albrecht Dürer, Raffael Santi, Sandro Botticelli, Jörg Breu starší, Hans von Aachen či Johannes Moreelse.\n\nPříběh zpracoval také William Shakespeare v díle z roku 1594 Zneuctění Lukrécie.\n\nTéma se objevuje také v četných hrách a operách. V roce 1607 ho divadelně zpracoval Thomas Heywood, později např. v roce 1941 v opeře \"The rape of Lucretia\" příběh převyprávěl Benjamin Britten.\n\nAtraktivita tohoto námětu je zřejmá díky své tragičnosti, aristokratickému prostředí, ve kterém se odehrává a velkému historickému významu, jež je události přisuzován.\n\n"}
{"id": "132507", "url": "https://cs.wikipedia.org/wiki?curid=132507", "title": "Avitaminóza", "text": "Avitaminóza\n\nAvitaminóza je chorobný stav vyvolaný naprostým nedostatkem určitého vitamínu. Může být např. způsoben jeho (dlouhodobě) nedostatečným přívodem, poruchou trávení, poškozením střevní mikroflóry, poruchou žláz s vnitřní sekrecí nebo jeho nekrytou zvýšenou potřebou (např. při podávání léků působících jako antagonisté vitamínů).\n\nNázev konkrétního typu avitaminózy je vytvořen přidáním přívlastku, který je shodný s deficitním vitamínem.\n\nV Česku se avitaminóza vyskytuje zcela ojediněle, častější je její lehčí forma, tzv. hypovitaminóza.\n\nOpakem avitaminózy je hypervitaminóza.\n\n\n"}
{"id": "132524", "url": "https://cs.wikipedia.org/wiki?curid=132524", "title": "Rodokaps", "text": "Rodokaps\n\nRodokaps je název několika řad dobrodružných sešitových románů, z něhož se apelativizací stalo i obecné označení pro levné dobrodružné čtivo. Slovo vzniklo jako zkratka pro řadu Románů do kapsy, která vycházela původně od roku 1935. Jako týdeník je vydávalo nakladatelství Sběratel.\n\nTypickým znakem rodokapsů byla sešitová forma, lákavá barevná obálka a jednoduchý dobrodružný děj.\n\n"}
{"id": "132525", "url": "https://cs.wikipedia.org/wiki?curid=132525", "title": "Zničení Železného pasu", "text": "Zničení Železného pasu\n\nZničení Železného pasu je jednou z důležitých vojenských událostí války o Prsten odehrávajících se ve světě J. R. R. Tolkiena. Entům vedeným svým pánem Stromovousem se podařilo překvapit čaroděje Sarumana a nečekaně obsadit jeho pevnost, čímž se zasloužili o jeho porážku. Bitva je autorem popsána v druhém díle trilogie Pán prstenů \"Dvě věže\".\nČaroděj Saruman sídlil v Železném pasu od roku 2759 T. v., kdy k tomu dostal povolení od gondorského správce Berena. Z počátku pomáhal svým sousedům Rohanským a rovněž přátelsky navštěvoval Stromovouse v jeho lese. Později však podlehl moci orthanského palantíru, jehož prostřednictvím se spojil s znovu povstávajícím Sauronem, který jej brzy začal ovládat.\n\nSaruman se pro spolupráci s Temným pánem pokusil získat i čaroděje Gandalfa, který však odmítnul a tak byl v Orthanku uvězněn. Dík orlu Gwaihirovi se Gandalfovi podařilo z Orthanku uprchnout. Od této chvíle Saruman otevřeně přešel na Sauronovu stranu, zbrojil, špehoval nositele prstenu a připravoval se na přepadení Rohanu. Jeho služebníci tehdy znetvořili okolí Železného pasu a pokáceli mnoho z fangornských stromů, čímž si znepřátelili pastýře stromů – enty.\n\nKdyž se na počátku roku 3019 T. v. Společenstvo prstenu přiblížilo k hranicím Gondoru vyslal proti nim Saruman nově vyšlechtěné plemeno poloskřetů – \"Uruk-hai\". Těm se podařilo družinu dostihnout, usmrtit Boromira a unést půlčíky Smíška s Pipinem, o kterých se domnívali, že se jedná o Nosiče prstenu. Skřeti však své zajatce doručit nedokázali, neboť byli poblíž lesu Fangornu pobiti rohanskými jezdci. Oběma hobitům se podařilo v nastalém zmatku uniknout a skrýt se v lese. Tam se seznámili s vůdcem entů Stromovousem. Ten po jejich vyslechnutí svolal Entí sraz, na němž se shromáždění pastýři stromů dohodli na okamžitém útoku proti Sarumanově tvrzi. Spolu s pastýři stromů, kteří vedli obrovský počet polodivokých huornů, se k Železnému pasu vydali také Pipin se Smíškem.\n\nStromovous a jeho lid využili noční tmy, pod jejíž rouškou bez zpozorování sestoupili z okolních hřebenů do Čarodějova opevněného údolí. Měli velké štěstí, neboť právě tehdy udělil Saruman svým vojskům povel k útoku na Rohan a celé vojsko Železného pasu čítající kolem deseti tisíc mužů odpochodovalo k jihu.\n\nPo odchodu vojsk šel Stromovous k bráně pevnosti, kde byl napaden šípy a kameny. To však enta pouze více rozzuřilo, načež on a zhruba dalších deset entů vyvrátilo bránu a vtrhlo do Železného pasu. Téměř všichni obránci se pokusili zachránit si svůj život útěkem. Enti a huorni, kteří mezitím obestoupili celý Angrenost, nechali z pevnosti po výslechu odejít pouze několik desítek lidí. Žádnému ze zbývajících skřetů se pravděpodobně utéci nepodařilo a většinu z nich zahubili při útěku huorni. Samotnému Sarumanovi se podařilo uprchnout do nedobytného Orthanku, kde se před enty zabarikádoval.\n\nEnti ani huorni proti kamenné věži nic nezmohli a tak se velká část z nich za svítání vypravila na sever směrem k pramenům řeky Želíz. Tam během jediného dne pod Stromovousovým vedením vyhloubili hluboké rybníky a vystavěli vysoké hráze do nichž vykopáním potřebných kanálů svedli vodu z Želíze a dalších okolních potoků. Po napuštění nádrží enti hráze protrhli a zaplavili tak všechny štoly a díry vyhloubené v Železném pasu Sarumanovými služebníky.\n\nJeště v průběhu budování hrází přispěchal do Železného pasu Gandalf, který hledal Stromovousovu pomoc kvůli probíhající bitvě v Helmově žlebu. Vůdce entů vyslal na pomoc obléhaným část huornů, kteří přispěli k slavnému vítězství nad Sarumanovými vojsky. Tímto rozdrcením čarodějovi invazní armády a rozbořením jeho pevnosti byly všechny Sarumanovy plány na obsazení Rohanu smeteny.\n\nDohrou celého boje se stal rozhovor mezi Gandalfem, rohanským králem Théodenem a Sarumanem, kterého se Gandalf naposledy marně pokusil přivést k nápravě. Gandalf následně vyloučil Sarumana z Bílé rady a zlomil jeho hůl. Vyjednavače se přitom pokusil usmrtit Gríma Červivec, který z věže jejich směrem vyhodil palantír.\nGandalf a jeho společníci po tomto rozhovoru ze Železného pasu odjeli a nechali jej v rukou Stromovouse, který se zavázal střežit věž a pod jehož správou se údolí Angrenostu znovu zazelenalo.\n\nVe filmové adaptaci Peter Jacksona je obsazení Železného pasu rozděleno mezi a . V závěru snímku Dvě věže je zachycena porada entů, kteří nakonec do války jít odmítnou. Stromovous má v úmyslu odnést Smíška s Pipinem na okraj lesa, avšak díky hobití lsti je ent doprovodí až k blízkosti Železného pasu. Teprve až Fangorn uvidí spoušť napáchanou Sarumanem přivolá ostatní enty a přichystá se k boji. I s oběma hobity se enti vydávají na \"poslední pochod\" k Sarumanovu sídlu, věži Orthanku, stojící uprostřed kruhu skal v Železném pasu. Saruman již vyslal své vojsko proti Rohirům a entové jej tak zastihnou nepřipraveného. Zaútočí na Železný pas, rozboří jeho opevnění a protrhnou přehradu na říčce nad Orthankem, načež je okolí věže zaplaveno a Saruman je uvězněn ve své věži.\n\nV úvodu posledního dílu filmové trilogie se odehraje rozhovor mezi Sarumanem a vítězi z bitvy o Helmův žleb, kteří do Železného pasu po bitvě přijíždějí. Saruman se pokouší získat krále Théodena, ten však čarodějově moci nepodlehne. Gandalf vyzve Sarumana, aby sestoupil, ale ten odmítá, načež Gandalf láme Sarumanovu hůl a zbavuje jej moci. Poté je na rozdíl od knižní předlohy Saruman zabit svým sluhou Červivcem, kterého vzápětí svým šípem usmrtí elf Legolas.\n\n\n"}
{"id": "132527", "url": "https://cs.wikipedia.org/wiki?curid=132527", "title": "Vodní dílo Gabčíkovo", "text": "Vodní dílo Gabčíkovo\n\nGabčíkovo (někdy ve zkratce VDG) je vodní dílo na Dunaji v Bratislavě a jihovýchodně od ní v Trnavském kraji, na jižním Slovensku těsně na hranici s Maďarskem. Přehradní hráz s vodní elektrárnou je postavena přibližně 1 km jižně od obce Gabčíkovo, podle níž je také dílo pojmenováno. Vzniklá přehradní nádrž má rozlohu 46 km² a zasahuje i do Bratislavského kraje. Leží v nadmořské výšce 131 m.\n\nPůvodně mělo jít o společnou československo-maďarskou stavbu s cílem jednak zabránit záplavám v této oblasti, jednak zlepšit splavnost této části řeky. Dvě velké povodně v letech 1954 a 1965 právě poničily velkou část domů a způsobily značné ztráty. Stavba velké přehrady se začala rýsovat již v roce 1976. Tehdy byl realizován tzv. Společný smluvní projekt, vypracovaný oběma stranami (ČSSR a Maďarskem). Maďarská strana následně vypracovala prováděcí projekty, československá strana pak projekt úvodní. Společná investice rozdělila stavební náklady v poměru 1:1. Protože většina přehrady se nacházela na území ČSSR, muselo Maďarsko zajistit výstavbu některých částí díla i za svými hranicemi.\n\nProtože se stavba nachází v nížině, znamenalo by zahrazení řeky vytvoření velké záplavové oblasti a rozsáhlého jezera. Proto byly jeho hranice pevně stanoveny hrázemi, jejichž výška dosahuje více než 10 metrů. Vzniknout tedy měla rozsáhlá vodní nádrž, schopná zadržet velký přísun vody a umožnit plavbu lodím říčně-námořního typu.\n\nV průběhu 80. let protesty v Maďarsku značně snížily kredit této stavby v zemi; roku 1988 se přidala i některá československá ekologická sdružení. Maďarská vláda se – v období politických změn v zemi – rozhodla jednostranně spolupráci na stavbě přerušit. Stalo se tak v květnu a říjnu 1989, a to aniž by to bylo ohlášeno či prokonzultováno s československou stranou. V té době byla stavba hotova již z 90%. Praha okamžitě vznesla proti postupu svého partnera námitky.\n\nV letech 1990 a 1991 tak vznikla krize, zda hydroelektrárnu dobudovat, či nikoliv. Zatímco maďarská strana poukazovala na mnohá ekologická rizika, spojená se skutečností, že nádrž se nachází hned na začátku maďarské části toku Dunaje, českoslovenští odborníci odmítali další dlouhé vědecké studie, které by potvrdily či vyvrátily maďarské obavy. Ačkoliv se konala různá oboustranná jednání, nedošla k žádnému východisku.\n\nV červenci 1991 se nakonec Československo rozhodlo ve stavbě pokračovat. Již vynaložené náklady na výstavbu byly nemalé a případné zastavení stavby by bylo velkou ztrátou. Do listopadu téhož roku bylo vytvořeno celkem 7 alternativ (některé měly další podmožnosti), jak VDG dobudovat. Označeny byly písmeny a byly následující:\n\nNejlépe byla hodnocena první z variant, byla však vzhledem k situaci nerealizovatelná. Vítěznou se nakonec stala varianta C, následovala pak možnost D v modifikaci DC. Ta by si však vyžádala vystavění celého komplexu přehrad pod Petržalkou, což bylo ekonomicky příliš nákladné. I přesto byla výsledná varianta považována za dočasnou.\n\nPodle vítězného návrhu tedy mělo být vodní dílo dostavěno jen v omezené podobě a tak, aby nezasahovalo na území Maďarska (tj. plocha vodní nádrže byla zmenšena o cca 40 %).\n\nNěkteré z již dokončených staveb, které se nacházely na československém území, tak musely doplnit ještě další. Jejich realizace byla rozdělena do dvou etap (nejprve urychlené dobudování nezbytných objektů, později dokončení elektráren a zbytku komplexu). Jedná se o stavby následující:\n\n\nVětšina toku řeky byla následně odkloněna na československé území do přívodního kanálu 23. října 1992; původní koryto bylo sice ponecháno, průtok v něm byl ale snížen. Slepá ramena Dunaje byla částečně zasypána a jistým způsobem poupravena. Mezi hrází přívodního kanálu a původním ramenem zůstaly odříznuty na umělém ostrově celkem tři vesnice - Bodíky, Vojka nad Dunajom a Dobrohošť. Ve své tehdy provizorní podobě tak bylo vodní dílo uvedeno do provozu v říjnu 1992. Sekundární části stavby (elektrárna apod.), umístěné poblíž Gabčíkova, se spustily v roce 1996 už samostatným Slovenskem. Celkové náklady na dokončení elektrárny jednostranně dosáhly v cenové úrovni roku 1993 celkem 6 miliard Sk.\n\nOdstoupení Maďarska od smlouvy je i více než patnáct let po dobudování vodního díla předmětem dlouholetého mezinárodního právního sporu mezi Slovenskem a Maďarskem. Zdlouhavá jednání mezi oběma znesvářenými stranami, která probíhala mezi lety 1989 a 1992 i později nevedla k úspěchu. V roce 1997 podaly smluvní strany celý spor k mezinárodnímu soudu v Haagu, ten však uznal, že země neměla od smlouvy odstupovat a že ČSFR byla oprávněna ve výstavbě pokračovat, ne ji však uvést do provozu. V jednáních mezi Slovenskem (které po rozdělení ČSFR převzalo veškeré závazky za tento problém) se pokračovalo i v prvním desetiletí 21. století, ne však již tolik energicky. Došlo sice k jistým posunům, hlavně díky tomu, že obě země musí dodržovat od svého vstupu do EU evropské právní směrnice a normy, k samotnému výsledku se však stále nedospělo.\n\n\nStupeň na maďarské straně měl sloužit jako vyrovnávací nádrž pro elektrárnu na VDG. Aby byl umožněn její špičkový provoz, tento stupeň měl být vybaven průtočnou elektrárnou o výkonu 158 MW, dále měl zlepšit plavební podmínky na Dunaji v délce okolo 95 km.\n\n"}
{"id": "132534", "url": "https://cs.wikipedia.org/wiki?curid=132534", "title": "Měřitelný kardinál", "text": "Měřitelný kardinál\n\nMěřitelný kardinál je matematický pojem z oblasti teorie množin (kardinální aritmetiky). Patří mezi velké kardinály.\n\nŘekneme, že kardinální číslo formula_1 je měřitelné, je-li nespočetné a existuje-li na formula_1 netriviální formula_1-úplný ultrafiltr, tj. ultrafiltr uzavřený na průniky méně než formula_1 množin. \nKaždý netriviální formula_1-úplný ultrafiltr formula_6 na formula_1 definuje formula_8-aditivní (tj. takovou, že míra sjednocení méně než formula_1 množin míry 0 je množina míry 0) dvouhodnotovou míru předpisem formula_10 pro formula_11 a formula_12 jinak. Obráceně každá taková míra definuje (inverzní formulí) nějaký netriviální formula_1-úplný ultrafiltr na formula_1. Proto se někdy měřitelný kardinál definuje jako takový kardinál formula_1, na němž existuje formula_8-aditivní dvouhodnotová míra.\n\nZ důvodů naznačených v předchozím odstavci se netriviální formula_1-úplný ultrafiltr na nespočetném kardinálu formula_1 nazývá měřitelný ultrafiltr na formula_1 nebo jen míra na formula_1.\n\nZákladní, jednoduše dokazatelnou a často užívanou vlastností měřitelného kardinálu je jeho uniformita.\n\nKaždý měřitelný kardinál je Ramseyův a tedy nedosažitelný. \n\nStanislaw Ulam dokázal roku 1930 ve své práci \"Zur Masstheorie in der allgemeinen Mengenlehre\", že pokud je formula_1 nejmenší nespočetný kardinál takový, že na něm existuje formula_22-úplný ultrafiltr, pak formula_1 je měřitelný kardinál.\n\nPravděpodobně nejužitečnější metodu prokazování vlastností měřitelného kardinálu objevil počátkem 60. let 20. století Alfréd Tarski. Tato metoda spočívá v zavedení lineárního uspořádání na množině formula_24 všech funkcí z formula_1 do formula_1 pro měřitelný kardinál formula_1 takto:\nNechť formula_6 je měřitelný ultrafiltr na formula_1. Pro funkce formula_30 definujeme\n\nTarski pak dokázal následující větu: \"Je-li formula_1 měřitelný kardinál, pak na formula_1 existuje měřitelný ultrafiltr formula_6 takový, že identita na formula_1 (fce formula_51, že formula_52 pro formula_53) je první za konstantami.\"\n\nVolbou takovéhoto měřitelného ultrafiltru lze pak například dokázat, že před každým měřitelným kardinálem formula_1 leží právě formula_1 nedosažitelných kardinálů.\n\n"}
{"id": "132539", "url": "https://cs.wikipedia.org/wiki?curid=132539", "title": "Alain de Benoist", "text": "Alain de Benoist\n\nAlain de Benoist (* 11. prosince 1943) je francouzský intelektuál, zakladatel myšlenkového směru \"Nová pravice\" a hlavní představitel francouzského think tanku GRECE.\n\nAlain de Benoist se narodil v Saint-Symphorien ve Francii a studoval na Sorboně práva, filosofii, sociologii a církevní dějiny.\n\nBenoist vydává dva časopisy: \"Nouvelle École\" (od roku 1968) and \"Krisis\" (od roku 1988). Jeho články se objevují i v řadě dalších periodik, jako je \"Mankind Quarterly\", \"The Scorpion\", \"Tyr\", \"Chronicles\", \"Le Figaro\". Časopis Nové levice \"Telos\" rovněž publikoval několik jeho textů, což vyvolalo protesty některých členů redakce.\n\nV roce 1978 obdržel cenu od Francouzské akademie za svoji knihu \"Vu de droite: Anthologie critique des idées contemporaines\" (Copernic, 1977). Celkem vydal více než padesát knih.\n\nAlain de Benoist spolupracoval s různými osobami spojenými s Alžírskou válkou o nezávislost. Od ideové blízkosti k francouzskému fašistickému hnutí v počátcích jeho tvorby v roce 1970 se později přesunul více ke kritice globalizace, neomezené masové imigrace a liberalismu. Naproti liberálnímu pojetí míšení ras, kultur a etnik v USA staví oddělení a uchování civilizací a kultur.\n\nBenoist doufá v rozvoj volné diskuse a většího podílu občanů na moci v demokratických státech. Věří ve federální Evropu, ve které národní státy jsou již překonány a ustoupily regionální identitě a zájmům společným kontinentu.\n\nSám sebe odmítá označit za pravičáka či levičáka a v poslední době vystupuje méně radikálně: nyní preferuje spíše Heideggera než Nietzscheho, podporuje etnopluralismus spíše než ztrátu identity přistěhovalců (přestože masovou imigraci jako takovou nepodporuje), vyjadřuje se k ekologii a ke křesťanství se již staví méně agresivně.\n\nJeho kritici, jako například Thomas Sheehan, říkají, že Benoist vyvinul nově formulovaný fašismus. Roger Griffin za použití klasické definice fašismu, která obsahuje „populistický ultranacionalismus\" a „hrdinské znovuzrození národa“, tvrdí, že Nová pravice pokračuje v díle „fašistických ideologů“ jako Armin Mohler a Julius Evola směrem, který má jejím ideologům typu de Benoista umožnit vyhlašovat „metapolitické“ postoje, ale že nicméně stále obsahuje části fašistické ideologie.\n\n"}
{"id": "132541", "url": "https://cs.wikipedia.org/wiki?curid=132541", "title": "Hypovitaminóza", "text": "Hypovitaminóza\n\nHypovitaminóza je chorobný stav způsobený částečným nedostatkem určitého vitamínu. Jedná se o lehčí formu avitaminózy. V Česku se nejčastěji vyskytuje u lidí s nedostatečným stravováním (např. s poruchou příjmu potravy), alkoholiků a lidí s onemocněním trávicího ústrojí (malabsorpce).\n\nTzv. burning feet syndrom (\"syndrom pálících nohou\") se vyskytuje po 3-4měsíční nedostatku kyseliny panthotenové (vitamínu B). Příznaky jsou nejdříve brnění a necitlivost v prstech u nohou, později pálení a píchání v chodidlech. Tyto potíže jsou doprovázeny psychickými a neurologickými projevy, jako je svalové napětí nebo stavy nervové podrážděnosti. Tento syndrom vešel ve známost během druhé světové války, během níž trpěli váleční zajatci v Barmě, na Filipínách a v Japonsku nedostatkem kyseliny panthotenové.\n\n"}
{"id": "132542", "url": "https://cs.wikipedia.org/wiki?curid=132542", "title": "Delfy", "text": "Delfy\n\nDelfy () je významné antické město a archeologické naleziště v Řecku. Od roku 1987 je zapsáno na seznamu světového dědictví UNESCO.\n\nPrvní stopy civilizace na území Delf pocházejí z mykénského období. V následujícím období zde vzniká a upevňuje se kult boha Apollóna, který zde podle báje zabil hada Pýthóna. Ten pronásledoval Apollónovu matku Létó a byl na ni poslán Hérou, aby nenalezla klid a místo pro porod Apollóna a Artemis. Apollón se do Delf dle báje dostal poprvé jako delfín. Samo slovo je odvozeno od řeckého slova pro \"dělohu\" odkazující pravděpodobně na původní kult, který reprezentovala matka Gaia.\n\nZa nejslavnější dobu Delf lze nejspíše považovat období mezi 8.–6. stoletím př.n.l.; tedy čas Velké řecké kolonizace, kdy věštírna postupně nabyla obrovského vlivu a prestiže. Aby totiž založení regulérní nové řecké osady bylo posvěceno božským souhlasem a tak zajištěna božská přízeň, museli se kolonisté dotázat na soud bohů prostřednictvím některé z věštíren. Proč to byly nejčastěji právě Delfy bylo zřejmě dáno jejich jedinečnou polohou ve středu tehdy známého světa.\n\nKolonisté většinou přicházeli do věštírny již s přesně stanoveným plánem akce, a věštkyně Pýthia pouze vyřkla souhlas či nesouhlas Apollóna. Výjimečně se stávalo, že byl někdo k založení osady dokonce nucen proti své vůli. Například jistý Battos, syn vládce Théry měl údajně od narození slabý hlas a šišlal. Když dospěl, šel se zeptat do Delf, co má proti tomu dělat. Pýthie mu ale nakázala:\nBattos se hájil slovy: „Ó pane, já jsem za tebou přišel pro věštecký výrok o své řeči, ty mi však přikazuješ věci nemožné, když chceš, abych se usadil v Libyi…“ Apollón však na svém příkazu trval. Battos se tedy vrátil domů s nepořízenou, ale zároveň i bez úmyslu věštbu naplnit. Théřany však postihlo v příštích letech trvalé sucho, a když se dotazovali v Delfách, co je toho příčinnou, Pýthia jim znovu přikázala, ať založí pod vedením Batta Kýrénu na africkém pobřeží. Byly tedy vypraveny dvě padesátiveslice a jejich posádky se po jistém váhání a neúspěšném pokusu o návrat na Théru usadily na malém ostrůvku (zvaném Plateá) blízko libyjského pobřeží. Pobyly tu dva roky, ale nijak se jim nedařilo. Zanechaly tu tedy jednoho strážce a všichni ostatní odpluli stěžovat si zpátky do Delf Apollónovi. Ten odpověděl:\nNato se Théřané vrátili a konečně nyní založili osadu přímo na libyjském pobřeží; budoucí velmi bohaté obchodní centrum. Pověst má ještě dodatek: když se Battos jednou procházel v okolí města, potkal lva a lekl se tolik, že se přece jen nakonec své šišlavosti zbavil.\n\nV nejistých případech ovšem Apollón vydával věštby nanejvýše záhadné nebo dvojznačné. Kupříkladu když se lýdský král Kroisos ptal, má-li vytáhnout do války proti Peršanům, Pýthia mu odpověděla: Kroisos tedy sebevědomě vytáhl do pole. Velká říše, kterou nakonec zničil, však byla jeho vlastní.\n\nZástupy poutníků, kteří sem v této době přicházeli ze všech končin světa, s sebou přinášeli nejen četné a široké informace o dění ve všech čtyřech světových stranách, ale také nezbytné finance. Koncem 7. století př. n. l. jsou postaveny první dva kamenné chrámy, jeden je zasvěcen bohyni Athéně, druhý Apollónovi. V této době se také Delfy stávají členem Amphiktionie, spojení městských států, které měly stejnou politiku a chránily svatyni před útoky dobyvatelů. Nejvyšším příkazem byla ochrana majetku delfského boha; stanovy rovněž zakazovaly napadnout členské město svazu. Prohřešky byli trestány pokutou, vyloučením ze svazu nebo dokonce zničením města, které se prohřešilo. Svaz se ale v první řadě pokoušel řešit vzniklé spory (jak mezi členy svazu, tak i mezi jinými městskými státy) dohodou a v míru. Pokud se soupeři nedokázali sami shodnout, následovala arbitráž; když i ta byla neúčinná (někdo se odmítl podvolit), pak teprve se dostalo ke slovu vojsko. Postup vskutku ne nesrovnatelný s principy OSN…a to vzniklý před skoro 3000 let!\n\nVždy se ovšem spory mírovou cestou vyřešit nepodařilo a muselo zasáhnout vojsko. Bylo to v tzv. svatých válkách. Nutno podotknout, že za celou historii Amfiktyonie (tedy za dobu delší než 500 let) byly tyto svaté války vedeny pouze čtyři:\n\nV Delfách se nejen věštilo, ale také se vystavovaly dary: Městské státy se předháněly v okázalosti soch, chrámů a jejich zdobení. Dokonce je úmyslně stavěli tak, aby zastínili stavby a sochy svých rivalů. Bořit a přestavovat cizí nešlo, protože již byly v držení Apollóna. Tím se z Delf stala výkladní skříň blahobytu jednotlivých řeckých měst. Na druhou stranu se tak ale porušovalo první ze dvou mott Apollónova chrámu: \n\nPostupem času se tato sbírka rozrostla do historického záznamu řecké historie poučné i pro Řeky samotné. Tím se naplňovalo druhé motto Apollónova chrámu: \n\nMnohé z pomníků byly postaveny na oslavu a připomínku vítězných bitev, a to i z bojů mezi řeckými městy navzájem. Výjimečný z tohoto pohledu je Hadí sloup, který stále ještě připomíná řecké vítězství nad Peršany u Platají z roku 479 př. n. l. Všechny dary Apollónovi jsou vždy podepsané, s věnováním darujícího města. Na hadím sloupu jsou však uvedena všechna řecká města, jež se bitvy účastnila, tedy všechna města tehdejšího nově sjednoceného Řecka. Jde o vůbec první zmínku o Řecku jako takovém.\n\nS rostoucím historickým významem začali Řekové Delfy užívat ke zveřejňování i jiných sdělení: Delfy plnily funkci jako veřejný prostor. Byla mj. postavena stěna z tzv. kyklopského zdiva, do ní se zprávy tesaly, odolné vůči vodě, větru i ohni. Tesány sem byly celé smlouvy, některá sdělení měla i stovky slov. Dokonce se tu nacházejí i oznámení o propuštění jednotlivých otroků na svobodu, jako potvrzení jejich svobody. V tomto smyslu byly Delfy skutečně středem řeckého světa: Jsou tu oznámení i z tak vzdálených končin jako z tehdejší řecké kolonie v dnešní Marseille nebo z Egypta.\n\nPýthijské hry se v Delfách slavily na počest Apollónova vítězství nad drakem Pythónem a jeho převzetí vlády nad svatyní. Kdysi v dávné minulosti je prý založil sám mladý bůh a byly tedy podle pověsti starší i než hry olympijské. Avšak první zmínky o nich pocházejí až z přelomu 8. a 7. stol. př.n.l., kdy se na nich měl utkat v soutěži Homér s Hesiodem.\n\nZpočátku je tvořila jen jediná soutěž (zpěv za doprovodu kithary) a opakovaly se v osmiletých intervalech. Vítěze tehdy vybírala porota složená z nejvýznačnějších delfských občanů.\n\nV roce 582 př. n. l. je zreorganizoval sikiónský tyran Kleisthenés (na rozdíl od krále Ífita, který podle pověsti upravil hry olympijské, není u Kleisthena sporu, že byl historickou osobností – vládl přes třicet let, do dějin svého města se zapsal úspěšnými válkami a správními reformami, roku 572 př. n. l. zvítězil na 52. olympijských hrách v závodech čtyřspřeží) a náplní, kterou hrám dal, z nich vytvořil programově nejbohatší hry v Řecku:\n\n\"Když Zeus hledal střed světa, vypustil dva stejně rychlé orly z opačných břehů Okeánu a místo, kde se setkali – hledaný střed Země – bylo právě v Delfách. Aby nezapomněl, označil jej kamenem pojmenovaným omfalos – pupek.\" Archeologická lokalita se nachází v jedné z nejpozoruhodnějších světových scenérií na několika terasách v nadmořské výšce kolem šesti set metrů ve vzdálenosti přibližně 17 km od moře.\n\nMěsto Delfy leží v kraji Střední Řecko v regionální jednotce Fókida a stejné jméno má i obec Delfy, která od roku 2011 zahrnuje 8 obecních jednotek včetně hlavního města Fókidy Amfissy. Jednou z nich je obecní jednotka Delfy, která zahrnuje komunity Delfy (1024) a Chrisso (743), přičemž komunita Delfy zahrnuje sídla Delfy (854), Kalania (59) a Kroki (111) a komunita Chrisso (743) zahrnuje vlastní sídlo Chrisso (735) a klášter Profiti Ilia (8). V závorkách je uveden počet obyvatel komunit a sídel.\n\nObec Delfy se dělí na 8 obecních jednotek. V závorkách je uveden počet obyvatel obecních jednotek a komunit.\n\n\n"}
{"id": "132543", "url": "https://cs.wikipedia.org/wiki?curid=132543", "title": "Dabler", "text": "Dabler\n\nSlovo dabler může mít více významů.\n\n"}
{"id": "132544", "url": "https://cs.wikipedia.org/wiki?curid=132544", "title": "Madhukar", "text": "Madhukar\n\nMadhukar (sanskrt, doslovně přeloženo: „Milovaný, sladký jako med“), je mistr Advaity, učitel jógy, guru a autor různých publikací.\n\nMadhukar se narodil 4. listopadu 1957 ve Stuttgartu v Německu. Vyrostl ve Stuttgartu a po studiu hospodářských věd a filosofie pracoval jako televizní novinář.\n\nZájem o filosofické a duchovní otázky ho přivedl ještě jako mladíka na několik let do Asie. Po prožitku osvícení v osmdesátých letech se stal učitelem jógy a meditace a žákem tantricko-buddhistického mistra Dzogchy Namkhai Norbu. Při svém spirituálním hledání cestoval k šamanům na Sibiř, do Afriky a do Tichomoří, ale tehdy ještě nenalezl žádné uspokojivé poznání o podstatě skutečnosti.\n\nV roce 1992 slyšel během pobytu v Indii o „Lvu z Lucknova“, guru H.W.L. Poonjovi, jednom z žáků indického mudrce Ramana Maharshiho, který ztělesňoval poselství Advaity. Advaita – Vedanta (A-dvaita: ne-dva = „Ne-dualita“) je mystický směr hinduismu, monistická filosofie (Monismus = všechno je jediné), která vychází ve svých počátcích m.j. z Shankary (788-820 po Kristu).\n\nMadhukar přijel k Sri Poonjovi, od kterého dostal své jméno, a prohlédl, poznal tedy díky tomuto mistrovi s konečnou platností, „kdo skutečně je“.\n\nPo návratu do Evropy předává od roku 1997 podstatné myšlenky Advaity na veřejných setkáních, které se tradičně nazývají satsang (Sat = pravda a Sanga = společenství). Jeho láskyplná a radikální čistota vytvořila z Madhukara spolu s jeho moderním módním vzhledem a oblibou populární hudby a kopané moderního guru a představitele Advaity. Dnes Madhukar pokračuje v mistrovské linii Ramany Maharshi H.W.L.Poonji a povzbuzuje na veřejných shromážděních účastníky, aby se důsledně zaměřili na otázku „Kdo jsem?“.\n\nNa shromážděních, která probíhají v tichu i formou dialogu, se probírají vedle specifických životních otázek především filosoficko-psychologická témata. Středem zájmu jsou při tom otázky koncepce našeho „já“, existence osobní svobody jednání a vůle, vztahu mezi tělem a duchem a možnosti získání zkušenosti kosmického vědomí. Procítěná realita se zkoumá vzhledem k egu a analyzuje se její opravdivost. Setkání mají přispět k sebepoznání a vnitřnímu míru.\n\nJako praktický filosof buduje Madhukar most mezi spiritualitou a moderními vědami jako jsou neurologie a kognifikční věda, kvantová fyzika, užitá filosofie a biologie.\n\nMadhukar žije v Amsterdamu a zimní měsíce tráví v Indii a Nepálu.\n\n\n"}
{"id": "132548", "url": "https://cs.wikipedia.org/wiki?curid=132548", "title": "Wangari Maathaiová", "text": "Wangari Maathaiová\n\nWangari Muta Maathai (1. dubna 1940, Nyeri, Keňa – 25. září 2011, Nairobi) byla keňská environmentální a politická aktivistka a ekofeministka. \n\nWangari Maathai byla první ženou východní a střední Afriky, která získala doktorát. Své vzdělání v oboru biologie a veterinární medicíny absolvovala v USA, Německu a v Keni. Stala se profesorkou a zároveň vedoucí Ústavu veterinární anatomie jako první žena afrického kontinentu.\n\nJako členka a posléze předsedkyně Národní rady žen v Keni se zasloužila o uskutečnění myšlenky zlepšení životního prostředí díky výsadbě stromů. Tak vzniklo Hnutí zeleného pásu, které se již zasloužilo o vysazení více než 20 milionů stromků. V roce 1986 se Hnutí vyvinulo v panafrickou sít Zeleného pásu, pomáhající ke zlepšení životního prostředí téměř po celém kontinentu.\n\nWangari je mezinárodně známá pro rezistentní boj za demokracii, lidská práva a udržitelný rozvoj. Několikrát promlouvala na půdě OSN ve prospěch ženských práv, zasedala v Komisi pro budoucnost i v Komisi pro globální řízení. V roce 2002 byla zvolena do parlamentu své země s jednoznačnou podporou 98 % hlasů. Prezidentem byla posléze jmenována náměstkyní ministra životního prostředí, přírodních zdrojů a ochrany přírody. Za „její přínos k trvale udržitelnému rozvoji, demokracii a míru“ jí byla roku 2004 udělena Nobelova cena za mír. Stala se první Afričankou, která tuto cenu získala.\n\nPřispěla k rozšíření a světovému využívání termínu mottainai.\n\n"}
{"id": "132552", "url": "https://cs.wikipedia.org/wiki?curid=132552", "title": "Clyde", "text": "Clyde\n\nClyde ( , ) je řeka v jižním Skotsku (Spojené království). Protéká přes správní oblasti Jižní Lanarkshire, Severní Lanarkshire, Glasgow, Západní Dunbartonshire, Renfrewshire, Inverclyde, Argyll a Bute. Je 170 km dlouhá (s estuárem 208 km). Povodí má rozlohu 4100 km². Je to desátá nejdelší řeka Spojeného království.\n\nPramení na severních svazích Jihoskotské vysočiny. Na horním toku teče na sever nízkými horami a poté kopcovitou krajinou, přičemž nad Lanarkem vytváří peřeje. U Greenocku ústí do mořské zátoky Firth of Clyde Atlantského oceánu.\nPostupně se do ní vlévají Potrail Water, Elvan Water, Camps Water, Duneaton Water, South Medwin, North Medwin a Kelvin.\n\nPrůměrný roční průtok vody v ústí činí 70 m³/s. Nejvyšší vodnatosti dosahuje na podzim a v zimě.\n\nVodní doprava námořních lodí je možná do města Glasgow. Výše až k peřejím je možná říční doprava. Na peřejích byla vybudována vodní elektrárna. Řeka je spojena kanály se Severním mořem\n\nV minulosti to byla jedna z nejdůležitějších spojnic v rámci zámořského obchodu Spojeného království se zbytkem světa.\n"}
{"id": "132558", "url": "https://cs.wikipedia.org/wiki?curid=132558", "title": "Strathclyde", "text": "Strathclyde\n\nStrathclyde [\"stresklajd\"] byl kraj ve Skotsku, v západní části středního pásu země. \"Srath Chluaidh\" znamená ve skotské gaelštině „údolí řeky Clyde“. Kraj byl jedním z oficiálních (administrativních) regionů Skotska od roku 1975, do roku 1996. V tomto kraji žije přes 2 milióny obyvatel. Největším městem oblasti je Glasgow. \n\nNynější územně správní celky na území bývalého kraje (od roku 1996):\n\n"}
{"id": "132559", "url": "https://cs.wikipedia.org/wiki?curid=132559", "title": "Upíři (film, 1915)", "text": "Upíři (film, 1915)\n\nUpíři (\"Les Vampires\") je francouzský film režiséra Louise Feuillada, který bývá označován ve vývoji filmového seriálu za předchůdce estetiky hluboké ostrosti, kterou později rozvíjeli Jean Renoir a Orson Welles. Bývá též řazen do blízkosti surrealistického hnutí, ale jeho nejsilnější vazba náleží k vývoji thrilleru.\n\nFilm je rozdělen na deset volně spojených částí, které postrádají výraznou dramatickou zápletku na konci jednotlivých dílů, výrazně se liší délkou a byly uváděny v nepravidelných intervalech, a tak se \"Upíři\" řadí mezi filmový seriál a volnou filmovou řadu spojenou s námětem. Spletitá a často nesouvislá zápletka se točí kolem extravagantního gangu pařížských zločinců, kteří si říkají \"Upíři\", a kolem jejich neohroženého protivníka, novináře Phlippa Geuéranda (Edouard Mathé).\n"}
{"id": "132560", "url": "https://cs.wikipedia.org/wiki?curid=132560", "title": "Potáplice", "text": "Potáplice\n\nPotáplice (Gaviiformes) je řád vodních ptáků přizpůsobených potápění. Zároveň je to český název jediného rodu \"Gavia\", který obsahuje všech pět druhů řádu. Jsou rozšířené pouze na severní polokouli a živí se rybami.\n\nV roce 1985 byla jako samostatný druh oddělena potáplice pacifická (\"Gavia pacifica\"), dříve považovaná za severoamerický poddruh potáplice severní (\"Gavia arctica\").\n\nStarší rodový název \"Colymbus\" (Linné, 1758) byl střídavě používán pro potápky i potáplice, proto Mezinárodní komise pro zoologickou nomenklaturu (ICZN) potvrdila v roce 1952 jako platný mladší rodový název \"Gavia\" (Forster, 1788). V roce 1958 pak musela rovněž potvrdit název čeledi Gaviidae oproti staršímu zapomenutému názvu Urinatoridae.\n\nDříve se uvažovalo o jejich příbuznosti k potápkám, dnes se považují buď za příbuzné trubkonosým nebo dlouhokřídlým.\n\nExistuje několik nálezů fosilních potáplic, a to z celého světa. Jde např. o druhy \"Colymboides metzleri\" z Německa, \"Colymboides anglicus\" z Anglie, \"Neogaeornis wetzeli\" z Chile nebo \"Polarornis gregorii\" z Antarktidy.\n"}
{"id": "132565", "url": "https://cs.wikipedia.org/wiki?curid=132565", "title": "Lobošovití", "text": "Lobošovití\n\nLobošovití (Eurylaimidae) jsou čeledí malých až středně velkých pěvců, žijících v tropických oblastech jihovýchodní Asie a Afriky.\n\nJsou to podsadití ptáci se zaoblenými křídly, širokým, barevným zobákem a silnýma nohama. Všechny druhy mají nápadně zbarvené peří, zbarvení samce je odlišné od zbarvení samice.\n\nLobošovití obývají vlhké tropické lesy, nejsou tažní. Živí se plody, hmyzem a drobnými obratlovci.\n\nStavějí visuté, uzavřené hnízdo zavěšené na konci větví, které má vchod s předsíní. Dovnitř se pták dostává postranním otvorem nebo dlouhou trubkovitou chodbou.\n\npodčeleď: Calyptomeninae, asijští zelení lobošové\n\npodčeleď Eurolaiminae\n\npodčeleď: Pseudocalyptomeninae\n\npodčeleď: Smithornithinae, afričtí lobošové\n"}
{"id": "132570", "url": "https://cs.wikipedia.org/wiki?curid=132570", "title": "Vozka smrti", "text": "Vozka smrti\n\nSnímek Vozka smrti je němý film z roku 1921, jeden z nejproslulejších filmů režiséra Victora Sjöströma. \n\nJe proslulý nejen svým celosvětovým úspěchem v době svého uvedení a potvrzením úspěchu známého režiséra, scenáristy a herce Victora Sjöströma i slávy němého filmu, ale zároveň lze dobře vystopovat i umělecký vliv, jímž zapůsobil na mnoho vynikajících režisérů a producentů – inspiroval např. i Ingmara Bergmana (\"Sedmá pečeť\").\n\nNejznámějším prvkem filmu je bezpochyby ztvárnění duchovního světa jako mučivé prázdnoty mezi nebem a zemí. Scéna – v níž se protagonista – tyran a alkoholik David Holm (Victor Sjöström) – probouzí za zvuků půlnočních zvonů o silvestrovské noci, aby s vědomím, že je odsouzen do pekla, spatřil svou vlastní mrtvolu, patří k nejsilnějším scénám v dějinách kinematografie.\n\nFilm je snímán v jednoduchých, ale časově náročných a pečlivě aranžovaných dvojexpozicích, s jejichž pomocí se tvůrci, jeho kameramanovi a vedoucímu laboratoře podařilo vytvořit trojrozměrnou iluzi přízračného světa, která překonává vše, co bylo předtím možné ve filmu spatřit. Pravděpodobně ještě důležitější je složitý, ale snadno přístupný příběh, který je vyprávěn v retrospektivě – a dokonce i v retrospektivě retrospektivy, jež povznášejí hrubozrnnou historku o lidské bídě a ponížení k poetické dokonalosti.\n"}
{"id": "132571", "url": "https://cs.wikipedia.org/wiki?curid=132571", "title": "Hudba 20. století", "text": "Hudba 20. století\n\nHudbou 20. století je míněna klasická hudba evropského typu, vytvořená v období od roku 1901 do roku 2000. Jakkoli je tento pojem zařazen mezi hudební směry, není fakticky reprezentantem kategorie tohoto typu, neboť neoznačuje žádný umělecký směr či styl, ale je definován historickým obdobím.\n\nJe tomu tak proto, že 20. století je stylově velmi rozmanité a nejednotné, proto by bylo prakticky nemožné klasifikovat ho podobným způsobem jako epochy předešlé. Vzhledem k tomu, že z definovaných hudebních směrů obsahuje stejně tak hudební modernu, jako neoklasicismus, poválečnou avantgardu, serialismus či aleatorickou hudbu atd., tedy směry, charakterizované samy o sobě sémanticky nejednotným způsobem, je odborná i faktická cena této kategorie rovna nule a lze ji tedy považovat za výhradně pragmatickou.\n"}
{"id": "132573", "url": "https://cs.wikipedia.org/wiki?curid=132573", "title": "Avantgarda", "text": "Avantgarda\n\nAvantgarda bylo kulturní a umělecké hnutí první poloviny 20. století. Avantgardní umění je etapa ve vývoji moderního umění, které je poslední vývojovou fází novodobého umění. Předcházející etapou ve vývoji umění byla moderna, která byla přechodným vývojovým stadiem mezi tradičním uměním 19. století. S modernou je avantgarda spojena antitradicionalismem a společenskou revoltou. Etapou následující je postmoderní umění. Výchozími ideovými ohnisky bylo poválečnému avantgardnímu hnutí curyšské dada a sovětské revoluční umění.\n\nHlavní znaky avantgardy: odmítání sociální nespravedlnosti, z toho plynoucí příklon k radikálním a extremistickým politickým hnutím (komunismus, anarchismus, fašismus). To je typické například pro italský futurismus, dále kolektivismus, který se projevoval snahou o sdružování se do skupin, spolků, svazů a klubů (Bauhaus, De Stijl, Devětsil). Podstatným rysem je experimentování a hledání nových obsahů a forem.\n\nObdobí vzniku avantgardy je obdobím první světové války a krachu evropských humanitních ideálů. Současně však také nastupuje idea nové a spravedlivější společnosti, přicházející s Říjnovou revolucí. Souběžně s těmito událostmi probíhá bouřlivý rozvoj techniky a vědy. Společnost se po válce nachází ve víře v utopistickou vizi nového světa, ovládaného strojem. Vystřízlivění z utopických snů přinesla hospodářská krize, která otřásla avantgardní vírou v zázračnou moc techniky a ve zrod nového člověka.\n\nPředstava, že nové vynálezy a společenské vztahy od základu změní samu biologickou podstatu člověka, že se během několika let promění jeho po tisíciletí utvářené fyziologické a psychické mechanismy, se už tehdy ukázala jako zcela nereálná. Avantgardní umění je různorodou, členitou a někdy i rozporuplnou periodou vývoje umění. Inspirovalo se jak novými vědeckými objevy, technickými vynálezy a materiály, tak euforickou atmosférou, životním rytmem a novými formami velkoměstského života: filmem, jazzem, sportem, moderními dopravními prostředky, automobily, letadly, transatlantiky, ale i exotikou dalekých krajů a zámořských cest. Avšak většinu těchto podnětů přijímalo v radikální utopické perspektivě.\n\nAvantgarda je slovo francouzského původu (\"avantgarde\", kde \"avant\" = před, \"la garde\" = hlídka, stráž), původně znamenající vojenský předvoj. Tento výraz se užívá v terminologii umělecké, kde představuje umělce či uměleckou skupinu, jejichž tvorba je pro danou dobu průkopnická či objevná. Tento výraz je používán ve všech uměleckých odvětvích.\n\nBěhem první světové války a po ní vzniklo ohromné množství různých avantgardních směrů, proudů a hnutí. Některé zasáhly jen jednu oblast umění, jiné se odrazily ve všech uměleckých oblastech.\n\nAbstraktivismus – nefigurativní, abstraktní malířství a sochařství. Jeho počátky se datují kolem roku 1910, kdy Vasilij Kandinskij namaloval v Mnichově svůj první abstraktní obraz. Vyhraněnou podobou se abstraktivismus projevil v architektuře skrze umělecký směr konstruktivismus.\n\nDadaismus – zrodil se uprostřed první světové války ve Švýcarsku a v USA jako protest proti nesmyslnému vraždění na válečných frontách. Hlavním principem dadaismu je využití náhody, která přináší nesmyslné souvislosti, vymykající se racionálnímu chápání. Dadaisté objevili nové tvůrčí metody (koláž, ready-made).\n\nExpresionismus – směr projevující se zejména ve výtvarném umění, literatuře a dramatické tvorbě. Odrážel společenskou dobovou krizi plnou sociálních rozporů. Mezi používanými technikami vystupují v malířství do popředí technika dřevořezu a akvarel. Expresionismus se nejprve projevil ve výtvarném umění v tvorbě skupin \"Die Brűcke\" a \"Der blaue Reiter\".\nDruhou skupinu tvořili výtvarníci Vasilij Kandinskij a Paul Klee. Působili na Bauhausu a vzájemně se ovlivňovali. Zkoumali vnitřní význam barvy, geometrické formy a jejich souvislosti. Za hlavního představitele expresionismu je považován norský malíř Edvard Munch.\n\nFuturismus – umělecký směr stojící na počátku avantgardy. Vznikl v Itálii, objevuje se však i v Rusku. Projevoval obdiv k technické civilizaci a radikální odpor ke způsobu života předindustriální společnosti a k mocenskému postavení katolické církve. Ústředními tématy futurismu byl pohyb, rychlost, síla, destrukce, futuristické okouzlení technikou přejal český, mezinárodně uznávaný směr avantgardy poetismus (někdy však považován za odnož kubofuturismu).\nKubismus – (francouzsky cube – krychle), malířský a sochařský směr (ovšem projevil se i v literatuře – některé básně Jeana Cocteaua), který se zcela odlišil od dosavadního pojetí obrazové reality. Podnětem vzniku bylo poznání oceánského a negerského sochařství. Představitel kubismu Pablo Picasso řekl: \"„Maluji předměty tak, jak je myslím, nikoliv, jak je vidím“\".\nKubismus se projevil také v české architektuře způsobem, jaký nemá obdobu nikde ve světě.\n\nKubofuturismus - jako kubofuturismus se označuje spojení některých kubistických prvků s prvky futurismu. Někdy se za představitele kubofuturismu považuje básník a dramatik Guillaume Apollinaire.\n\nFunkcionalismus – architektonický mezinárodní směr evropské avantgardy, jehož základním heslem bylo: forma následuje funkci. Architektura je považována za organizaci životního dění ve smyslu biologickém, sociálním, ekonomickém, psychickém a technickém. Futurismus přerostl meze architektury a snažil se být novým způsobem myšlení. Podstatu funkcionalismu objasnil architekt Le Corbusier a formuloval jeho manifest. Je považován za poslední společný mezinárodní sloh.\n\nSurrealismus – zrodil se roku 1924 v pařížské dadaistické skupině. Hlavní postavou surrealistického hnuti byl André Breton, který surrealismus definoval jako čistý psychický automatismus. Diktát myšlení bez jakéhokoliv rozumového dozoru, mimo jakékoliv estetické nebo mravní zřetele. Inspirován byl především psychoanalýzou Sigmunda Freuda.\n\nNadrealismus – modifikace surrealismu ve slovenské literatuře a částečně výtvarném umění koncem 30. a ve 40. letech 20. století. Nadrealismus se inspiroval českým a francouzským surrealismem.\n\nLiterární avantgarda je shrnujícím označením pro různé literární směry vzniklé v prvních desetiletích 20. století v rámci umělecké avantgardy. K nejvlivnějším patřily futurismus, expresionismus, dadaismus a surrealismus. Od literární moderny se literární avantgarda odlišovala užším sepětím tvorby s životním stylem a politikou. Avantgardní spisovatelé byli často ideologicky vyhranění, zejména levicově nebo fašisticky. O změnu společnosti se literární avantgarda svou činností pokoušela společně s avantgardním výtvarným uměním, avantgardní hudbou, avantgardním filmem, avantgardní fotografií a dalšími dílčími avantgardními projevy. Neobyčejně populárními se staly manifesty, někdy dokonce zastiňovaly či nahrazovaly samotnou tvorbu.\n\nAvantgarda dávala v literární podobě přednost dramatu a poezii před románem, neboť ten byl na počátku 20. století nejprestižnějším literárním žánrem, spojovaným s převládajícím uměním, vůči němuž se avantgardní spisovatelé vymezovali. Také s oblibou využívali hybridních žánrů a svá díla veřejně přednášeli nebo přímo vytvářeli a pořádali happeningy. Mezi nejdůležitější tvůrce avantgardní literatury patřili Filippo Tommaso Marinetti, zakladatel italského futurismu, Guillaume Apollinaire, tvůrce literárního kubismu, dadaisté Hugo Ball a Tristan Tzara a surrealisté jako André Breton, Philippe Soupault, Louis Aragon a Robert Desnos. Hlavním představitelem divadelní avantgardy se stal Antonin Artaud. V Německu byl nejsilnějším avantgardním směrem expresionismus, k němuž se řadili Georg Trakl, Gottfried Benn a Georg Heym. Ze španělských tvůrců dosáhli nejvýraznějších úspěchů dramatik a básník Federico García Lorca a básnická generace 27.\n\nV českém prostředí patřil k předním avantgardním teoretikům Karel Teige. V roce 1920 se čeští avantgardní spisovatelé a výtvarníci spojili do svazu Devětsil. Avantgardními směry, které se v české literatuře nejsilněji prosadily, byly poetismus a surrealismus, z literátů byli nejvýznamnější Vítězslav Nezval, Vladislav Vančura, František Halas nebo Jaroslav Seifert v prvním období své tvorby. Konec české avantgardy je datován rokem 1938. Po druhé světové válce a komunistickém puči v roce 1948 upadla česká avantgarda i přes svou deklarovanou socialistickou revolučnost do nemilosti režimu jakožto údajně formalistické a politicky chybně orientované hnutí.\n\n\n\n\nPro avantgardní fotografii v Evropě je významný pohled z ptačí (nadhled) nebo žabí perspektivy , diagonální kompozice, odvážné výřezy, objevování krásy zdánlivě neestetických a průmyslových motivů, oslava moderního života, moderní architektury a moderních výrobků. Můžeme se setkat také s pojmenováním téhož období jako \"modernismus\" nebo \"moderní fotografie\". Jedná se o období 1918 - 1945. Prvním kolektivním vystoupením fotografické avantgardy je výstava \"Nová fotografie\" roku 1930, na kterou pozval Alexander Hackenschmied Josefa Sudka.\n\nMezi nejvýznamnější představitele československé avantgardy jsou umělecká skupina Devětsil, Ra, Fotoskupina pěti, Fotolinie a DAV.\n\nZa jednotlivé umělce jsou to František Drtikol, Jaromír Funke nebo Josef Sudek a dále:\n\nZe zahraničních fotografů jsou to například maďarští emigranti André Kertész, László Moholy-Nagy a Brassaï a dále:\n\nNěmecko:\n\nSSSR:\n\n\nRakousko:\n\n\n\nZ Polska sem patří:\n\n\n\n\n"}
{"id": "132575", "url": "https://cs.wikipedia.org/wiki?curid=132575", "title": "Prak", "text": "Prak\n\nPrak je jednoduchá a velmi levná střelná zbraň vymršťující projektily s využitím lidské síly, přičemž využívá buďto odstředivé síly nebo síly akumulované v pružných částech praku (tzv. vidlicový prak). \n\nVe starověku i středověku byl odstředivý prak běžně používán nejen jako masově používaná zbraň chudých, ale i v armádní výzbroji. Vrcholu svého významu dosáhl v době antiky, v řeckých a římských armádách.\n\nV češtině označovalo původně slovo „prak“ zbraň odstředivého typu: známá husitská práčata nepoužívala vidlicové praky s gumou, biblický David též skolil Goliáše prakem v původním významu toho slova. Dnes v češtině znamená slovo „prak“ i vidlicovitou zbraň s gumovými svazky, která využívá energie akumulované gumovými svazky a svým principem se tak blíží luku.\n\nV jiných jazycích tomu tak však není a může docházet k nedorozuměním. Například angličtina oba praky odlišuje jako „sling“ (odstředivý prak) a „catapult“ (US „slingshot“). Správnější označení pro vidlicovitou zbraň s gumou by asi bylo české „katapult“, to však asociuje římské válečné stroje.\n\nOdstředivý prak používaný v armádách starověku a středověku představoval provaz s jakousi kapsou uprostřed. Střelec uchopil oba konce, do kapsy vložil projektil a provaz roztočil. Pak ve správnou chvíli jeden z konců provazu pustil, čímž byl projetil odstředivou silou vymrštěn z kapsy praku ven. Nebylo to jednoduché – přesná střelba vyžadovala spoustu šikovnosti a cviku. Jako projektily se běžně užívaly patřičně tvarované oblázky o vhodné hmotnosti, ovšem v armádách řeckých a římských států či ve středověkých armádách se vyskytovala i lepší speciálně vyrobená munice, např. v podobě olověných koulí.\n\nOdstředivý prak byl nebezpečnou a smrtící zbraní s dostřelem okolo 300 m, přičemž ale účinný dostřel byl asi 200 m (na větší vzdálenost měly smysl už jen hromadné salvy na lehkou pěchotu bez těžké zbroje a velkých štítů či na formace jízdy za účelem plašení koní). Projektily, kterým zkušený prakovník dokázal udělit rychlost až 200 km v hodině, dokázaly při přesném zásahu do hlavy spolehlivě zabíjet (biblický příběh o Davidu a Goliáši tak může být zcela realistický, aniž by bylo potřeba v něm vidět nějaký zázrak), olověné koule při zásahu nechráněného těla či končetin trhaly svaly a lámaly kosti.\n\nPrakovníci sehrávali ve starověkých řeckých a římských armádách opravdu důležitou úlohu, kupř. jejich promyšlené nasazení Alexandrem Makedonským sehrálo zásadní roli v bitvě u Gaugamél, když rozvrátilo útvary perské jízdy na perském levém křídle, což defakto rozhodlo celou bitvu.\nVe středověku začaly být praky vytlačovány luky a kušemi, které je při střelbě na velkou vzdálenost překonávaly přesností, průrazností a nakonec i dostřelem. Přesto byly hojně využívány ještě v husitských válkách, kdy střelci z praků (tzv. práčata) plašili koně jízdních vojsk a (i též pomocí praků) umisťovali kovové nástrahy pod kopyta útočících nepřátelských koní. \n\nPalné zbraně v novověku prak z moderních armád zcela vytlačily.\n\nZvláště obávaní střelci z praku byli tzv. Baleárští prakovníci (\"Els Foners Balears\"), kteří byli po světě najímáni jako cenní žoldnéři, používáním praků prosluli i Peruánci, některé skotské klany či obyvatelé dalších oblastí Britských ostrovů.\n\nVidlicový prak se skládá z vidlice a gumy, která spojuje jeho konce. Je méně účinný, protože se dá použít jen s daleko menšími projektily. I ty nejlepší se tak hodí maximálně na střílení do terče či na drobné živočichy, případně (při vhodné lehké a měkké munici, neboť např. zásah kamenem do oka by mohl člověka vážně zranit) jako symbolická zbraň v klukovských válkách.\n\n"}
{"id": "132586", "url": "https://cs.wikipedia.org/wiki?curid=132586", "title": "Folkový kvítek", "text": "Folkový kvítek\n\nFolkový kvítek byl folkový festival, který byl zároveň autorsko-interpretační soutěží folkových nadějí do 18 let. První Folkový kvítek se uskutečnil v roce 1992, poslední v roce 2018. Pořadatelem soutěže, která se konala každý rok na Konopišti, byla organizace Květ - sdružení klubů dětí a dětských domovů v ČR.\n"}
{"id": "132591", "url": "https://cs.wikipedia.org/wiki?curid=132591", "title": "Hvězda jihu", "text": "Hvězda jihu\n\nHvězda jihu \"(1884, L'étoile du sud)\" je dobrodružný román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\". Autorství románu je ale poněkud sporné, neboť původní text, který Jules Verne upravil a vydal pod svým jménem, napsal jiný francouzský spisovatel André Laurie.\n\nKniha vypráví příběh z jihoafrických diamantových polí. V centru děje je \"„Hvězda jihu“\", diamant dosud nevídané velikosti a krásy. Francouzský inženýr Cyprián Méré je přesvědčen, že se mu ho podařilo vyrobit umělým způsobem, který vynalezl. Naplnil totiž kovové pouzdro chemickou směsí vlastní výroby, utěsnil je a dva týdny žhavil v peci. Pak pouzdro vybuchlo a Méré nalezl diamant v roztříštěném pouzdru pod vrstvou jílu. Při slavnostní hostině se ale diamant záhadně ztratí. V podezření je Méréův černý přítel Matakit, který ještě ke všemu prchne do buše. Po dopadení však Matakit prokáže, že diamant neukradl a že prchl pouze ze strachu. \"„Hvězda jihu“\" je nakonec nalezena v žaludku pštrosa, který ji spolkl. Navíc se ukáže, že diamant není umělý, což uklidní majitele afrických diamantových dolů, kteří Cypriána Mérého tajným soudem odsoudili k smrti. Před zavražděním jej zachránilo jen přiznání Matakita, že to byl on, kdo vložil do roztříštěného kovového pouzdra diamant, který nalezl v hlušině z dolu, protože chtěl Mérému udělat radost.\n\nKromě dobrodružného děje podává román obraz života a práce na diamantových polích v Jižní Africe a zachycuje i divoké, surové a necivilizované mravy, jaké vládly v afrických koloniích a jaké v Africe vládnou mnohdy dodnes.\nKnihu \"Hvězda jihu\" ilustroval Léon Benett.\nPodle knihy natočil roku 1969 britský režisér Sidney Hayers film \"The Southern Star\" (Jižní hvězda).\n\n\n"}
{"id": "132593", "url": "https://cs.wikipedia.org/wiki?curid=132593", "title": "Orkneje", "text": "Orkneje\n\nOrkneje (někdy také Orknejské ostrovy, \"Orkney\") je skotské souostroví. Skládá se z více než 70 ostrovů, z nichž 20 je obydlených. Spolu s Shetlandy tvoří Severní ostrovy, \"Northern Isles\". Největším sídlem a správním střediskem Orknejí je Kirkwall. Mezi ostrovy se nachází vodní plocha známá jako Scapa Flow, která byla hlavní základnou Royal Navy za obou světových válek.\n\nOrkneje jsou obydleny již více než 5500 let. Původně byly obydleny Pikty, později byly osídlovány Nory a v roce 875 byly připojeny k Norsku. V roce 1472 přešly ostrovy pod svrchovanost Skotska. Na ostrovech jsou jedny z nejstarších a nejzachovalejších neolitických památek v Evropě.\n\nJméno ostrovů poprvé uvedl starověký geograf Claudius Ptolemaeus, který je nazval \"Orcades\". Staré keltské jméno pro ostrovy bylo \"Insi Orc\", což znamená \"Orkské ostrovy\". Slovo \"orc\" znamená „sele“ nebo „prase“. Když na ostrovy připluli norští Vikingové, překládali slovo orc podle \"orkn\", což ve staré severštině znamenalo „společné moře“. Koncovka \"ey\" značí ostrov. Tak se ze jména stalo \"Orkneyjar\", které bylo v angličtině zkráceno na \"Orkney\".\n\nNejstarší známé osídlení je na Knap of Howar na ostrově Papa Westray, kde se nacházel neolitický statek. Je datován kolem 3500 př. n. l. Vesnice Skara Brae, která je nejzachovalejším neolitickým sídlištěm v Evropě, byla osídlena přibližně od 3100 př. n. l. Další pozůstatky z tohoto období zahrnují Stojící kameny v Stenness, hrob v Maeshowe, Ring of Brodgar a další. Mnoho neolitických sídlišť bylo opuštěno kolem 2500 př. n. l. kvůli klimatickým změnám.\nObyvateli doby železné byli Piktové. Jejich přítomnost dokazují dochované podzemní domy a tzv. \"brochy\" (kulaté věže). Piktové se na ostrovech udrželi až do 9. století, kdy byly vypuzeni Nory. Kolem roku 565 přijeli irští misionáři šířit křesťanství.\n\nOrkneje a Shetlandy čelily přílivu Norů ke konci 8. století a první poloviny 9. století. V této době byl na ostrovech, ve srovnání s přelidněným Norskem, dostatek úrodné půdy. Norové nahradili původní populaci, Pikty, a nahradili jejich jazyk starou norštinou. Průběh výměny populací je předmětem mnoha odlišných teorií, protože existuje jen velmi málo důkazů. Tyto teorie se pohybují od úplné genocidy po vzájemné sňatky a ovládnutí kultury díky početní převaze.\n\nVikingové si udělali z ostrovů základnu pro své pirátské výpravy (zaměřených bez rozdílu proti Norsku a ostrovům kolem Skotska). Harald I. v roce 875 přemohl piráty a připojil Orkneje a Shetlandy k Norsku.\n\nOstrovy byly přivedeny ke křesťanství norským panovníkem Olafem I. Tryggvasonem v roce 995, když se na ostrovech zastavil cestou z Irska do Norska. Král povolal tehdejšího správce ostrovů, hraběte Sigurda, a poručil mu, aby se nechal pokřtít. Sigurd nechtěl, ale když král pohrozil, že zabije jeho syna Hvelpa, podřídil se. Ostrovy obdržely vlastního biskupa již kolem roku 1000. V letech 1153 až 1472 bylo biskupství podřízeno biskupu z Nidarosu (dnes Trondheim).\nMučednictví hraběte Magnuse vyústilo ve stavbu katedrály svatého Magnuse v Kirkwallu.\n\nV roce 1468 byly Orkneje a Shetlandy zastaveny Kristiánem I., králem Dánska a Norska, jako záruka za věno jeho dcery Markéty, zasnoubené Jakubu III. ze Skotska. Věno nebylo nikdy vyplaceno a tak ostrovy propadly skotské koruně.\n\nOrkneje byly sídlem hlavní základny královského námořnictva na Scapa Flow, která hrála důležitou roli v obou světových válkách. Po uzavření příměří v roce 1918 byla celá německá námořní flotila převezena na Scapa Flow a měla tam být umístěno do doby, než se rozhodne o jejím dalším osudu. Němečtí námořníci ale všechny lodě úmyslně potopili. Většina lodí byla zachráněna, ale zbývající vraky jsou oblíbeným cílem rekreačních potápěčů. Na počátku 2. světové války byla bitevní loď HMS Royal Oak potopena německou ponorkou přímo ve Scapa Flow. Jako reakce na tento útok byly zbudovány bariéry, které uzavřely většinu přístupových kanálů. Cestovatelům přineslo toto opatření možnost cestovat mezi většinou ostrovů po silnici, místo spoléhání se na lodě.\n\nMainland je největším ostrovem Orknejí. Obě orknejská města, Kirkwall a Stromness, leží na tomto ostrově. Mainland také tvoří srdce dopravního systému, který je přívozy a letadly propojen s ostatními ostrovy a vnějším světem. Ostrov je hustěji osídlen (75% populace Orknejí) než ostatní ostrovy a má úrodnější půdu. Jméno Mainland je zkomoleninou 'Meginland' ze staré norštiny.\nKirkwall leží na úzkém pruhu země mezi Západním Mainlandem (větší část) a Východním Mainlandem. Ostrov má většinou malou nadmořskou výšku, ovšem na severu a západě jsou pobřežní útesy. Na Mainlandu je mnoho pozůstatků neolitických, piktských a vikinských staveb. Mezi neolitické stavby patří kamenný kruh Ring of Brodgar, mohyla Maeshowe a kamenná vesnice Skara Brae.\nMimo dvě výjimky jsou ostatní ostrovy označovány jako severní nebo jižní (od Mainland). Výjimkou jsou vzdálené ostrůvky Sule Skerry a Sule Stack, které leží 60 km od souostroví, ale oficiálně jsou částí Orknejí.\n\nSeverní skupina ostrovů je nejrozlehlejší a skládá se z mnoha středně velkých ostrovů, propojených s Mainlandem trajekty. Většina ostrovů popisovaných jako „holm“, je velmi malá.\n\nCalf of Eday, Damsay, Eynhallow, Faray, Helliar Holm, Holm of Faray, Holm of Huip, Holm of Papay, Holm of Scockness, Kili Holm, Linga Holm, Muckle Green Holm, Rusk Holm, Sanday, Stronsay, Sweyn Holm, Westray, Wyre\n\nJižní skupina ostrovů obklopuje Scapa Flow. Ostrov Hoy je největším z celého souostroví, zatímco South Ronaldsay, Burray a Lamb Holm jsou spojeny s Mainlandem bariérami. Pentland Skerries leží dále na jih, blízko skotské pevniny.\n\n\nCalf of Flotta, Cava, Copinsay, Corn Holm, Fara, Glims Holm, Hunda, Rysa Little, Switha, Swona\n\nOrkneje jsou od skotské pevniny odděleny zálivem Pentland Firth. Záliv je mezi ostrovem South Ronaldsay a pevninou 11 km široký.\nSouostroví měří asi 80 km od severovýchodu k jihozápadu a 47 km od východu k západu a pokrývá plochu 973 km². Kromě strmých pískovcových pahorků a rozeklaných útesů na větších ostrovech mají ostrovy převážně malou nadmořskou výšku.\n\nNejkopcovitějším ostrovem je Hoy, kde se nachází nejvyšší bod Orknejí – Ward Hill. Téměř na všech ostrovech jsou jezera (loch), z nichž významnější jsou Loch of Harray a The Loch of Stenness na ostrově Mainland. Řeky jsou toliko potoky odvádějící vodu z kopců. Ostrovy jsou od sebe odděleny úžinami obecně nazývanými \"sound\" nebo \"firth\". Vodní plocha severovýchodně od Hoy se nazývá \"Bring Deeps\", jižně od Mainland Scapa Flow a jihozápadně od Eday \"Fall of Warness \". Ostrůvky jsou označovány jako \"holm\" a osamělá skály jako \"skerrie\".\n\nOstrovy jsou pozoruhodné absencí stromů, což je částečně přičítáno na vrub množství větrů (ačkoliv klima je obecně mírné). Výskyt rašelinišť dokazuje, že tomu tak vždy nebylo. Odlesnění pravděpodobně proběhlo ještě před neolitem, jak dokazuje použití kamene jako stavebního materiálu ve Skara Brae.\nVětšina země je obhospodařována a zemědělství je zdaleka nejdůležitějším hospodářským sektorem, doplněným poměrně významným rybolovem. Orkneje vyváží hovězí maso, sýry, whisky, pivo a ryby.\n\nPovrchové horniny tvoří téměř všude červený pískovec. Stejně jako na nejbližší části skotské pevniny, tyto horniny spočívají na metamorfovaných horninách. Na povrchu jsou odhaleny v úzkém pruhu na ostrovech Mainland a Greamsay, kde jsou zastoupeny šedé ruly a žuly.\n\nVzhledem k severní poloze je klima pozoruhodně teplé a stabilní. Průměrná roční teplota je 8 °C, v zimě 4 °C a v létě 12 °C. Nejchladnějším měsícem je březen. Jaro nezačíná dříve než v dubnu a příjemné teplo začíná být v polovině června. Září je často nejpříjemnějším měsícem.\n\nPrůměrné roční srážky se pohybují od 850 mm do 940 mm. Mlhy se vyskytují během léta a podzimu.\n\nPro turisty jsou zajímavé letní dny bez nocí. V nejdelším dni slunce vychází ve 3:00 a zapadá v 21:35 hod. Na druhou stranu zima je dlouhá. Nejkratší den začíná v 9:10 a končí v 15:17.\n\nProdej vlny byl jednu dobu velmi významný, ale koncem 18. století byla vlna nahrazena lnem.\n\nNa rybolov sleďů mělo po několik staletí téměř monopol Nizozemí a když tento monopol zanikl, obyvatelé Orknejí se nechopili příležitosti a na začátku 19. století rybolov téměř zanikl. Zpracování ryb se nakonec obnovilo a dnes se soustředí především na sledě a tresky.\n\nV 17. století tvořili Orknejané většinu zaměstnanců Hudson's Bay Company v Kanadě. Drsné klima Orknejí je dokonale připravilo pro pobyt v tuhých podmínkách na kanadském severu.\n\nV posledních letech nabyly na významu i jiné činnosti než tradiční zemědělství a rybolov. Jedná se především o turismus, výrobu nápojů, klenotnictví, výroba pleteného zboží a jiná ruční řemesla, a přeprava ropy přes terminál Flotta.\n\nNa západě ostrova Mainland se nachází 'Srdce neolitických Orknejí', zapsané v Seznamu světového dědictví UNESCO. Patří sem skupina neolitických památek, která se skládá z komorové hrobky (Maes Howe), dvou obřadních kamenných kruhů (Standing Stones of Stenness, Ring of Brodgar), vesnice (Skara Brae) a dalších pohřebních a sídelních míst, která nebyla dosud prozkoumána. Tato skupina tvoří rozsáhlou pravěkou kulturní krajinu, která dává názornou představu o životě na těchto ostrovech před asi 5000 lety.\nVikingové zcela osídlili Orkneje a ostrovy se staly majetkem Norska, dokud nebyly předány Skotsku v 15. století. Důkazy přítomnosti Vikingů jsou široce rozšířené a zahrnují vesnici v Brough of Birsay, velkou většinu místních jmen a runové nápisy v Maeshowe a na dalších místech.\n\n\n"}
{"id": "132595", "url": "https://cs.wikipedia.org/wiki?curid=132595", "title": "Kráľová (přehradní nádrž)", "text": "Kráľová (přehradní nádrž)\n\nKráľová, také známá pod jménem Kaskády, je víceúčelové vodní dílo na Váhu, mezi Seredí a Šaľou na říčním kilometru 44,2 až 78,6.\n\nDílo bylo dokončeno v roce 1985 za účelem\nJe součástí Vážské vodní cesty.\n"}
{"id": "132599", "url": "https://cs.wikipedia.org/wiki?curid=132599", "title": "Focke-Wulf Ta 152", "text": "Focke-Wulf Ta 152\n\nFocke-Wulf Ta 152 byl německý jednomístný jednomotorový stíhací letoun z konce druhé světové války navržený Kurtem Tankem a vyráběný firmou Focke-Wulf.\n\nLetoun Ta 152 vznikl vývojen letadel Focke-Wulf Fw 190 a měl být vyráběn nejméně ve třech verzích - Ta 152H Höhenjäger („stíhač pro velké výšky“), Ta 152C pro střední výšky a pozemní útoky s motorem Daimler-Benz DB 603 a menšími křídly, a stíhací průzkumný letoun Ta 152E s motorem modelu H a křídlem modelu C.\n\nPrvní Ta 152H se do služby u Luftwaffe dostal v lednu 1945. Přišel příliš pozdě a v nedostatečném počtu, aby ovlivnil výsledek války.\n\nHistorie letadla \"Focke-Wulf Ta 152\" je těsně spjatá s typem Fw 190. Už v okamžiku operačního nasazení stíhačky Fw 190 A v létě 1941 považoval Kurt Tank za potřebné vyprojektovat a zavést do výzbroje jednotek Luftwaffe stíhací letadlo, které by bylo schopné operovat ve velkých výškách nedostupných pro tehdejší standardní německé i spojenecké stíhačky. Do května 1942 připravil Kurt Tank sérii konstrukčních studií vycházejících z draku Fw 190 A, ale s použitím různých motorů a křídel s větším rozpětím.\n\n20. května 1942, během setkání zástupců firem Focke-Wulf a Messerschmitt s představiteli RLM v Messerschmittově továrně v Augsburgu, RLM upřesnilo podmínky, které vyžadovalo od budoucího stroje nazvaného \"Höhenjäger\" (výšková stíhačka). Toto letadlo mělo být schopné zachytávat výškové bombardéry protivníka a plnit průzkumné úkoly. Obě letecké firmy přijaly podmínky RLM a zahájily projekční práce. Messerschmittova konstrukční kancelář vypracovala projekt Me 155 a jeho verzi Me 155 B.\n\nProfesor Tank nečekal na rozhodnutí RLM a jednal ihned. Na rozdíl od Willy Messerschmitta zvolil jiné řešení. Neměl v úmyslu zkonstruovat úplně nové letadlo, ale rozhodl se využít projekty vycházející z draku Fw 190 A. Kurt Tank počítal s dvěma zásadními řešeními pohonné jednotky nového letadla. Mělo jít o modifikovanou variantu hvězdicového motoru BMW 801 používaného u Fw 190 A anebo o motor Daimler-Benz DB 603, v krajním případě potom o Junkers Jumo 213.\n\nJako první vznikla modifikace sériových Fw 190 A-3 označená poměrně eufemisticky \"Höhenjäger 1\". V září 1942 byly tři standardní draky verze A-3 (W.Nr.130528, 130530 a 130531) odlehčené demontáží trupových kulometů a s označením Fw 190 A-3/U7 sloužily k výškovým zkouškám s přetlakovou kabinou. Na základě zkušeností s těmito stroji vzniklo několik podobně upravených Fw 190 A-4. Ty byly odeslané na testování v boji k jednotkám JG 2 a JG 26. Ukázalo se, že kabiny netěsnily, a tak nesplnily očekávání.\n\nMezi prosincem 1942 a dubnem 1943 bylo postaveno šest prototypů poháněných novými motory Daimler-Benz DB 603 A vybavenými turbokompresory a pod označením \"Höhenjäger 2\" vykonaly letové zkoušky. Jako další vznikla konstrukční studie Fw 190 Ra-6, která v zásadě splňovala požadavky RLM. Projekt dostal typové označení Fw 190 H a byly započaty přípravné práce na stavbě prototypu. Letadlo mělo dostat nové křídlo s nosnou plochou zvětšenou na 22,5 m². Trup byl prodloužený a jako pohonná jednotka měl sloužit motor Daimler-Benz DB 603 G, DB 632 anebo Junkers Jumo 213 E.\n\nMezitím Willy Messerschmitt pokračoval v práci na Me 155 B, která s ohledem na nedostatek kvalifikovaného personálu zaneprázdněného v té době jinými úkoly probíhala velmi pomalu. Také firma Focke-Wulf se potýkala s mnoha problémy. Jak se dalo předpokládat, projekt Fw 190 A-3/U7 (\"Höhenjäger 1\") se ukázal být celkem nepodařený a probíhající zkoušky prototypů \"Höhenjäger 2\" (V18/U1, V29, V30, V31, V32 a V33) s motorem DB 603 A odhalovaly nekonečné problémy s turbokompresorem Hirth 9-2281.\n\nV souvislosti s těmito skutečnostmi předali představitelé C-Amtu RLM Willi Messerschmittovi ústní návrh, aby zahájil studii možnosti konstrukce letadla s lepšími výkony, než jaké vykazovaly stroje, které byly ve fázi prototypových zkoušek, dokonce i kdyby to znamenalo zapojení nejlepších a nejzkušenějších konstruktérů za cenu jejich stáhnutí z jiných projektů s vyšší prioritou. Jako výsledek těchto návrhů vznikl projekt \"Me P.1091\" \"Extremer Höhenjäger\" (stíhačka pro velké výšky). Mělo to být letadlo s velkým rozpětím křídel s různými variantami pohonu, tvořenými motorem Daimler-Benz DB 605 s turbokompresorem TK 11, motorem DB 628, motorem DB 632 s protiběžnými vrtulemi anebo motorem DB 603 E s turbokompresorem TKL 15. Podle výpočtů konstruktérů by Me P.1091 byl schopný dosáhnout výšky 17 500 m. Pro úsporu času a zužitkování dosavadních prací bylo rozhodnuto použít většinu řešení P.1091, sloučit je s prvky Me 155 a vytvořit tak letadlo Me 155 B-1.\n\nNa jaře 1943 prof. Kurt Tank pochopil, že ani \"Höhenjäger 1\" a \"2\" nejsou schopné splnit požadavky RLM, a rozhodl se pracovat na konstrukci nového stroje, který by byl vybavený výkonnější pohonnou jednotkou. Tehdy existovalo několik nových motorů firem BMW, Daimler-Benz a Junkers, které by bylo možné v projektovaném stroji použít. Nakonec padlo rozhodnutí vybrat jako nejspolehlivější a nejvýkonnější motory DB 603 E, G a L a Jumo 213 E. Vývojové práce na těchto motorech se protahovaly a nebylo jasné, kdy budou k dispozici ve větším počtu. Bez ohledu na to zahájil Kurt Tank práce na novém draku, přičemž vycházel z dřívějších projektů a konstrukčních studií.\n\nProjekt nazvaný \"Spezial Höhenjäger\" (speciální výšková stíhačka) navazoval na starší konstrukci označenou Ta 153 a od RLM dostal označení Ta 152. Jako pohonná jednotka měl sloužit motor Junkers Jumo 213 A vybavený aerodynamickým krytem. U první verze Ta 152 A-1 bylo navrženo nové křídlo, ocasní plochy a kryt motoru se zabudovaným uzavřeným sběračem spalin (tedy bez vnějších výfuků). Nad motorem se měly nacházet dva kanóny MG 151 ráže 20 mm. Předpokládala se zástavba dalších dvou kanónů stejného typu v kořenech křídel a kanón MK 103 ráže 30 mm v bloku motoru. Navíc existovala možnost umístit ve vnějších částech křídla dva kanóny MK 108 ráže 30 mm.\n\nDalší plánovanou verzí měl být Ta 152 A-2, jehož drak byl identický s variantou A-1. Jedinou změnou bylo nahrazení vnějších křídelních kanónů MK 108 ráže 30 mm kanóny MG 151, jejichž menší ráži kompenzovala vysoká kadence. Vedle projektů sériových verzí Ta 152 připravoval Kurt Tank tři konstrukční studie, označené Ta 152 Ra-1, Ra-2 a Ra-3, které odpovídaly kategoriím \"Normaljäger\", \"Höhenjäger\" a \"Schlachtflugzeug\" (běžná stíhačka, výšková stíhačka a bitevní letadlo). Záhy našly tyto studie uplatnění ve skutečných projektech. Běžná stíhačka byla označena Ta 152 C, výšková stíhačka Ta 152 H a bitevní verze jako Ta 152 B. Písmena D, F a G neměly být použita, aby se zabránilo případným záměnám s už existujícími verzemi Fw 190 D, F a G, písmena I a J se u Luftwaffe nepoužívala.\n\nV polovině roku 1943 se RLM rozhodlo učinit opatření, která by urychlila práce na nových výškových stíhačkách. Na střetnutí s představiteli obou firem, které se konalo 5. července 1943 v závodě Focke-Wulf v Bad Eilsenu, zástupci RLM požadovali v co nejkratším termínu předložit tzv. \"Schnellösung\" (rychlé řešení) nové výškové stíhačky. \"Schnellösung\" mělo spočívat v úpravě standardního draku jedné z už vyráběných stíhaček na výškovou stíhačku s použitím minimálního počtu konstrukčních změn. Ukázalo se, že Focke-Wulf se svými návrhy Fw 190 Ra-1 a Ra-8 pokročil dále než Messerschmitt s nepříliš slibným Bf 109 H, jehož vývoj byl zastaven po vyrobení dvou prototypů. Oba návrhy Kurta Tanka používaly motor Jumo 213, který sliboval dobré výkony a byl v pokročilejším stádiu vývoje než konkurenční DB 603.\n\nKurt Tank se v souvislosti s tím rozhodl přerušit další vývoj Ta 152 A, protože tento stroj byl až na jiné křídlo v zásadě shodný s drakem Fw 190 D, který byl vybrán pro sériovou výrobu jako \"Schnellösung-Jäger\". Druhým důvodem přerušení příprav sériové výroby Ta 152 A byly problémy s dodávkami dostatečného množství kanónů MK 103 střílejících osou vrtule. A verze A byla navíc mimo nového křídla, směrovky a krytu motoru shodná s Fw 190 D-9, jehož výrobu už v té době RLM objednalo a která se zanedlouho úspěšně rozběhla. V druhé polovině roku 1943 pokračovaly v konstrukčních kancelářích obou firem práce na dalších variantách výškových stíhaček. Jejich výsledkem byl u Focke-Wulfu studijní projekt Ta 152 A-4.\n\n23. října 1943 ukončil projekční práce i Messerschmitt a zahájil stavbu prototypu Me 209V4. Nejprve měl být tento stroj poháněn motorem Daimler-Benz DB 628 A, ale s ohledem na protahování jeho vývoje došlo k rozhodnutí použít motor Daimler-Benz DB 605 A anebo AS. Zpočátku Kurt Tank plánoval použít u Ta 152 H-1 motor Daimler-Benz DB 603 G nebo DB 632, nakonec se však rozhodl pro Junkers Jumo 213 E. Willi Messerschmitt doufal, že Me 209 A-4 vzlétne v únoru 1944, ale spojenecké nálety způsobily zdržení stavby prototypu. Tuto situaci Messerschmitt řešil přestavbou existujícího prototypu Me 209 V5 na prototyp výškové stíhačky.\n\nS ohledem na Messerschmittovy těžkosti nabyl Kurt Tank přesvědčení, že jeho konstrukce Ta 152 H s jistotou zvítězí v konkurzu \"Technisches Amtu\" na výškové stíhací letadlo, a proto přidělil vývoji tohoto stroje nejvyšší prioritu. Aby se co nejvíc urychlily práce a poté zkoušky prototypů, bylo rozhodnuto přestavět čtyři z ještě existujících prototypů \"Höhenjäger 2\" na prototypy verzí Ta 152 H, což vyžadovalo instalaci nového motoru a úpravu draku. Motory Daimler-Benz DB 603 A byly v letadlech Fw 190 V29, V30 a V33 nahrazeny motory Junkers Jumo 213 E, které poháněly vrtule typu VS 9, čímž se jejich označení změnilo na Fw 190 V29/U1, V30/U1 a V33/U1. Rovněž Fw 190 V32/U1 (používaný doposud jako testovací stroj plánovaného letounu Ta 153, první let v prosinci 1943) dostal namísto doposud používaného motoru Daimler-Benz DB 603 G motor Junkers Jumo 213 E a označení Fw 190 V32/U2. Zanedlouho se do programu Ta 152 zapojil i prototyp Fw 190 V18/U2.\n\nPodle plánů konstrukční kanceláře firmy Focke-Wulf mělo být všech pět prototypů připravených k letovým zkouškám mezi červnem a zářím 1944. Současně začaly přípravy k co nejrychlejšímu zahájení prací na prototypech dalších verzí Ta 152 - Ta 152 B, C a E, z kterých ta poslední dostala nejvyšší prioritu, protože splňovala požadavky, které kladl \"Technisches Amt\" na \"Spezial Höhenjäger\" (speciální výškovou stíhačku). Ta 152 B, který měl nejnižší prioritu, neměl být postaven dokonce ani jako prototyp. Prototypy Ta 152 C se měly stát Fw 190 V20 (W.Nr.0040, GH+KQ) a V21 a samotná verze C měla vyhovovat požadavkům na tzv. \"Begleitjäger\" (doprovodnou stíhačku). Vedle strojů V20 a V21 mělo dostat ještě dalších patnáct předsériových strojů Ta 152 C prototypové označení. Problémem při dalším vývoji této verze se ukázal být motor Daimler-Benz DB 603 L, který se měl stát jejich pohonnou jednotkou. Tento motor se podobal tehdy vyráběné verzi DB 603 E a měl být navíc vybaven dvojstupňovým turbokompresorem. V březnu 1944 předalo RLM firmě Focke-Wulf dvanáct motorů Daimler-Benz DB 603 za účelem jejich zástavby do prototypů letounů Ta 152 C a Ta 154. Ve stejném měsíci byly porovnány vypočítané výkony stíhaček Dornier Do 335 a Ta 152 C. Ukázalo se, že Do 335 je se stejnou výzbrojí (1x 30 mm a 2x 20 mm) o 30 až 87 km/h rychlejší (v závislosti na výšce letu) než Tankův stroj.\n\nV dubnu 1944 byly zahájeny statické zkoušky jednotlivých konstrukčních prvků Ta 152 H. Ukázalo se, že přetlaková kabina nesplňuje na ní kladené požadavky. V červnu 1944 byl konečně dokončen první prototyp Ta 152 H označený jako Ta 152 V1 (W.Nr.150001, CW+CA). Tento stroj odpovídal verzi H-0 a byl odeslán do Langenhagenu k letovým zkouškám. Za povšimnutí stojí, že byl dokončen dříve než jeho pět předchůdců. To dokazuje, s jakou horlivostí se pracovalo na novém typu.\n\nBrzy po V1 - 12. července 1944 - vzlétl také první z pěti překonstruovaných letadel \"Höhenjäger 2\". Jednalo se o Fw 190 V33/U1 (W.Nr.0058, GH+KW) s motorem Junkers Jumo 213 E-1, pohánějícím trojlistou dřevěnou vrtuli VS 9, s přetlakovou kabinou, prodlouženým trupem (0,775 m vpředu a 0,50 m vzadu), kapkovitými kryty trupových kanónů MG 151 ráže 20 mm umístěných před kabinou (které však nebyly instalované), teleskopickým zaměřovačem ZFR a křídlem verze H protáhnutého tvaru. Nasávání vzduchu do kompresoru se nacházelo na pravé straně motorového krytu. Křídlo mělo rozpětí 14,50 metru a mělo zvláštní konstrukci. Hlavní nosník, který byl z oceli (kvůli nedostatku lehkého hliníku), vedl od jednoho záchytného bodu podvozku k druhému, zadní nosník byl však po celé délce křídla. Zbytek křídla vyplňovalo množství žeber a podélných výstuh. Kvůli zvětšenému rozpětí se nohy podvozku posunuly o 25 cm směrem k vnějším okrajům. Tento prototyp ještě létal bez výzbroje.\n\nNásledující den se při druhém letu stala nehoda, při které byl stroj po 36 letových minutách úplně zničen. V důsledku nehody napsal 18. června velitel zkušebního střediska v Rechlinu Oberst Edgar Petersen firmě Focke-Wulf dopis, v kterém zdůraznil nutnost zdržení sériové výroby Ta 152 a uskutečnění dalších testů prvních dvanácti předsériových strojů. Zmínil se též o tom, že těžiště letadla se nachází příliš vzadu.\n\nV Langenhagenu mezitím probíhaly letové zkoušky prototypu V1, který konečně vzlétl až 21. listopadu a pilotoval ho Hans Sander. Zkoušky se čím dál víc protahovaly. Způsobovala to obtížná situace v Německu v této fázi války. Jak vzpomínal šéf zkušebních pilotů firmy Focke-Wulf Ing. Hans Sander: „V té době nebylo možné vykonat s letadlem Ta 152 víc letových zkoušek, což bylo způsobené celkovou situací v Německu. Lidé měli hlad, žili v zimě a trpěli nedostatkem spánku. Přízemní útoky Thunderboltů, Lightningů a Mustangů a nálety bombardérů na Berlín (formace přelétávaly nad Langenhagenem) a též na samotný Langenhagen způsobovaly časté letecké poplachy. K tomu se navíc přidávaly dopravní těžkosti. Náhradní díly a vybavení bylo nutné dovážet po železnici, na bicyklech a potom donést jednoduše na ramenou. Více než dva měsíce jsme používali vodu z požární nádrže. \"Jägerstab\" se zajímal jedině o co nejvyšší počet dodaných letadel a výsledkem toho bylo, že většina z nich opouštěla továrny bez nutného vybavení a jen po jediném krátkém zkušebním letu, což bylo způsobené omezenými zásobami paliva.”\n\nDruhý prototyp Fw 190 zapojený do programu Ta 152 pod označením Fw 190 V30/U1 (W.Nr.0055, GH+KT) byl zalétán 6. srpna 1944. Při výškových testech 23. srpna 1944 se vznítil motor. Oheň se ale nerozšířil a Hans Sander dovedl letoun až k zemi. Při nouzovém přistání v Langenhagenu zachytil křídlem o zem a letadlo úplně zničil.\n\nProběhly celkem čtyři pokusy o výškové lety a pokaždé skončily předčasně kvůli poruše turbokompresoru. V závislosti na typu motoru měl turbokompresor dva stupně s přechodným chlazením buď mezichladičem anebo vstřikováním MW 50 a tři rychlosti. Problémy se objevovaly vždy při třetím rychlostním stupni, který nikdy nenaskočil. Navíc ve výšce nad 9000 m příliš poklesl tlak paliva, protože palivové pumpy nedokázaly pracovat dostatečně rychle.\n\nTřetí prototyp Fw 190 V29/U1 (W.Nr.0054, GH+KS) uskutečnil první zkušební let 24. září 1944. Neměl už vypouklé kryty před kabinou pro případnou montáž dvou MG 151/20 a konce křídel měl už definitivně bez oblouků. Rozpětí tak nakonec kleslo na 14 400 mm. Velení chtělo pro výškové lety používat italské výškoměry s dosahem do 14 000 m, ale nakonec se montovaly opět německé do 12 000 m. S tímto strojem dosáhl Ofw. Friedrich Schnier rekordní výšky 13 654 m. Tuto událost popsal takto:\n\n„Počáteční stoupání bylo celkem normální. Každých 1 000 metrů jsem hlásil požadované hodnoty rychlosti, výšky, různé tlaky, teploty a hodnoty týkající se tří plnících zařízení. V důsledku netěsnosti kabiny v ní nebyl tlak o mnoho vyšší než venkovní tlak, ale nedokážu si vzpomenout na konkrétní hodnotu rozdílu. Plánovaný tlak měl být 0,03 MPa. V 11 000 m mě začaly svrbět a bolet kolena a lokty a cítil jsem, jak se mi zpomalují pohyby. Mluvení bylo stále těžší. V 12 000 m jsem hlásil, že výškoměr je zablokovaný a že pokračuji v stoupání s pomocí variometru a rychloměru. O tom, že stoupám, jsem měl pouze vizuální důkaz. Obloha dostala temně modrou a potom černou barvu a směrem k horizontu přecházela do všech odstínů modré až bílé. Pravou ruku a rameno jsem už nemohl ovládat, takže jsem pokračoval v řízení jen s pomocí levé ruky. Letadlo ztratilo stabilitu, sotva reagovalo na směrovku, udržet nebo získat výšku bylo stále těžší, a tak jsem další stoupání vzdal. Protože zem chtěla znát naměřené hodnoty, nahlásil jsem je. Po přistání, už v noci, mě srdečně přivítali technici, kteří se mnou byli celou dobu ve spojení. Poté jsme otevřeli barograf. Vyhodnocení ukázalo absolutní výšku 13 654 m.”\n\nSchnier prováděl také střemhlavé lety z výšky 10 500 m, aby získal co nejvyšší maximální rychlost. Naměřil až 0,96 M, ale to se zdá být přece jen příliš. Poslední známou informací o V29/U1 je hlášení o jeho opravě v Langenhagenu mezi 2. a 27. listopadem.\n\nČtvrtý stroj z této série prototypů Fw 190 V32/U2 (W.Nr.0057, GH+KV) pilotovaný Hansem Sanderem přeletěl 15. srpna 1944 do Langenhagenu z Delmenhorstu, kde byl přestavěný v závodech Focke-Wulf. K prvnímu letu z Delmenhorstu do Langenhagenu vzlétl 15. srpna 1944 v 9:27 hod ráno. Pilotoval ho Hans Sander. V listopadu dostal nové křídlo z rozestavěného Fw 190 V25 (W.Nr.110025), který se stavěl jako náhrada za rozbitý V33/U1. Takto upravený vzlétl poprvé 15. listopadu.\n\nPátý prototyp Fw 190 V18/U2 (W.Nr.0040, CF+OY) poprvé vzlétl 19. listopadu 1944. O tomto stroji dodnes panují nesrovnalosti. Původně měl dostat motor DB 603, ale výše uvedené problémy s ním si vynutily zástavbu motoru Jumo 213 E. Poprvé vzlétl pravděpodobně 1. nebo 12. srpna. Existuje ještě několik známých informací z následujícího období. Zpráva hovoří o jeho letu 19. listopadu 1944 z Adelheide do Langenhagenu, kde potom probíhala od 25. listopadu do 7. prosince jeho oprava. 10. prosince ho zalétal pilot Märschel, ale už 23. prosince byl při vzletu opět poškozen, když se náhle prudce stočil doprava a poškodil zatahovací mechanismus pravé podvozkové nohy. Během opravy dostal stroj novou (pravděpodobně kovovou) ocasní část. V průběhu zkoušek se ale odtrhl potah. Nakonec skončil, zničený ustupující německou armádou, v rukou Kanaďanů.\n\nŠestý prototyp, který byl stavěný jako náhrada za V33/U1 ztracený při nehodě 13. června 1944 (70% poškození, nalétaných pouze 36 minut), nebyl dokončen a jeho křídla byla zabudována do Fw 190 V32/U2. Ten takto upravený podnikl první let 15. prosince 1944. Mezitím byl dokončen prototyp Ta 152 V2 (W.Nr.150002, CW+CB) a následně i prototypy V3 (W.Nr.150003, CW+CC), V4 (W.Nr.150004, CW+CD) a V5 (W.Nr.150005, CW+CE). S V2 vzlétl Hans Sander 29. listopadu1944. Ten samý pilot zalétal i ostatní prototypy: V3 3. prosince, V4 17. prosince a V5, o kterém se neví téměř nic. Další prototypy Ta 152 V27 (W.Nr.150030, původně 150027) a V28 (W.Nr.150031, původně 150028) zalétal až v roce 1945. V27 vzlétl 1. února a V28 až v březnu.\n\nVšechny prototypy byly podrobené těžkým zkouškám, které značně stěžovala situace Německa (hlavně nedostatek paliva) a fakt, že testovací středisko v Langenhagenu leželo na trase amerických bombardérů na Berlín, takže jej skoro denně navštěvovaly spojenecké doprovodné stíhačky.\n\nTesty na Fw 190 V29/U1 odhalily velkou poruchovost podvozku. Pravá noha vypadávala ze zámku, nebo docházelo ke vzpříčení přídavných dvířek podvozku, ale i po jejich odstranění se levá noha zasouvala rychleji a vypnutá hydraulika už potom pravou nohu nedovřela. Návrh nevypínat hydraulický systém při zasunutí levé nohy neuspěl, protože tlak v hydraulice potom dosahoval hodnoty až 140 atmosfér! Piloti si stěžovali i na slabou směrovou stabilitu, protože letadlo uhýbalo při plně vysunutých chladicích klapkách na pravou stranu.\n\nTa 152 V1 byl nakonec použit pro pevnostní zkoušky. Stejně skončil i Ta 152 V2. 3. prosince vzlétl Ta 152 V3 s ocelovými křídly. Po něm následovaly, už v roce 1945, V4 a V5. I na těchto prototypech docházelo k vypadávání pravé podvozkové nohy, která musela být zasouvána prudkým trhnutím stroje krátce po startu. Těžko viditelné a ovladatelné klapky průtoku vzduchu chladičem motoru byly nahrazeny automatickými, které řídil termostat. Další těžkosti způsobovaly nefunkční přetlakové kabiny, neúměrná síla působící na křidélka a přistávací klapky. Přetlaková kabina měla udržet tlak rovný okolnímu až do výšky 8000 m. Potom se měla jeho hodnota ustálit na 0,035 MPa, a tak zůstat až do výšky 14 000 m, kdy byl rozdíl 0,023 MPa. Při případném dalším stoupání měla kabina udržet tlak vždy o 0,023 MPa vyšší než byl okolní tlak. Jumo 213 E též nedosahoval vypočítaných výkonů. Chyba byla nalezena po konzultacích Sandera s Junkersem v olejové cirkulaci, a tak od srpna už bylo všechno v pořádku. Sander tlačil na Junkerse, aby zvýšil volnoběžné otáčky motoru na 1700 ot/min. Junkers to odmítl s odůvodněním, že by to výrazně ovlivnilo životnost motoru. V říjnu se uvažovalo i o montáži vystřelovacích sedaček, ale kvůli konstrukčním problémům jejich montáže do existujícího trupu se od nich upustilo.\n\nJako prototypy H-0 sloužily stroje Fw 190 V29/U1, V30/U1, V32/U2, V33/U1 a pravděpodobně také V18/U2. Prototyp Ta 152 V4 létal jako H-0/R11. Prvních dvacet předsériových Ta 152 H-0 dodaly z továrny přímo do Rechlinu a jednotce \"Erprobungskommando Ta 152\" (Zkušební oddíl Ta 152), založené 2. listopadu 1944, které velel Hauptmann Bruno Stolle. Všechna tato letadla byla vybavena zařízením GM-1. Piloti ze Stolleho jednotky byli s výkony Ta 152 spokojení. V porovnaní s Fw 190 ale prováděl výkrut mnohem pomaleji, což bylo způsobeno prodlouženými křídly (Ta 152 provedl plný výkrut ve výšce 500 m při rychlosti 470 km/h za 4,9 sekundy). Stolle se též pokusil dosáhnout maximální výšky a přezkoumat hranici dostupu letadla. Poté, co vystoupal nad Rechlinem do výšky 12 000 m, však musel let pro nedostatek kyslíku ukončit. Stolle ohodnotil letoun vysoko a doporučil okamžitou sériovou výrobu.\n\nPředprodukční H-0 byly objednány v továrně v Sorau, sériová výroba H-1 se rozběhla v závodě Focke-Wulf v Chotěbuzi 21. listopadu 1944. Letadla ze Sorau měla dostat výrobní čísla 110001 až 110026 a označení V1 až V26. Sériové stroje měly přiděleny čísla 150001 až 150037 a 150160 až 150168. Čísla 110001 až 110005 byla krátce na to zrušena a nebyly nikdy postaveny. Proto se prvních pět prototypů vybralo mezi prvními H-0 (W.Nr.150001 až 150005). To vysvětluje, proč bylo pro prototypy vyhrazeno 72 sériových čísel ale ve skutečnosti jich bylo postaveno jen 67.\n\nLetadla Ta 152 H-0 poháněl motor Jumo 213 E s trojlistou vrtulí VS 9 s průměrem 3600 mm. Verze H-0 nenesla MW 50 ani GM-1. Křídla měla rozpětí 14,44 m a plochu 23,5 m². Výzbroj se skládala ze dvou MG 151/20 se 175 náboji na zbraň nad motorem a jednoho MK 108 s 90 granáty v bloku motoru. Přístup k zásobníkům pro MG 151 byl ze spodní strany křídel a pro MK 108 přes malý panel na levém boku motorového krytu. Stlačený vzduch potřebný k činnosti MK 108 se nacházel v zadním vsazeném dílu trupu. V říjnu 1944 dosáhl Ta 152 H-0 ve výšce 1000 m ve vodorovném letu rychlosti 720 km/h. V listopadu padlo rozhodnutí instalovat nový gyroskopický zaměřovač Askania Adler EZ 42. Častěji se ale objevoval Revi 16 B. V náběžné hraně levého křídla se nacházel fotokulomet BSK 16.\n\nPalivové nádrže měly objem 233 l (přední) a 362 l (zadní) a byly umístěné pod kabinou. Nádrž oleje s objemem 72 l se nacházela před kabinou. Rádiové vybavení se skládalo z FuG 16 ZY a FuG 25a IFF. Podvozek s rozchodem 3954 mm používal pneumatiky s rozměry 740 x 210 mm, byl ovládaný elektricky a zatahoval se hydraulicky směrem k trupu. K jeho kompletnímu zakrytí v zataženém stavu sloužily malé přídavné plechy na centroplánu. Zatažitelné bylo i ostruhové kolečko s pneumatikou 380 x 150 mm. Celková hmotnost stroje byla 4727 kg.\n\nLetové testy ukázaly nutnost určitých úprav draku. Objevovaly se problémy s hlavním podvozkem a s ovládáním klapek chladiče umístěných na krytu motoru. Kormidla reagovala v určitém rozsahu rychlostí s jistým zpožděním, přistávací klapky se vysouvaly příliš dlouho. Mnoho problémů nadále způsobovala přetlaková kabina, která nedokázala udržet předepsaný tlak. Důvodem byl nevhodný použitý tmel a nekvalitní gumové těsnění. Čelní skleněný štítek byl rovněž nekvalitně zpracovaný a způsoboval další netěsnosti. Od února 1945 bylo těsnění kokpitu předěláno a byla utěsněna každá škvírka. Nastal však jiný problém - kompresor způsoboval značné přehřívání vzduchu. Pro výšku 14 500 m byla teplota vzduchu vypočítána na 82 °C! Jediným východiskem bylo zabezpečit výměnu vzduchu mezi vnitřkem a vnějším prostředím (čemuž se doposud konstruktéři snažili ze všech sil zabránit) anebo namontovat výměník tepla. Nakonec se od přetlakování kabiny upustilo u většiny letadel ve službě. Netěsnosti se objevovaly také u systému nouzového vysunování podvozku a přistávacích klapek, fungujícího na stlačený vzduch.\n\nTa 152 H-1 byl v podstatě identický s předsériovou verzí H-0, měl ale možnost instalace přídavných nádrží a zařízení MW 50. V křídle měl navíc šest nádrží, z kterých se levá vnitřní používala pro MW 50 a měla objem 70 l (28 minut použití), což ale muselo stačit, protože Ta 152 H byl plánován jako výšková stíhačka. V trupu za pilotní kabinou byla umístěna nádrž zařízení GM-1 na NO s objemem 85 litrů. Celá pravděpodobně dřevěná ocasní část byla nahrazena těžší kovovou. To mělo za následek spolu s montáží MW 50 a GM-1 nárůst hmotnosti na 5217 kg. Prototypy verze H-1 byly stroje Ta 152 V1,V2, V3, V5, V27 a V28. Sériová výroba začala v lednu 1945 v továrně Focke-Wulf v Chotěbuzi (série 150001-150037, 150160-150168) a od března též v licenci v továrnách Erla a GWF. Víme však, že stroje s W.Nr.150023 a 150025 byly dokončeny jako H-0, i když spadají mezi výrobní čísela pro verzi H-1. Pravděpodobně v továrně letadlo vždy dokončili tak, jak jim to umožňovaly zásoby součástek. Celkem vzniklo 46 strojů verze H-1. Vyráběly se i některé její varianty:\n\nTa 152 H-1/R11 - stíhačka pro každé počasí se směrovým autopilotem PKS 12, automatickým pilotem (\"Jägerkurssteuerung\") LGW-Siemens K23, radiokompasem FuG 125, VHF přijímačem signálu radiomajáku a vyhřívaným zasklením kabiny. Jeden H-0 a velká část H-1 byly dokončeny v tomto standardu.\n\nTa 152 H-1/R21 - \"Begleitjäger\" neboli doprovodná stíhačka bez GM-1, ale s MW 50 s palivem v levé vnitřní nádrži, s autopilotem PKS 12 a radiokompasem FuG 125.\n\nTa 152 H-1/R31 - letadla bez GM-1, namísto kterého bylo v motoru závaží, se vstřikováním MW 50 a zadní nádrží na 280 l.\n\nVerze Ta 152 H-2 se od předcházející lišila rádiem FuG 15, které nahradilo FuG 16 ZY. Tato varianta se však nevyráběla sériově, o čemž bylo rozhodnuto v prosinci 1944. Jako prototyp měl původně sloužit Ta 152 V25, po zrušení projektu se od toho upustilo. Rovněž Ta 152 H-3 až H-9 skončily už na rýsovacích prknech, v těchto verzích se laborovalo s různými motory, výzbrojí a výstrojí.\n\nPlánovala se také úprava Ta 152 H, zahrnující 24-válcový motor Jumo 222 E/F se čtyřlistou vrtulí. Ale protože křídla by neunesla zvýšenou zátěž, musela by projít kompletní přestavbou, na kterou už nebyl čas. Mělo to být stíhací a stíhací-bombardovací letadlo, schopné zvratu s přetížením šesti G, vyzbrojené čtyřmi MG 151 nebo dvěma MG 151 a dvěma MK 103. Počítalo se i s přetlakovou kabinou, což bylo nestandardní vybavení pro letadlo určené do malých výšek. Vzletová váha byla vypočítána na 5815 kg, která dalece překračovala nosnost původního podvozku. Celý projekt stál na motoru Jumo 222, od kterého se očekával výkon až 3000 k. I když se Junkers snažil, tento výkon se mu nepodařilo ani zdaleka dosáhnout. Sander vzpomínal: „Letěl jsem s 222 s 2000 k v Fw 191, ale víc jsme z něho nedostali.”\n\nPoslední varianty verze H měly být Ta 152 H-10, H-11 a H-12. Jednalo se o průzkumna letadla s instalovanou kamerou Rb 20/30, 50/30 nebo 75/30, jejichž drak byl totožný s Ta 152 H-0 (H-10), H-1 (H-11) a H-2 (H-12). Od května 1945 se mělo vyrábět 20 kusů měsíčně. Vznikl pouze prototyp verze H-10 – Ta 152 V26 (W.Nr.150021, CW+CU), který vzlétl v březnu 1945.\n\nTa 152 H měl velké křídlo, díky čemuž byl lehce ovladatelný. K jeho přednostem patřila také rychlost. Koncem roku 1944 Kurt Tank jen těsně unikl smrti na jednom z Ta 152 H. Letěl z Langenhagenu u Hannoveru na schůzku do továrny \"Focke-Wulf\" v Chotěbuzi. Jeho letadlo sice neslo výzbroj, ale žádnou munici. Krátce po vzletu ho překvapily čtyři Mustangy. Tank stiskl tlačítko aktivující MW 50, přidal plný plyn a nechal Mustangy daleko za sebou.\n\nZa povšimnutí stojí fakt, že před zahájením sériové výroby Ta 152 H v Chotěbuzi 21. prosince 1944 nalétaly jeho prototypy (V33/U1, V30/U1 a V29/U1) dohromady jen 30 hodin a 52 minut. Mezi prosincem 1944 a lednem 1945 bylo vyrobeno 18 letadel Ta 152 H (W.Nr.150001-018) a mezi lednem a dubnem 1945 jen 24 dalších strojů (W.Nr.150019-168), protože produkce se pozdržela kvůli postupu Sovětů.\n\nSoučasně s verzí H probíhal u firmy Focke-Wulf vývoj průzkumné verze Ta 152 E (\"Aufklärer\" - průzkumník). Letadla Ta 152 E-0 a E-1 měly být vybavena krátkými křídly z verze C (s rozpětím 11,00 m a nosnou plochou 19,5 m²), zatímco Ta 152 E-2 měl mít křídla se zvětšeným rozpětím pocházející z verze H (s nosnou plochou 23,5 m²). Všechny tyto varianty měly nést kameru Rb 75/30 umístěnou v zadní části trupu. V prosinci 1944 byly dokončeny dva prototypy verze E-1 – Ta 152 V9 (W.Nr.110009) a V14 (W.Nr.110014). V9 vzlétl poprvé 14. ledna 1945, V14 25. ledna. Prototyp Ta 152 V26 měl být vzorem varianty E-2. V polovině února RLM rozhodlo odvolat objednávku speciálních průzkumných verzí letadel Ta 152 a z V26 se stal Ta 152 H-10. Focke-Wulf se měl dále soustředit jen na vývoj průzkumných variant verzí C a H.\n\nPočáteční zájem o výškový Ta 152 H zastínil ostatní studie, ale v době zalétávání prototypů se rozběhly také práce na Ta 152 Ra-1, který byl vybrán jako vzor pro verzi Ta 152 C. Ta měla být poháněna motorem DB 603 a měla mít rozpětí křídel 11,00 m. Dva prototypy Fw 190 V20 a V21 byly v srpnu 1944 připraveny k instalaci nových motorů Daimler-Benz DB 603 L a po této úpravě měly být označeny Fw V20/U1 a V21/U1. V20/U1 (nové označení TI+IG) byl zničen už 5. srpna 1944 během spojeneckého náletu na závody Focke-Wulf, takže není úplně jisté, že dostal nový motor. V21/U1 byl 3. listopadu 1944 dokončen a od 10. listopadu se podroboval letovým zkouškám ve firmě Daimler-Benz, kde též dostal nový motor DB 603 LA a byl přeznačen na Fw 190 V21/U2 s novým kódovým označením TI+IH. Vyzbrojený byl čtyřmi kanóny MG 151/20 a jedním MK 108 střílejícím dutým hřídelem motoru. Zanedlouho se k programu Ta 152 C připojily ještě dva prototypové stroje Fw 190 V76 a V77, které předtím představovaly vzory verze Fw 190 D-14 a které byly vybaveny motory Daimler-Benz DB 603 LA, resp. DB 603 E. Výroba Ta 152 C se rozběhla v březnu 1945 v továrně ATG (\"Allgemeine Transportanlagen GmbH\") v Lipsku a v továrně Siebel v Halle.\n\nV prosinci 1944 byly zahájeny zkoušky prvních předsériových letadel Ta 152 C-0, které současně obdržely prototypová čísla V6 (W.Nr.110006, VH+EY), V7 (W.Nr.110007, CI+XM) a V8 (W. Nr.110008, GN+CA). Testy probíhaly od 10. prosince na letišti Adelheide. Ta 152 V6 vzlétl poprvé až 17. prosince. Stroj byl vybaven motorem Daimler-Benz DB 603 E/V19 s klasickým krytem, vstřikováním MW 50, trojlistou vrtulí VDM VP (o průměru 3600 mm) a se zabudovaným 30 mm kanónem MK 108. Jinak byl shodný s Ta 152 H, pouze rozpětí se snížilo na 11,00 m. Dva kanóny MG 151 kalibru 20 mm byly umístěné v trupu nad motorem a dva v kořenech křídel. Vzletová hmotnost letadla dosahovala 4370 kg. Tento stroj byl spolu s Fw 190 V21/U1 později vybaven motorem DB 603 LA (rovněž se zabudovaným kanónem MK 108). S tímto motorem se toto letadlo stalo vzorem pro Ta 152 C-1. V křídlech Ta 152 V6 byly též instalované závesné body pro podvěšení odpalovacích zařízení střel WGr.21. S MW 50 dosahoval ve výšce 5250 m rychlost 687 km/h a podpořil tak volbu nové pohonné jednotky, kterou se měl stát DB 603 E, který dával v nižších výškách lepší výkony než DB 603 L. Oba ale vyžadovaly nedostatkový 96 oktanový benzín C3, a tak se měl nakonec používat motor DB 603 LA, který mohl spalovat i benzín B4 (87 oktanů). Ta 152 V7 vzlétl začátkem roku 1945, měl motor DB 603 EM a představoval verzi Ta 152 C-0. Měl přepracovaný kryt kabiny, který o něco zvýšil jeho rychlost.\n\nNa těchto strojích probíhaly i zkoušky nových zbraní. Počítalo se se čtyřmi novými revolverovými kanóny Mauser MG 213 A kalibru 20 mm s rychlostí střelby 1100 ran/min. Plánovala se zástavba dvou MG 213 A do trupu a dvou do kořenů křídel. Při testech na Ta 152 ale vznikly problémy s odvodem nábojnic a německý průmysl těchto kanónů stihl vyrobit do konce války ani ne tucet. Už v polovině roku 1944 byl prototyp Fw 190 V53 (W.Nr.170003, DU+JC) vybrán jako experimentální stroj pro zkoušky s kanóny MK 103 kalibru 30 mm plánované na listopad 1944. S dvěma synchronizovanými kanóny MK 103 v kořenech křídel měl být předlohou verze C-3. Prototyp dostal nové označení V68, ale ještě před zahájením zkoušek byl 5. srpna 1944 zničen (spolu s V20) při spojeneckém náletu. Prototyp Ta 152 V7 byl zalétaný v prosinci 1944 jako vzor úprav Ta 152 C-0/R11, vybavený motorem Daimler-Benz DB 603 EM a sadou R11 (stíhačka pro každé počasí). Měl upravený kryt motoru, který ještě zvýšil jeho maximální rychlost. Ta 152 V8 byl dokončený jako standardní C-0 s motorem Daimler-Benz DB 603 L a s gyroskopickým zaměřovačem EZ 42. Vzlétl pár dní po V7 (někdy před 14. lednem 1945). Všechny prototypy se ukazovaly jako slibné a proto RLM objednalo sériovou výrobu verze C, ale až na červen 1945.\n\nPorovnávací zkoušky prototypů s motory DB 603 E a DB 603 L ukázaly, že první má lepší výkony v nižších letových hladinách, zatímco druhý ho převyšuje ve větších výškách. Pro pohon sériových letadel Ta 152 C-1 kategorie \"Normaljäger\" (běžná stíhačka) byl zvolen motor Daimler-Benz DB 603 LA, který mohl používat oba druhy paliva: 96 oktanový C3 a dostupnější 87 oktanový B4. Dostal ho nakonec i V6, a tak sloužil potom jako prototyp verze C-1. K 1. březnu 1945 nalétal 7 hodin a 41 minut v osmnácti letech. Piloti si pochvalovali nový motor Daimler-Benz, který byl lépe ovládatelný než Jumo 213. Ale i nový motor trpěl problémy s chlazením oleje. Ve výšce 5250 m dosahoval s MW 50 rychlosti 687 km/h.\n\nNakonec se vyráběla jen verze C-1 s motorem DB 603 L, který poháněl vrtuli VDM VP s průměrem 3600 mm. Nasávání vzduchu do kompresoru bylo přemístěno na levou stranu motorového krytu. Křídlo si zachovalo původní konstrukci s průběžným zadním nosníkem a předním od jednoho záchytného bodu podvozku k druhému. Rozpětí mělo hodnotu 11,00 m a plocha křídla 19,5 m². Výzbroj tvořily dva kanóny MG 151 se 150 náboji nad motorem, z kterých levý byl posunutý o 16 mm blíže k ose motoru z důvodu většího kompresoru. Dva stejné kanóny byly v kořenech křídel se 175 náboji na zbraň a MK 108 s 90 náboji střílející osou motoru. Jako zaměřovač sloužil buď Revi 16 B nebo EZ 42. Nádrže odpovídaly Ta 152 H-1, ale levá vnitřní neobsahovala palivo pro MW 50. To bylo ve zvláštní nádrži s objemem 140 l v trupu, což vystačilo (se spotřebou u tohoto typu 190 l/h) na dobu 44 minut. Množství neseného paliva tak dosáhlo 1064 l a mohlo být zvýšeno o dalších 300 l přídavnou nádrží na závěsníku \"ETC 503\" pod trupem. Další příslušenství, včetně podvozku, odpovídalo standardu Ta 152 H bez přetlakové kabiny. Ocasní plochy měly standardní kovovou konstrukci a z trupu zmizela signální karta AZA 10. Výroba začala v Lipsku (bloky W.Nr.830000 a 920000) a v Halle (bloky W.Nr.360000 a 440000) v březnu 1945 a do konce války jich vznikl jen minimální počet.\n\nZkoušela se i instalace přídavného zařízení R14 (závěsník \"ETC 504\" pro letecké torpédo LT 1 B). Ukázalo se ale, že výškový motor Daimler-Benz DB 603 LA se k tomuto účelu nehodí, a proto se od stavby Ta 152 C-1/R14 upustilo. Na pokusy byl použit Ta 152 C-0 s vhodnější pohonnou jednotkou DB 603 E. Hmotnost ale překročila únosnou hranici a projekt byl zrušen. V případě potřeby se mělo pro nesení torpéda použít letadlo verze D. Varianta C-1 byla doplněna sadou R31. Do prostoru motoru bylo přidané závaží, které mělo vyvážit nádrž GM-1 umístěnou v zadní části trupu. Několik strojů Ta 152 C-1/R31 létalo u JG 301.\n\nV říjnu 1944 vydalo RLM nařízení, podle kterého měla být u každého vyráběného letadla zvýšena rychlost o 50 km/h. U Ta 152 však už proběhly všechny možné vylepšení a další zvyšování výkonů nepřicházelo v úvahu. Proto se začalo uvažovat o instalaci proudového motoru Heinkel-Hirt He 011 spolu se šípovitými křídly (šípovitost 46,5°). Takto upravený Ta 152 měl být schopný dosáhnout rychlosti až 960 km/h. Z tohoto návrhu nevzešlo nakonec nic, stejně jako z návrhu noční stíhací verze s motorem Jumo 213 nebo DB 603, který pocházel ze září.\n\nTa 152 C-2 měl být stejný jako C-1, lišil se jen radiostanicí FuG 15 namísto FuG 16 ZY. I když probíhala výroba prototypů Ta 152 V16, V17 a V18, padlo 15. prosince 1944 rozhodnutí o přerušení všech prací na této verzi a prototypy byly přidělené k projektu verze C-3.\n\nTa 152 C-3 se od C-l lišil jen jiným typem trupového kanónu. Namísto kanónu MK 108 se zásobou 90 nábojů byl zabudovaný kanón MK 103 se zásobou 80 nábojů. Varianta C-3 se sériově nevyráběla. Další tři prototypy, které jí byly přiděleny (V19, V20 a V21), přešly začátkem roku k Ta 152 B-5/R11. Další osud prototypů V16 až V18 není znám. Verze Ta 152 C-4, jejíž prototypy byly označené Ta 152 V22, V23 a V24, měla být vybavena přístrojem FuG 15. Přidělené prototypy nebyly ani postaveny a verze C-4 se sériově nevyráběla. Dalšími variantami, které existovaly jen jako projekty, byly Ta 152 C-5 s výzbrojí pěti kanónů MG 151 kalibru 20 mm a s radiostanicí FuG 16 ZY, Ta 152 C-6, identická s C-5, ale s radiostanicí FuG 15. Ta 152 C-7 až C-9 používaly jiné motory. Ta 152 C-10 a C-11 představovaly fotoprůzkumné úpravy verzí C-0 a C-1 s výstrojí odpovídající Ta 152 H-0 a H-1.\n\nV lednu byla u mnohých prototypů testována jejich operační způsobilost jako \"Normaljäger\". Výsledky zkoušek potvrdily relativně malou stabilitu zapříčiněnou příliš dozadu posunutým těžištěm. Tento problém byl od února 1945 vyřešen snížením zásoby paliva v zadní části trupu o 140 l a přidáním 40 kg zátěže ve formě přídavného pancéřování v motorové části. U verzí Ta 152 C-1, C-3 a C-11 nebyly nádrže zařízení MW 50 umístěny v zadní části trupu, ale v jedné z křídelních palivových nádrží. Všechny tyto úpravy napomohly k lepšímu vyvážení stroje, ale problém těžiště zcela nevyřešily. Testy prototypu Fw 190 V21/U1 ukázaly, že jediným řešením je zkrácení ocasní části letadla a překonstruování přední části trupu, aby v něm mohla být instalována palivová nádrž. Na takto zásadní řešení ale do konce války už nebyl čas. Pravidlem se stalo létání bez naplněných nádrží v zadní části trupu, což sice pomáhalo, ale značně to zkracovalo dolet letadla.\n\nI s Ta 152 C se samozřejmě počítalo v tzv. Mistelech. Leteckou pumu měl tvořit Ta 154 nebo Ju 88 G-7, ale ani jeden z nich nebyl realizován. Firma Gotha přišla s myšlenkou spojit kluzák Gotha P.57 s Ta 152 C, přičemž kluzák by byl vlečený nad stíhačkou a měl sloužit jako kluzáková puma. Nedá se už zjistit, zda byla některá část projektu opravdu testována, ale i tak se dá účinnost projektu označit za spornou.\n\nRovněž se plánovalo zahájení výroby bitevní verze (\"Schlachtflugzeug\") označené Ta 152 B. Projektovány byly čtyři základní varianty: Ta 152 B-1 a B-2, které se lišily trupovým kanónem (MK 103 nebo MK 108), byly poháněné motorem Jumo 213 C umístěným pod krytem motoru Junkers Jumo 213 E, a Ta 152 B-3 a B-4 poháněné motorem Junkers Jumo 213 E a lišily se opět pouze použitým kanónem v bloku motoru. Vzhledem k nedostatku zájmu ze strany RLM ukončila firma Focke-Wulf v polovině roku 1944 práce na bitevní verzi Ta 152. Ale v lednu 1945 RLM nařídilo zahájit práce na Ta 152 B, který měl tento krát sloužit jako \"Zerstörerflugzeug\" (těžká stíhačka). Letadlo označené Ta 152 B-5 vycházelo z draku Ta 152 C-3, ale mělo být poháněno motorem Junkers Jumo 213 E-2 se zařízením MW 50, jinak odpovídalo verzi B-3. Pro MW 50 byla zásoba paliva 140 l, což stačilo celkem na 56 minut letu. Výjimečně silnou výzbroj měly tvořit tři kanóny MK 103 ráže 30 mm (dva v kořenech křídel a třetí střílející osou vrtule). Výroba této verze se plánovala na květen 1945 ve firmě Erla a od července v závodech GWF (Gotha). Hlavní sériovou variantou měl být Ta 152 B-5/R11 kategorie \"Schlechtwetterjäger\" (stíhačka pro každé počasí) s vybavením v podstatě identickým jako Ta 152 C-1/R11. Do konce války byly dokončeny tři prototypy přestavěné z prototypů varianty C-3. Jednalo se o stroje Ta 152 V19 a V20 dokončené v březnu 1945, a o V21 dodělaný o měsíc později. Na rýsovacích prknech zůstala ještě varianta Ta 152 B-7 poháněná novou čtyřventilovou verzí motoru Jumo 213 J se čtyřlistou vrtulí VS 19. Tento motor měl dosahovat vzletového výkonu 1647 kW (2240 k).\n\nProjektovala se i stavba dvoumístné cvičné verze Ta 152 S-1 na základě draku Ta 152 C-1 (někdy označovaná jako Ta 152 C-1/U1). Měla mít plně vybavený druhý kokpit a žádnou výzbroj. Výroba těchto letadel měla být zahájena v dubnu 1945 v závodech Blohm & Voss a v srpnu 1945 také ve firmě Lufthansa v Praze. Varianta Ta 152 S-2 měla vycházet z draku verze H. Ani jedena varianta nepřekročila stádium vývoje.\n\nDne 10. ledna 1945 \"Generalquartiermeister der Luftwaffe\" (vrchní ubytovatel Luftwaffe) přikázal skupině pilotů z III./JG 301, která měla již brzy obdržet Ta 152 H, zahájit přeškolování. Dne 23. ledna 1945 vydalo Vrchní velitelství Luftwaffe rozkaz, že namísto plánovaného rozšíření E-kommanda Ta 152 má být jako zkušební operační jednotka stroji Ta 152 H vybavena III./JG 301. Eskadra si musela ponechat doposud používané typy letadel až do obdržení dalších rozkazů. Většinu personálu III./JG 301 tvořili bývalí piloti rozpuštěných jednotek \"Wilde Sau\" (nočních stíhacích jednotek) JG 300 a JG 302. První stroje dorazily 27. ledna.\n\nJedním z nich byl Feldwebel Rudi Driebe, pilot 10./JG 301, který na tuto dobu vzpomínal takto: „V lednu 1945 jsme na letišti Alteno u Luckau (Spreewald) dostali asi 24 až 26 letadel Ta 152 H. Určitý počet jsme následně ztratili při nehodách během výcviku, šlo hlavne o poškození způsobená při nouzových přistáních. Zbylé Ta 152 byly po přeškolení převedeny jako operační výzbroj k \"Stabsschwarmu\" (štábnímu roji) eskadry. V té době, pokud vím, se uskutečnila jen jedna bojová operace letadel Ta 152. Byla to akce spojená s odražením náletu na Berlín. Naše eskadra utrpěla toho dne těžké ztráty a pouze Ta 152 se vrátily bezpečně na základnu. Kdyby Ta 152 přišly do služby o rok dřív, byla by situace stíhaček P-51 Mustang velmi těžká. K výcviku jsme dostali zpočátku dva stroje Ta 152 H-0. Jejich chování ve vzduchu bylo dobré. Problémy způsoboval jedině start. Když jsme po startu zatahovali podvozek, pravá noha hlavního podvozku se vždy vracela do třetiny vysunuté polohy a dala se zatáhnout jen při silném tlaku na táhlo zatahování podvozku, což zabralo mnoho času a pozornosti. Tento problém byl odstraněn až u verze Ta 152 H-1. Během souboje mohl P-51 činit velmi ostré obraty a ihned zahájit palbu ze svých palubních zbraní. První obrat a výkrut o 360° ve vodorovné rovině trval Ta 152 déle než americkému P-51, ale následující už měly čím dále menší průměr a pilotům, kteří přečkali první útok Mustangu, se vždy dařilo vymanévrovat ho během následujících obratů. V lednu 1945 se to podařilo mnohým mým kolegům ze Stabsschwarmu. Dělat tak ostré výkruty umožňovala vrtule s širokými listy a motor Junkers Jumo 213 s velkým výkonem. Může to znít nepravděpodobně, ale dařilo se mi dělat výkruty se zvratem na zádech ve výšce několika metrů nad naším mateřským letištěm Stendal. To by bylo s Fw 190 úplně nemožné. Při cvičném letu jsem pikoval z výšky 7000 m, dosáhl rychlosti 1000 km/h a bezpečně jsem vybral let ve výšce 600 m a potom bez stlačení plynové páky jsem se znovu vznesl do 7000 m. Výsledek: ztráta vědomí od poslední třetiny klesání až skoro do 7000 m. Ale můj Ta 152 letěl jako po másle – bylo to něco úžasného.”\n\nDne 1. února 1945 zahynul při cvičném letu Uffz. Hermann Dorr z 12./JG 301. Jeho letadlo Ta 152 H-1 (W.Nr.150037) bylo zcela zničeno v okolí letiště Alteno. 9. února zahynul při nehodě Ta 152 H-0 (W.Nr.150023) Hptm. Herbert Eggers. Nehoda se stala při přeletu z Tarnewitzu do Rechlinu po zkouškách střelecké výzbroje. Většina pilotů usedala po 20 minutách teoretického školení do úplně nových Ta 152 a přeletěla s nimi z továrny na základnu Alteno a potom po absolvování jednoho nebo dvou cvičných letů už zahajovali lety operační.\n\nJak vzpomíná Uffz. Julius Berliner: „První Ta 152 H jsme dostali v Luckau/Alteno, když jsme je předtím museli krátkým letem přepravit ze závodu v Chotěbuzi. Následně jsme prováděli na těchto letadlech cvičné lety, ale současně jsme na Dorách-9 létali bojové akce na východě. Mezi oběma typy letadel existovaly značné rozdíly. Dora-9 byla dobře zkonstruovaným silným strojem, který mohl vykonávat všechny operační lety, zatím co Ta 152 byl značně jemnější, nechal se řídit jako kluzák. Měl výjimečné letové vlastnosti, zvlášť ve větších výškách. To bylo pro nás něco úplně nového. Ze zkušebního střediska v Rechlinu jsme obdrželi instrukce pro používání Ta 152. Přikazovali nám například nepřekračovat ve střemhlavém letu rychlost 800 km/h. Přesto jsme s Tankem prováděli střemhlavé lety do rychlostí mezi 1000 a 1200 km/h. Tehdy začala křídla bláznivě kmitat, ale i tak to vydržela.”\n\nZákladním problémem zůstala přetlaková kabina. Podle hlášení Oberstleutnanta Fritza Aufhammera, velitele JG 301, jen jeden Ta 152 z celé eskadry měl funkční přetlakovou kabinu. Během letových zkoušek v únoru 1945 ztratila JG 301 pět strojů Ta 152 z důvodu požáru motoru. Jak hlásili piloti, na začátku většiny letů se objevil oheň na levé straně motoru. To způsobovalo, že piloti častokrát vyskočili z letadla, a to bylo tím pádem úplně zničené. Navzdory těmto problémům Oberfeldwebel Josef „Jupp” Keil při svém druhém bojovém letu na Ta 152 H sestřelil nad Berlínem 20. února 1945 bombardér B-17. S největší pravděpodobností se jednalo o první vzdušné vítězství dosáhnuté na tomto typu letadla. Dne 1. března při svém třetím bojovém letu na Ta 152 H (trupové číslo 1, zelené nebo žluté barvy) sestřelil Josef Keil stíhačku P-51 Mustang.\n\nDo března 1945 se podařilo letadly Ta 152 vyzbrojit jen \"Geschwaderstab\" JG 301. Dne 25. března 1945 více než deset Ta 152 přeletělo ze závodu v Chotěbuzi do Langenhagenu. Doprovod těchto letadel zajišťovaly tři Fw 190 z III./JG 301, které pilotovali Oberleutnant Heinz von Alven, Oberfeldwebel Hans Fay a Oberfeldwebel Ludwig Bracht. Jak vzpomíná Bracht: „Po přiblížení k Hannoveru-Langenhagenu přikryly všechno oblaka dýmu stoupajícího do výšky 1500 m z vybombardovaných závodů Continental vyrábějících pneumatiky. Letiště Langenhagen zažilo těsně před naším příletem kobercový nálet. Celá vzletová plocha byla pokrytá čerstvými krátery. Několik Ta 152 havarovalo a dva piloti přišli o život. Major Gerhard Posselmann, velitel III./JG 301, zlomil na svém stroji podvozek”.\n\nDne 10. dubna 1945 v 9:13 vystartoval Josef Keil k dalšímu bojovému letu, tentokrát na letadle Ta 152 H „zelená 3”. Start proběhl z letiště Sachau. Severně od Braunschweigu narazil na asi 15 Thunderboltů a po krátkém boji jeden z nich sestřelil. Do konce války sestřelil Keil nad Berlínem ještě dva sovětské Jak-9 (oba 21. dubna) a stal se tak jediným esem s pěti sestřely na Ta 152.\n\nPůvodně měla být Ta 152 H vyzbrojena III./JG 301, a to 35 stroji. Tohoto počtu nikdy nedosáhla, bylo dodáno jen 16 letadel. V březnu odlétala III./JG 301 dvě mise s Fw 190 A-9 spolu s Ta 152 H. Tyto dva typy měly však tak rozdílné charakteristiky, že spolu nemohly nadále operačně létat. Proto zbylé bojeschopné stroje předala štábnímu roji. Podle hlášení 1. Jagddivision se 12. dubna ve stavu JG 301 nacházelo 13 letadel Ta 152 (7 u štábní letky a 6 u III. Gruppe), z toho šest bojeschopných (po třech v Geschwaderstabe a III./JG 301). 14. dubna se dostaly čtyři Ta 152 H od Stab./JG 301 do souboje s dvěma Tempesty od 486. (Novozélandské) squadrony, kteří právě napadali pozemní cíle. Oberfeldwebel Sattler, letící jako číslo tři německé formace, ztratil po zásahu jednoho z Tempestů kontrolu nad svým novým strojem a kolmo narazil do země. V následujícím souboji v minimální výšce takřka na úrovni vrcholků stromů, Sattlerův kolega Oberfeldwebel Willi Reschke ukázal excelentní manévrovatelnost Ta 152 tím, že vymanévroval a sestřelil Tempest pilotovaný Mitchellem, který neměl proti němu nejmenší šanci, protože byl nováčkem létající u bojové perutě necelý měsíc. Zbylý Tempest pilotovaný Flg. Of.f S.J Shortem s trojicí Ta 152 bojoval ještě dalších 10 minut, než jim uletěl.\nReschke byl vynikající pilot. O deset dní později letěl na Ta 152 H-1 „zelená 9” (W.Nr.150168) a sestřelil nad Berlínem dva sovětské letouny Jak-9. Válku skončil jako eso s 27 sestřely na kontě, z toho 20 byly čtyřmotorové bombardéry. Jeho „zelenou 9” zajaly postupující britské jednotky na letišti Leck. Spolu s dalšími německými letadly ji převezly do Británie a vystavili na výstavě válečné kořisti ve Farnborough.\n\nJG 301 umístěná v okolí Berlína bojovala v posledních týdnech války se spojeneckými letectvy na obou frontách. V těchto bojích se vyznamenal další pilot Geschwaderstabu JG 301, Oberfeldwebel Walter Loos. Svůj první bojový let vykonal v oblasti Soltau-Hannover. Dne 24. dubna 1945 vystartoval o 5:50 k dalšímu letu na letadle Ta 152 H „zelená 4”. Nad Berlínem se střetl s formací sovětských stíhaček Jak-9, z níž sestřelil dva stroje, a v 7:05 přistál na mateřském letišti. Loos absolvoval 25. a 30. dubna 1945 nad Berlínem se „zelenou 4” další dva bojové lety, při každém z nich sestřelil ještě jeden Jak-9. V prvních květnových dnech se JG 301 přemístila do Lecku. Dne 7. května byl spolu s ostatním personálem eskadry zajat britskými vojsky. I když odlétal jen 66 bojových misí, dosáhl 38 potvrzených (z toho 22 čtyřmotorových bombardérů) a 8 nepotvrzených sestřelů. Sám byl sestřelený devětkrát.\n\nCelkem bylo vyrobeno 67 strojů Ta 152, z toho tři v říjnu 1944, 12 v listopadu, 19 v prosinci, 23 v lednu 1945 a 10 v únoru. Po válce byly letouny Ta 152 testovány spojeneckými piloty. Také oni potvrdili dobré vlastnosti těchto strojů. Jak řekl plukovník Harold E. Watson: „Ta 152 bylo ve vzduchu nádherné, prvotřídní letadlo”.\n\nV depozitáři muzea NASM v Silver Hill (USA) se nachází Ta 152 H-1, W.Nr.150020 (150010?), bývalá „zelená 4”. Podle sériového čísla se dá usoudit, že to byl jeden z prvních strojů této verze, postavený v Chotěbuzi během prosince 1944. Letadlo je částečně rozebrané a stále čeká na kompletní zrestaurování. Částečná restaurace začala už v roce 1998, její ukončení je však stále v nedohledu, protože muzeum se více věnuje jiným typům.\n\n\n\nZákladní verze:\n\n\n"}
{"id": "132601", "url": "https://cs.wikipedia.org/wiki?curid=132601", "title": "Ružín", "text": "Ružín\n\nRužín je přehradní nádrž na Hornádu pod obcí Margecany v Košickém kraji na Slovensku. Rozloha je 3,9 km². Dosahuje maximální hloubky 54 m. Objem vody činí 45,3 mil m³.\n\nPřehrada tvoří zdroj užitkové vody pro průmysl a tepelnou energetiku. Využívá se také vodní energie a slouží jako ochrana před povodněmi a k rekreaci.\n\n"}
{"id": "132607", "url": "https://cs.wikipedia.org/wiki?curid=132607", "title": "Vodní nádrž Starina", "text": "Vodní nádrž Starina\n\nStarina je přehradní nádrž, která se nachází v nejvýchodnějším výběžku Slovenska v Prešovském kraji. Při její výstavbě v 80. letech 20. století bylo vystěhováno a srovnáno se zemí 7 rusínských vesnic. Nachází se v severovýchodní části Zemplínu na řece Cirocha. Rozloha je 2,81 km². Dosahuje maximální hloubky 46 m. Objem vody činí 59,8 mil m³.\n\nByla vybudována v letech 1983 až 1988 za účelem vytvoření zásobárny pitné vody pro region východního Slovenska. Slouží také jako zásobárna pitné vody pro města Prešov a Košice.\n\n"}
{"id": "132618", "url": "https://cs.wikipedia.org/wiki?curid=132618", "title": "Ontologie (informatika)", "text": "Ontologie (informatika)\n\nOntologie je v informatice výslovný (explicitní) a formalizovaný popis určité problematiky. Je to formální a deklarativní reprezentace, která obsahuje glosář (definici pojmů) a tezaurus (definici vztahů mezi jednotlivými pojmy).\nOntologie je slovníkem, který slouží k uchovávání a předávání znalosti týkající se určité problematiky.\n\nOntologie se používají v umělé inteligenci, sémantickém webu, softwarovém inženýrství a systémovém inženýrství jako datový model reprezentující určitou znalost nebo její část. \n\nDatový model ontologie obecně obsahuje čtyři typy prvků: entity, třídy, atributy a vazby.\n\n\nOntologie mohou být reprezentovány formálními, semiformálními nebo neformálními jazyky. V dnešní době se hlavní vývoj ubírá především v oblasti formálních jazyků ontologií sémantického webu, zejména RDF a jazyky rodiny OWL.\n\n"}
{"id": "132620", "url": "https://cs.wikipedia.org/wiki?curid=132620", "title": "Gorki Leninskije", "text": "Gorki Leninskije\n\nGorki Leninskije (rusky \"Горки Ленинские\") je sídlo městského typu v Moskevské oblasti ležící na řece Pachra, nedaleko města Vidnoje, přibližně 10 km od Moskevského dálničního okruhu směrem na město Kašira Nalézá se zde architektonicko-umělecký komplex poslední čtvrtiny 18. století.\n\nV poslední čtvrtině 18. století nechala M. A. Spasiteleva v osadě Horní Gorki postavit z cihel obytný komplex a byl zde založen sad. Při změně vlastnictví na Durasovy na přelomu 18. a 19. století byla zástavba komplexu obnovena. Později komplex často měnil majitele a postupně chátral. V roce 1909 připadl Z. G. Rejnbotovi, který ho rekonstruoval.\n\nZa svoji nedotčenost a vzorný stav komplex vděčí V. I. Leninovi, který zde prožil poslední roky svého života.\n"}
{"id": "132625", "url": "https://cs.wikipedia.org/wiki?curid=132625", "title": "Moskevská oblast", "text": "Moskevská oblast\n\nMoskevská oblast (), nebo také Podmoskovje () je čtvrtý nejhustěji obydlený federální subjekt Ruska (první, pokud nepočítáme federální města). Na ploše 45 800 km² (bez plochy Moskvy) zde žije lidí. Oblast se nachází v Centrální federálním okruhu a jejím správním střediskem je Moskva, která je v současnosti samostatným subjektem Ruské federace.\n\nNachází se ve středu Východoevropské roviny, mezi řekami Oka a Volha.\n\nOblast sousedí na severu s Tverskou, na severovýchodě s Jaroslavskou, na východě s Vladimirskou, na jihovýchodě s Rjazaňskou, na jihu s Tulskou, na jihozápadě s Kalužskou a na západě se Smolenskou oblastí.\n\nMoskevská oblast je významným centrem průmyslu. Jde o centrum metalurgie, strojního, potravinářského, energetického a chemického průmyslu. Nacházejí se zde také ropné rafinérie.\n\nOblast byla založena 14. ledna 1929, během správní přestavby země, jako součást Ruské sovětské federativní socialistické republiky, v rámci Sovětského svazu, jako Centralnopromyšlennaja oblasť (\"Центральнопромышленная область\").\n\nVznikla sloučením tehdejších Gubernií (Moskevské, Rjazanské, Tulské, Tverské a části Kalužské), založených Petrem Velikým roku 1708. Název Moskevská oblast nese až od 3. června 1929. V září 1937 byla oblast zpět rozdělena na Moskevskou, Rjazanskou a Tulskou oblast. Tyto hranice zůstaly dodnes.\n\nNárodnostní složení obyvatelstva podle posledních dvou sčítání lidu.\n"}
{"id": "132632", "url": "https://cs.wikipedia.org/wiki?curid=132632", "title": "Divize D", "text": "Divize D\n\nMoravskoslezská divize – skupina D tvoří společně s ostatními divizními skupinami (A, B, C, E a F) čtvrtou nejvyšší fotbalovou soutěž v Česku. Je řízena Řídící komisí pro Moravu.\n\nHraje se každý rok od léta do jara se zimní přestávkou. Soutěže se účastní 14 týmů, které se spolu během 26 hracích kol utkávají systémem každý s každým dvoukolovým systémem podzim–jaro.\n\nV celkově 8 sezonách (1965/66 – 1968/69 a 1977/78 – 1980/81) byla Divize D jednou ze skupin 3. nejvyšší soutěže, ve které zpravidla nastupovala moravská a slezská mužstva. V sezonách 2009/10, 2012/13 a 2017/18 byla soutěž dohrána jen s 15 účastníky namísto původních 16.\n\nOd sezony 2019/20 jsou na Moravě a ve Slezsku zřízeny 3 divizní skupiny po 14 účastnících. Tato změna souvisí s koncem Juniorské ligy a zpětným začleněním B-mužstev některých prvoligových a druholigových týmů do mužských soutěží.\n\nHraje se každý rok od léta do podzimu, v zimě je soutěž přerušena a na jaře se hrají zbývající utkání. Obvykle se polovina předepsaných zápasů sehraje před přestávkou a zbývající polovina v jarní části.\n\nSoutěže se obvykle účastní 14 týmů. Každé mužstvo s každým soupeřem sehraje dvě utkání, a sice jednou na svém domácím hřišti a jednou na hřišti soupeřově. Mistrem se stává tým s nejvyšším počtem bodů v tabulce.\n\nDo Moravskoslezské fotbalové ligy (3. nejvyšší soutěž) postupuje tým umístěný na prvním místě tabulky. Tím je družstvo, které dosáhne během sezóny největšího počtu bodů, v případě rovnosti rozhodují další atributy (větší počet bodů získaný ve vzájemných utkáních → lepší brankový rozdíl ze vzájemných utkání → větší počet branek vstřelený ve vzájemných utkáních → lepší brankový rozdíl ze všech utkání → větší počet branek v celé soutěži → kvalifikační utkání či los).\n\nDo příslušných krajských přeborů sestupují zpravidla poslední dva týmy, jejich počet však záleží na sestupech z vyšších soutěží a zájmu o postup z nižších soutěží.\n\nDo Divize D postupují vítězové Přeboru Jihomoravského kraje, Přeboru Vysočiny, dále případně vítěz Přeboru Zlínského kraje a Přeboru Olomouckého kraje s přihlédnutím ke vzdálenostem mezi týmy a dle počtu uvolněných míst v Divizi D, Divizi E a Divizi F.\n\nTýmy sestupující z MSFL do Divizi D jsou týmy spadající oblastně do Přeboru Jihomoravského kraje, Přeboru Vysočiny, dále případně do Přeboru Zlínského kraje a Přeboru Olomouckého kraje s přihlédnutím ke vzdálenostem mezi týmy a dle počtu sestupujících.\n\n\nV divizní skupině „D“ zpravidla nastupovala moravská a slezská mužstva (1965–1991), od sezony 1991/92 chybí slezské celky v souvislosti se vznikem divizní skupiny „E“ (1. ročník 1991/92). Historickou účast mužstev z Čech lze rozdělit na tři etapy:\n\n"}
{"id": "132633", "url": "https://cs.wikipedia.org/wiki?curid=132633", "title": "Kríos", "text": "Kríos\n\nTitán Kríos (řecky Κριως, latinsky \"Crius\") je podle Pelasgického mýtu o stvoření světa synem bohyně Eurynomé a hada Ofióna. Společně s titánkou Diónou jsou přiděleni planetě Marsu.\n\nPodle Homérského mýtu o stvoření světa je synem boha nebe Úrana a bohyně země Gaie. Zapojil se na straně Titánů do jedenáctileté vzpoury proti olympským bohům. Poté co vůdce olympských bohů Zeus na radu Gaii osvobodil kyklopy a storuké obry hekatoncheiry, byli titáni poraženi a Kríos byl s ostatními svržen do věčné tmy Tartaru.\n\nSe svou manželkou Eurybií, která je dcerou boha mořských hlubin Ponta zplodil:\n\n\n\n\nSpolu s Íapetem jsou tak jediným Titány, kteří nemají za manželky své sestry.\n\nKríos je jedním ze tří Titánů, se kterými se Xena potkává v epizodě „Titáni“.\n\n\n"}
{"id": "132634", "url": "https://cs.wikipedia.org/wiki?curid=132634", "title": "Malé Morské oko", "text": "Malé Morské oko\n\nMalé Morské oko je hrazené jezero v pohoří Vihorlatské vrchy, také nazývané Malé Vihorlatské jazero. Má rozlohu 0,33 ha a dosahuje maximální hloubku 4 m. Leží v nadmořské výšce 727 m Vzniklo sesuvy v prostředí sopečných hornin. Jde o jedno z nejlépe zachovaných jezer ve \"Vihorlatských vrších\".\n\nVýška vodní hladiny kolísá v rozsahu 1,5 m. Přítok zajišťuje zčásti zavalený pramen. Povrchový odtok nemá.\n\nOd roku 1992 je spolu s okolím přírodní památkou o rozloze 2,06 ha s výskytem raka říčního. Malé Morské oko je přírodní památka v oblasti Vihorlat. Nachází se v katastrálním území obce Remetské Hámre v okrese Sobrance v Košickém kraji. Území bylo vyhlášeno či novelizováno v roce 1993 na rozloze 2,0623 ha. Ochranné pásmo nebylo stanoveno.\n\n\n\n"}
{"id": "132635", "url": "https://cs.wikipedia.org/wiki?curid=132635", "title": "Zlatá brána (hra)", "text": "Zlatá brána (hra)\n\n\"Tato stránka pojednává o hře. Další významy jsou uvedeny na stránce Zlatá brána (rozcestník).\"\n\nZlatá brána je tradiční česká dětská hra, která je velmi oblíbená zejména mezi mladšími dětmi.\n\nHru mohou hrát nejméně čtyři hráči, z nichž vždy dva stojí otočeni čelem k sobě a vzájemně se drží napnutýma rukama zdvihnutýma zhruba do výšky hlavy. Tímto způsobem vytvářejí takzvanou zlatou bránu. Ostatní (nejméně dva) hráči utvoří řetěz tak, že se vzájemně drží oběma rukama za ramena nebo boky, a v tomto řetězu stále dokola probíhají zlatou bránou. Dvojice tvořící bránu při tom zpívá nějakou písničku ilustrující děj hry, jako například:\n\n\"Zlatá brána otevřena, zlatým klíčem odemčena. Kdo do ní vejde, hlava mu sejde. Ať je to ten nebo ten, praštíme ho koštětem.\"\n\nSoučasně s poslední slabikou tohoto popěvku spustí dvojice tvořící bránu své ruce dolů a uvězní tak mezi nimi hráče, který se zrovna nacházel v prostoru brány. Tím jedno kolo hry končí. Další se začíná hrát buď ve stejném složení nebo si hráči mezi sebou vymění role.\n\nV jedné verzi této hry je uvězněný hráč žádán, aby si zvolil jednu ze dvou možností (např. \"Chceš zlato, nebo stříbro?\") a podle volby se postavil za jednoho z hráčů tvořících zlatou bránu. Tak vznikly dvě řady. Hra končila přetahováním těchto dvou řad.\n\n"}
{"id": "132639", "url": "https://cs.wikipedia.org/wiki?curid=132639", "title": "Kotlík (jezero)", "text": "Kotlík (jezero)\n\nKotlík je jezero v pohoří Vihorlatské vrchy pod vrcholem Motrogonu. Nachází se v oblasti rašelinišť s větším množstvím drobných jezírek v různém stádiu zániku. Vzniklo sesuvem sopečných hornin. Má rozlohu 1,03 ha.\n\nJe součástí národní přírodní rezervace Motrogon.\n\n"}
{"id": "132640", "url": "https://cs.wikipedia.org/wiki?curid=132640", "title": "John Mayow", "text": "John Mayow\n\nJohn Mayow (24. května 1643 - září 1679) byl anglický chemik a fyziolog.\n\nPo přijetí a prokázání Boyleho experimentu (vzduch je potřeba ke spalování) Mayow poukázal na to, že spalování není podporováno vzduchem jako celkem, ale menší a aktivní části vzduchu - kyslíkem. Tuto část nazval „spiritus igneo-aereus“ nebo také „nitro-aereus“.\n"}
{"id": "132641", "url": "https://cs.wikipedia.org/wiki?curid=132641", "title": "Eurybia", "text": "Eurybia\n\nEurybia (latinsky \"Eurybia\") v řecké mytologii je dcerou boha mořských hlubin Ponta.\n\nJejím manželem je Titán Kríos, syn boha nebe Úrana a bohyně země Gaie. Z jejich manželství vzešli tito synové:\n\n\n\n"}
{"id": "132642", "url": "https://cs.wikipedia.org/wiki?curid=132642", "title": "Astraios", "text": "Astraios\n\nAstraios (latinsky \"Astraeus\") v řecké mytologii je synem Titána Kría a jeho manželky Eurybie, dcery boha mořských hlubin Ponta.\n\nAstraios byl otcem hvězd a větrů. S manželkou Éós, bohyní ranních červánků, mají tyto potomky:\n\nS bohyní Éós má ještě dceru Astraiu, bohyni čistoty a nevinnosti.\n\nAstraiovými sourozenci jsou bratři:\n\n"}
{"id": "132644", "url": "https://cs.wikipedia.org/wiki?curid=132644", "title": "Divize E", "text": "Divize E\n\nMoravskoslezská divize – skupina E tvoří společně s ostatními divizními skupinami (A, B, C, D a F) čtvrtou nejvyšší fotbalovou soutěž v Česku. Je řízena Řídící komisí pro Moravu.\n\nHraje se každý rok od léta do jara se zimní přestávkou. Soutěže se účastní 14 týmů, které se spolu během 26 hracích kol utkávají systémem každý s každým dvoukolovým systémem podzim–jaro.\n\nVznikla v sezoně 1991/92 vyčleněním z Divize D, která byla v období 1965/66 – 1990/91 jedinou divizní skupinou pro moravské a slezské týmy. V sezoně 2010/11 byla soutěž dohrána jen s 15 účastníky namísto původních 16.\n\nOd sezony 2019/20 jsou na Moravě a ve Slezsku zřízeny 3 divizní skupiny po 14 účastnících. Tato změna souvisí s koncem Juniorské ligy a zpětným začleněním B-mužstev některých prvoligových a druholigových týmů do mužských soutěží.\n\nHraje se každý rok od léta do podzimu, v zimě je soutěž přerušena a na jaře se hrají zbývající utkání. Obvykle se polovina předepsaných zápasů sehraje před přestávkou a zbývající polovina v jarní části.\n\nSoutěže se obvykle účastní 14 týmů. Každé mužstvo s každým soupeřem sehraje dvě utkání, a sice jednou na svém domácím hřišti a jednou na hřišti soupeřově. Mistrem se stává tým s nejvyšším počtem bodů v tabulce.\n\nDo Moravskoslezské fotbalové ligy (3. nejvyšší soutěž) postupuje tým umístěný na prvním místě tabulky. Tím je družstvo, které dosáhne během sezóny největšího počtu bodů, v případě rovnosti rozhodují další atributy (větší počet bodů získaný ve vzájemných utkáních → lepší brankový rozdíl ze vzájemných utkání → větší počet branek vstřelený ve vzájemných utkáních → lepší brankový rozdíl ze všech utkání → větší počet branek v celé soutěži → kvalifikační utkání či los).\n\nDo příslušných krajských přeborů sestupují zpravidla poslední dva týmy, jejich počet však záleží na sestupech z vyšších soutěží a zájmu o postup z nižších soutěží.\n\nDo Divize E postupují vítězové Přeboru Moravskoslezského kraje, Přeboru Olomouckého kraje, dále případně vítěz Přeboru Zlínského kraje s přihlédnutím ke vzdálenostem mezi týmy a dle počtu uvolněných míst v Divizi D, Divizi E a Divizi F.\n\nTýmy sestupující z MSFL do Divizi E jsou týmy spadající oblastně do Přeboru Moravskoslezského kraje, Přeboru Olomouckého kraje, dále případně do Přeboru Zlínského kraje s přihlédnutím ke vzdálenostem mezi týmy a dle počtu sestupujících.\n\n\n\n"}
{"id": "132650", "url": "https://cs.wikipedia.org/wiki?curid=132650", "title": "Pallás", "text": "Pallás\n\nPallás – (latinsky \"Pallas\") v řecké mytologii je syn Titána Kría a jeho manželky Eurybie, dcery boha mořských hlubin Ponta.\n\nJe manželem bohyně Stygy, s níž měl potomky:\n\nJeho sourozenci jsou:\n\n"}
{"id": "132652", "url": "https://cs.wikipedia.org/wiki?curid=132652", "title": "Axiom silného výběru", "text": "Axiom silného výběru\n\nAxiom silného výběru (též silný axiom výběru či zkráceně (AS), ekvivalentní s axiomem omezené velikosti) je matematické tvrzení z oblasti teorie množin, které je nezávislé při všech obvyklých axiomatizacích této teorie. Často se přidává jako nový axiom, ale ve standardních axiomatizacích jakými jsou Zermelo-Fraenkelova nebo Von Neumann-Gödel-Bernaysova chybí, neboť má mnohé silné (a často nechtěné) důsledky.\n\nV Zermelo-Fraenkelově teorii množin (ZF) je nutné pro formulaci axiomu silného výběru rozšířit jazyk této teorie o jeden nový unární funkční symbol formula_1. (AS) lze pak formulovat takto: \n\nformula_1 je bijekce mezi univerzální třídou formula_3 a třídou všech ordinálních čísel formula_4n.\n\nVe Von Neumann-Gödel-Bernaysově teorii (NBG) lze vystačit s jazykem nerozšířeným při stejné definici.\n\n(AS) platí v jednom vnitřním modelu teorie množin, konkrétně v univerzu konstruovatelných množin. Je proto bezesporný s axiomy teorie množin. Protože (AS) implikuje (obyčejný) axiom výběru, plyne z nedokazatelnosti tohoto axiomu nedokazatelnost (AS). Tedy (AS) je nezávislý na axiomech (ZF).\n\nAxiom silného výběru má mnoho silných důsledků, zde jsou některé z nich:\n\n"}
{"id": "132653", "url": "https://cs.wikipedia.org/wiki?curid=132653", "title": "Pallas", "text": "Pallas\n\nPallas může být:\n\n\n\n"}
{"id": "132657", "url": "https://cs.wikipedia.org/wiki?curid=132657", "title": "Persés", "text": "Persés\n\nPersés – (latinsky \"Perses\") v řecké mytologii je synem Titána Kría a jeho manželky Eurybie, dcery boha mořských hlubin Ponta.\n\nJeho ženou je Asteria, dcera Titána Koia; s ní má dceru Hekaté, bohyni podsvětí.\n\nJeho sourozenci jsou:\n\n\n"}
{"id": "132662", "url": "https://cs.wikipedia.org/wiki?curid=132662", "title": "Elbasan", "text": "Elbasan\n\nElbasan (albánsky: ' nebo také ') je město ve střední Albánii, jihovýchodně od metropole Tirany. Nachází se na řece Shkumbin cca 60 km od pobřeží Jaderského moře, a má statut krajského i okresního města. Žije zde obyvatel, je to jedno z největších měst v zemi (po Skadaru a Tiraně).\n\nMěsto se rozkládá v širokém údolí řeky Shkumbin (na jeho soutoku s říčkou Zaranika). Je obklopené řadou horských hřebenů, jejichž nejvyšší nadmořská výška dosahuje okolo 900 m n. m. Samotné město se rozkládá na prostranství s nadmořskou výškou 150 m n. m.\n\nNázev města pochází z tureckého \"El Basan\". Město tak pojmenoval sultán Mehmet II. v 15. století krátce po svém obnovení. V tureckém jazyce znamená \"dobytou zemi\", patrně po albánských povstalcích, kteří kladli odpor postupující ale lépe organizované turecké armádě. \n\nHistorické názvy města v dalších jazycích odkazují na nově budovanou pevnost v raných dobách turecké nadvlády nad městem (řecky \"Νεόκαστρον\", srbsky \"Novi Grad/Нови Град\", italsky \"Terra Nuova\"). Tyto názvy nicméně vyšly z užívání.\n\nZaložení města se datuje do 1. století. Tehdy zde existovala římská osada, nacházející se na cestě Via Egnatia. Nesla název Mansio Scampa a nacházela se v blízkosti jeho současného středu. Postupně se osada změnila v antické město. \nJak postupně říše ztrácela svoji sílu a čelila stále častěji útokům Barbarů, bylo ve 4. století rozhodnuto o vybudování pevnosti. Ta měla několik věží a její plocha zaujímala rozlohu 300 m V pozdní antice nesl Elbasan název Scampis, resp. Hiscampis – podle původního římského názvu a také dnešní řeky Shkumbin, která Elbasanem protéká. \n\nV dobách raného křesťanství se zde usídlilo biskupství, byly vybudovány některé kostely a také katedrála. Za vzestupu Byzantské říše a vlády císaře Justiniána I. byla rozšířena a opravena pevnost. Jako byzantské město přežil několik útoků Bulharů a Ostrogótů. O existenci Elbasanu se také zmiňoval v 6. století Prokopios z Kaisareie. Pozůstatky byzantské baziliky z přelomu 5. a 6. století byly v centru dnešního města odhaleny při archeologickém průzkumu v roce 2014. \n\nDo příchodu Turků na území Balkánu byl Elbasan nejspíše z nějakého důvodu opuštěný. Nejspíše mu poslední ránu uštětřil příchod Slovanů. Osmané zde nicméně velmi záhy po svém příchodu umístili vojenskou posádku. Samotné město je opětovně doloženo k roku 1466. Sultán Mehmet II. nechal přestavět pevnost a obklopit ji hlubokými příkopy. V roce 1492 byla dokončena místní mešita, která nesla jméno sultána, a byla dochována jako nejstarší na území Albánie. Řada dalších mešit a náboženských památek z 16. a 17. století byla nicméně ve století dvacátém v souvislosti s násilnou ateizací země zbořena a do současné doby se nedochovala.\nPostupem času se stal Elbasan regionálním centrem. Součástí Osmanské říše zůstal následujících 445 let, až do roku 1912. Byl zřízen tzv. Elbasanský sandžak, a to buď po dokončení místní pevnosti, nebo až později (do té doby mělo být město součástí Ohridského sandžaku. V roce 1467 sem bylo přesunuto křesťanské obyvatelstvo ze Skopje, Ohridu, Serresu a Kastorie. \n\nPodle záznamů tureckého cestovatele Evliji Čelebiho, který město navštívil, na konci 17. století \"mluvili všichni místní obyvatelé albánsky\", uměli ale také turecky a místní vzdělaná elita ovládala perštinu. Obchodníci mluvili řecky a \"franckými\" (západoevropskými) jazyky. Ke konci 17. století měl Elbasan okolo 2000 obyvatel a byl otevřen pro kupce i z řady evropských zemí. Několik desítek místních trhovců obchodovalo např. s Benátskou republikou. \n\nPevnost, která vznikla ve středověku, nechal roku 1832 místní správce Reshit Pasha zbourat. Jižní a západní část opevnění se nicméně dochovala a v místech určených původně pro vojenskou posádku byly vybudovány nové domy. V závěru století devatenáctého žilo v Elbasanu na 3000 muslimských rodin, 280 pravoslavných rodin které žily především v křesťanské čtvrti a 180 arumunských rodin, které žily na okraji města. Na začátku 19. století mělo město okolo patnácti tisíc obyvatel. Trojlodní katedrála zasvěcená Panně Marii byla dokončena v roce 1833. \n\nRoku 1896 došlo v Elbasanu k protestům albánského obyvatelstva, které bylo nespokojené především s výší daní. Místní chtěli také zavést výuku na školách v albánském jazyce. \n\nV roce 1905 se místní obyvatelstvo opět vzbouřilo proti turecké nadvládě a rovnou vyhnalo osmanského správce ven z města. Ve snaze obnovit svojí moc byla osmanská armáda přinucena město v následujících týdnech násilně obsadit.\n\nRoku 1908 se zde uspořádal kongres, který potvrdil dřívější rozhodnutí z Bitoly (Monastiru). Přítomných 35 učenců se rozhodlo pro výběr písma, kterým má být albánština zapisována. Ve městě samotném proběhly v tu dob velké demonstrace. Rozhodnutím nicméně skončil dlouholetý spor v rámci albánského národního obrození v tom, jaké písmo má jazyk používat (byla nakonec vybrána i přes protest muslimských duchovních latinka). Rovněž byla zahájena i rozsáhlá kampaň za zvýšení míry gramotnosti obyvatelstva. Největší budova ve městě, kterou byla místní věznice, byla přebudována na školu. Otevřeny byly nové tiskárny a ve velkém tisknuty učebnice. \nOd roku 1912 bylo město součástí nezávislé Albánie. Tehdejší předseda první dočasné albánské vlády Ismail Kemal apeloval, aby se Elbasan díky své vhodné poloze přímo ve středu země stal novou metropolí státu. Ve svém přesvědčení však nakonec neuspěl a byla vybrána severněji položená Tirana. A to i přes to, že pro Elbasan se vyslovili i zástupci Rakousko-Uherska. \n\nNedlouho poté, v listopadu 1912 jej obsadila srbská armáda stahující se ze Srbska na jih. \n\nV období první světové války město obsadila vojska Srbska, Rakousko-Uherska, Bulharska a Itálie. Bularské vojsko do Elbasanu vstoupilo dne 29. ledna 1916, v březnu téhož roku předala vojenskou správu Rakousko-Uhersku. Bulhaři namísto toho přesunuli své jednotky dále na jih. Ve městě nedlouho po příchodu Rakousko-uherské armády vypukla epidemie cholery a musel být zaveden zákaz vycházení. Zároveň se však neuskutečnil plánovaný národní kongres, kterého se měl účastnit Ahmet Zogu, budoucí albánská hlava státu.\n\nOd června 1916 do března 1917 obsazoval Elbasan s rakousko-uherskou armádou rovněž Stanislav Kostka Neumann, který shrnul své válečné vzpomínky na toto období do knihy \"Elbasan\" (1922).\n\nBěhem vlády krále Zoga I. tu vznikly první průmyslové závody na výrobu tabáku a alkoholických nápojů. Do druhé světové války a Hodžova režimu však byl Elbasan ještě městem ryze osmanského rázu. Zaostalost města dokládal i fakt, že se zde nacházela jediná střední škola.\n\nBěhem druhé světové války docházelo po celé Albánii k řadě protestů proti italské okupační správě. V srpnu 1942 protestovali v Elbasanu studenti, následně byla prováděna rozsáhlá zatýkání v řadách místního albánského obyvatelstva. V Elbasanu po kapitulaci Itálie sídlilo rovněž i německé velitelství pro okupační správu země.\n\nV roce 1950 bylo napojeno na albánskou železniční síť. Město bylo modernizováno, vzniklo několik širokých bulvárů (např. \"Bulevari Aqif Pasha\" nebo \"Ruga Qemal Stafa\").\n\nV 70. letech už začalo hospodářství stagnovat, díky spojenectví socialistické Albánie a ČLR tu byla roku 1974 s pomoci právě Číny vybudována velká ocelárna, jejíž komíny jsou nejvyšší na Balkáně. Ocelárna zaměstnávala ve své době 8000 lidí; žila zde i malá skupina Číňanů, jejichž přítomnost však mezi Albánci vyvolávala konflikty. Ocelárna, kterou režim častoval přezdívkou \"ocel Straně\" (albánsky \"Celiku i Partise\") však také způsobovala problematické znečištění, se kterým se město po desetiletí potýkalo. Vybudována byla i řada dalších továren, např. cementárny, konzervárny apod. V roce 1990 měl Elbasan 83 300 obyvatel.\n\nPo roce 1991 nastal ekonomický rozvoj města a v druhé dekádě 21. století získalo město napojení na metropoli Tiranu prostřednictvím dálnice.\n\nElbasan je dnes ryze albánským městem, dříve zde ale žilo i mnoho Turků.\n\nElbasan byl v dobách existence socialistické Albánie rozvíjen jako průmyslové centrum. Kromě rozsáhlé ocelárny, která se nachází jihozápadně od města a vlastí rozlohou je se zbytkem Elbasanu srovnatelná, se zde nachází také cementárna, dřevozpracující průmysl apod. \n\nMístní ocelárna po svém zprovoznění produkovala 750 tisíc tun oceli ročně, a až do roku 1990 zaměstnávala tisíce lidí. Po pádu komunistického režimu v zemi došlo k útlumu výroby. Provoz ocelárny byl obnoven až v roce 1999 po podepsání smlouvy s tureckým investorem, který se zavázal podnik zmodernizovat a dále do něj investovat prostředky. \n\nV okolních horách se nachází řada lomů, kde se těží vápenec. \n\nHlavní dopravní tahy se v průběhu staletí vyvíjely v údolí řeky Shkumbin, která protéká Elbsanem východo-západním směrem. Železniční trať do Peqinu a do Prrenjasu procházejí město paralelně s tokem řeky. Hlavní silniční směry vedou směrem na východ (k hranici se Severní Makedonií a městu Pogradec a na západ k moři. Horským terénem směrem na sever vedou silniční tahy do Tirany. \n\nMěsto má jeden fotbalový klub, FK Elbasani.\n\nOd roku 2014 získalo město také i moderní sportovní arénu s názvem Elbasan Arena, která nahradila starší stadion Ruzhdi Bizhuty. Stadion sloužil také pro mezinárodní utkání albánského národního fotbalového týmu.\n\n\n"}
{"id": "132676", "url": "https://cs.wikipedia.org/wiki?curid=132676", "title": "Adrenalin", "text": "Adrenalin\n\nAdrenalin (epinefrin), je hormon vyměšovaný dření nadledvin; patří do skupiny katecholaminů. Připravuje tělo na výkon, je základním hormonem stresové reakce „útok nebo útěk“. Adrenalin se společně s kortizolem podílí na udržení organismu při životě při stresové reakci. Tyto látky působí proti sobě. Adrenalin způsobuje, že tělo podává extrémní výkony. Kortizol brání před poškozením od účinků adrenalinu.\n\n\n\nV akutní medicíně. Pro své mohutné účinky na srdce je používán v resuscitaci.\n\nAktivity spojené s uvolňováním adrenalinu do krve pozitivně ovlivňují lidskou psychiku. Podle sexuologa Radima Uzla zvyšuje adrenalin chuť na sex.\n\n"}
{"id": "132682", "url": "https://cs.wikipedia.org/wiki?curid=132682", "title": "Amerigo Vespucci", "text": "Amerigo Vespucci\n\nAmerigo Vespucci (9. března 1454 - 22. února 1512 Sevilla) byl významný italský cestovatel a objevitel, autor mnoha cestopisných spisů. Je po něm pojmenován kontinent Amerika, jehož východní pobřeží jako první z velké míry popsal. Jméno Amerika, podle Vespucciho křestního jména, poprvé použil roku 1507 kartograf Martin Waldseemüller ve své mapě Universalis Cosmographia.\n\nAmerigo byl třetí syn florentského notáře Vespucciho, začínal roku 1492 v Seville jako zástupce florentské obchodní firmy Bernardi, podílející se na financování Kolumbovy první výpravy. O pět let později už sám odpovídal za zajištění a vybavení třetí výpravy. Vyznal se v kosmografii a měl i rozsáhlé matematické a astronomické znalosti. Pro některé je velkým objevitelem, jiní ho považují jen za úspěšného obchodníka, ne-li přímo za „podvodníka s obratným perem“. Nejrůznější pochybnosti a dohady vyvolala zejména jeho první a čtvrtá cesta.\n\nPodle vlastního líčení vyplul spolu s kapitánem Juanem de la Cosa na první cestu 10. května 1497 z Cádizu \"„k velkému zálivu v moři – oceánu“\" a po třicetidenní plavbě prý dorazil k jižní části severoamerické pevniny – o rok dříve než Kryštof Kolumbus (Kolumbus při svých objevech přistál zprvu na ostrovech v Karibiku, teprve později na samotném americkém kontinentu). Proplul údajně průlivem mezi Floridou a Kubou (čímž dokázal, že jde o ostrov) a 15. října se vrátil s 222 otroky. Poměrně nejméně sporů bylo kolem jeho druhé cesty.\n\nAmerigo Vespucci získal humanitní vzdělání a znalosti z matematiky a astronomie, zvláštní ambice však neměl, stal se kupcem – zaměstnancem bankovního domu Medicejských pana Lorenza Pietra (syna Lorenza il Magnifica). 14. května 1491, tedy ve 40 letech, byl vyslán do filiálky Medicejských v Seville, do obchodního domu Juanota Beraldiho, který se zabýval vystrojováním lodí. Po čtyřech letech Beraldi zemřel a Vespucci dle jeho závěti firmu zlikvidoval. V Seville zůstal. Neměl majetek ani vlastní rodinu.\n\nV květnu roku 1499 se tedy nalodil na flotilu Alonsa de Hojeda a vyplul s ním v nejasné pozici k již objeveným brazilským břehům. Na této cestě sice nezískal majetek, zato kvalitní mořeplavecké zkušenosti. V letech 1501 až 1502 se zúčastnil své druhé plavby k Brazílii, tentokrát pod portugalskou vlajkou, patrně již jako lodivod nebo kreslič map. Úkolem plavby bylo plout co nejvíc k jihu a najít cestu kolem objeveného „ostrova“ (tzn. Ameriky), kterou by bylo možno doplout do hlavního cíle všech výprav té doby - totiž do Indie, za kořením. Historický význam plavby byl, že na ní Vespucci pochopil, že se nejedná o nějaký velký ostrov, ale o celý kontinent. Zároveň se k ní vztahuje přelomový leták \"„Mundus Novus“\", který je základem Vespucciho pozdějšího věhlasu.\n\nRoku 1503 byla uspořádána další plavba, rovněž, pod portugalskou vlajkou a se stejným cílem. Tentokrát se sice dostali daleko, až někam pod Río de la Plata, ale pro bouřlivé počasí nešlo pokračovat. Vespucci se vrátil do Lisabonu zase chudý a zklamaný – cestu nenalezl.\n\nVrátil se do Sevilly, ve svých 57 letech se oženil a jako vrchní lodivod se stal jedním z mnoha královských úředníků v Casa de Contratación. Jako chudý v Seville zemřel 22. února 1512.\n\nAmerigo Vespucci sám sebe nepovažoval za objevitele ani spisovatele a i podle mnohých jiných ani jedním, ani druhým nebyl. Jeho věhlas byl založen na latinsky vytištěném letáku \"„Mundus Novus“\", na němž byl uveden jako autor. Tento leták byl vydán roku 1503. O co šlo? V té době, kdy ještě neexistovaly noviny, prodávaly se na tržištích nejrůznější zajímavosti formou letáků a šly výborně na odbyt. „Mundus Novus“ byl barvitým vyprávěním o zážitcích, krajině, zvířatech a domorodcích z brazilského pobřeží a zároveň sděloval, že se tu jedná o zcela nový díl světa, nikoliv o Indii. To všechny nesmírně ohromilo a to ze dvou důvodů. Kolumbovo tvrdošíjné tvrzení, že se v té oblasti nachází již Indie, vlastně lidem „zmenšilo“ svět, zatímco Vespucciho zpráva svět naopak „zvětšila“. Ještě mocnější vzrušení však všeobecně nastalo, když svůj popis onoho vzdáleného a úžasného místa uzavře slovy \"„pozemský ráj, pokud vůbec někde je, nemůže být daleko odtud“.\" Existovala teze, že Bůh po Adamově hříchu ráj nezničil, ale odsunul ho na opačnou stranu světa. Vznikla tu najednou naděje, že tomu tak je! Tento leták se ihned rozšířil a překládal do různých jazyků.\n\nPodle obecně přijímané teorie je podle Vespucciho křestního jména pojmenována Amerika. Podle některých autorů to ale není jisté a jméno Amerika může odkazovat i na Richarda Amerike nebo oblast Amerrique v Nicaragui.\n\nRoku 1507 v malém knížectví v Lotrinsku v městečku Saint-Dié působila skupinka humanistů. Po mnoha námořních objevech je napadlo, že se po pustí do přepracování tehdy jediného klasického zeměpisného díla, tím byla Ptolemaiova „Cosmographia“. Starořek Ptolemaios byl považován za vševědoucího znalce nauky o zemi, jeho kniha Cosmographia platila stovky let za vrchol geografie.\n\n25. dubna 1507 vydali dílko o 52 stranách s názvem „Uvedení do kosmografie se základními principy geometrie a astronomie, k tomu potřebnými. Navíc čtyři plavby Ameriga Vespucciho, dále popis (mapa) světa jak na plocho, tak ve tvaru glóbu se všemi těmi částmi, které byly Ptolemaiovi neznámé a které byly objeveny v poslední době“ („Cosmographiae introductio…“). V tomto svazku ovšem po dlouhém úvodu autorů následuje text Ptolemaia, po něm jsou uvedeny ony čtyři Vespucciho cesty. O Kolumbovi se nezmiňují. V sedmé kapitole výslovně uznávají za objevitele Vespucciho. Ve skupince autorů je na kresbu a rytí map mladý sedmadvacetiletý matematik a geograf Martin Waldseemüller. Ten v sedmé kapitole napíše, že čtvrtý díl světa „by bylo možno ode dneška nazývat zemí Americovou nebo Americou, když ji Americus objevil“. A tímto svým nápadem se tak nadchne, že slovo „America“ (česky Amerika) do mapy v příloze použije. Tento původně pouze návrh byl zcela přijat a ve všech dalších mapách ho kresliči používají.\n\nV roce 1507 je ovšem Amerika chápána pouze jako severní brazilské pobřeží, jih s Argentinou se jmenuje „Brasilia Inferior“. Teprve později se ukáže, že od severu k jihu jde o jeden celek a roku 1538 kartograf Gerhard Mercator do své mapy použije název pro celou pevninu - napíše „AME“ přes severní a „RICA“ přes jižní díl.\n\n\n"}
{"id": "132686", "url": "https://cs.wikipedia.org/wiki?curid=132686", "title": "Brtev", "text": "Brtev\n\nBrtev je místní část města Lázní Bělohrad ležící asi 2 km severovýchodně od jeho centra směrem na Miletín. Pojmenování vesničky bylo odvozeno od slova \"brtník\", což byli včelaři stáčející lesní med, kteří měli úly právě zde v Brtvi. Je to malá ves čítající dohromady cca 95 stálých obyvatel, ale přijíždí sem mnoho chatařů a chalupářů z větších měst. Není zde žádný obchod ani restaurace.\n\nBrtev je také název katastrálního území o rozloze 5,43 km.\n\n\n"}
{"id": "132690", "url": "https://cs.wikipedia.org/wiki?curid=132690", "title": "Letní olympijské hry 1920", "text": "Letní olympijské hry 1920\n\nVII. letní olympijské hry se konaly v Antverpách 14. srpna – 12. září v roce 1920, necelých osmnáct měsíců po 1. světové válce, především na stadiónu v Antverpách. Samotný zahajovací ceremoniál však proběhl na zimním stadionu Palais de Glace. Historicky je tato událost přezdívána jako \"„Zimní úvod v dubnu“\". Antverpy zorganizovaly hry vcelku dobře, dalo by se říci i výborně, jestliže se bere v potaz, že o přidělení olympijských her tomuto městu bylo rozhodnuto až v roce 1919.\nProgram her vycházel z rozhodnutí olympijského kongresu konaného v roce 1914. Podle rozhodnutí měly být v programu jen ty sporty, které mezinárodně uznával Mezinárodní olympijský výbor. I když tento předpis se důsledně nedodržel, znamenal výrazný pokrok. V Antverpách se ještě udrželo přetahování lanem, pólo na koních a ragby union.\n\nVýznamné bylo zařazení ledního hokeje, lukostřelby a znovuzařazení pozemního hokeje. Velice významné bylo rozhodnutí o definitivním rozdělení zápasení na styl řeckořímský a volný styl - toto rozdělení se zachovalo dodnes a udělalo ze zápasu řeckořímského jednu z nejstabilnějších olympijských disciplín.\n\nLetních olympijských her v Antverpách se účastnilo 2692 sportovců, což bylo o 150 sportovců více než před osmi lety. Vzhledem k nedávno skončené válce to bylo překvapující množství. Poprvé v historii na hrách startovali reprezentanti Argentiny a Brazílie i nově vzniklých zemí v Evropě. Z Afriky se opět přihlásil Egypt a Jihoafrická republika. Austrálie a Nový Zéland už startovali odděleně, Irsko nastupovalo pod vlajkou Velké Británie. Domácí výprava – Belgie – poslala na hry 324 sportovců a poprvé v historii neměla domácí výprava na Olympijských hrách převahu, jejich podíl byl jen 12,7 %. Počet sportovkyň byl 64, což znamenalo, že se tento počet zvýšil o sedm. Soutěžily ale jenom v plavání, tenise a v krasobruslení a ještě měly teoretickou možnost zapojit se do uměleckých soutěží. Soutěžilo se ve 22 sportech, které obsahovaly 159 disciplín, 29 z nich atletických, ženy v lehké atletice ještě nestartovaly. Zrodilo se 5 světových rekordů. Finové získali stejný počet zlatých medailí jako USA – devět.\n\nJakkoliv byly architektonické rozdíly patrné, nedalo se nezpozorovat, že olympijský stadion v Antverpách byl kopií Stockholmského stadionu na Letních olympijských hrách v roce 1912. Nicméně vyhovoval požadavkům, stále více na tu dobu, modernějšímu sportu. Fotbalová plocha měla rozměry 100 m x 65 m, obvod běžecké dráhy byl optimálních 400 m. Tyto parametry se prakticky využívají při výstavbě stadiónů dodnes, jen s tím rozdílem, že plocha fotbalového hřiště je o něco větší, což mění rádius zákrut běžecké dráhy. Stadion chránily před větrem nejen tribuny, ale i domy postavené okolo. Hry VII. olympiády před zraky 40 000 diváky a nastoupenými výpravami slavnostně otevřel král Albert I. Belgický. Po jeho projevu zahřměly salvy z děl a k obloze vylétlo 1 000 bílých holubic. Zavládla mírová atmosféra.\n\nZahajovací ceremoniál začal 20. srpna 1920. Hlavní novinkou bylo vztyčení sněhobílé olympijské zástavy s pěti kruhy. Tyto vlajky vlály i ve městě. Několik účastníků, kteří si tyto vlajky přivlastnili zatkli zastupitelské úřady, které měly vlajky na starosti. Druhou novinkou bylo zavedení olympijské přísahy vyplývající především z případu Jima Thorpa. V Antverpách ji přednesl populární belgický šermíř Victor Boin. O slavnostní zahájení se postaral i skladatel Pierr Benoist.\n\nMělo zde reprízu krasobruslení, disciplína která se na olympijských hrách představila už v roce 1908. Po čtyřech dnech jí vystřídal lední hokej, tehdy častěji nazývaný jako kanadský hokej. Kanadu reprezentovalo družstvo Winnipeg Falcons, vítěz Allanova poháru. Toto mužstvo deklasovalo československé hokejisty hned v úvodním střetnutí 0:15. Hlavní roli údajně sehrála jejich lepší kvalita hokejové výstroje. Turnaj se hrál za účasti šesti mužstev podle tzv. Bergvallova systému. V druhém kole českoslovenští hokejisté prohráli s USA 0:16. V posledním zápase rozhodl o vítězství československého mužstva nad Švédskem v 3. minutě gólem Josef Šroubek. Tento jediný gól československého mužstva na celém turnaji znamenal ohromně cenný olympijský úspěch, vzhledem k tomu, že se na československém území začal lední hokej hrát až v roce 1909. Hokejisté Československa získali pro svou výpravu bronzovou medaili.\n\nČeskoslovenské mužstvo začalo velice slibně. V prvním kole porazila výprava fotbalistů Jugoslávii 7:0. Druhý den nastoupili proti Norsku, které v prvním kole porazilo Anglii a zvítězili 4:0, čímž postoupili do semifinále soutěže. Do semifinále byla československá výprava vylosována proti Francii a zvítězila 4:1. V druhém semifinálovém zápase Belgie vyhrála nad Nizozemskem 3:0 a stala se tak soupeřem Československé republiky ve finále, které se hrálo v Antverpách. Zápas pískal anglický rozhodčí Lewis, který se už roku 1908 smutně proslavil jako rozhodčí zápasu ČSR – Anglie a pro jeho zaujatost ho pražské obecenstvo vypískalo. Tentokrát uznal Belgii dva neregulérní góly, neoprávněně vyloučil v 40. minutě čs. hráče Steinera, takže československá výprava předčasně ve stejném čase odešla z hřiště za stavu 0:2. Toto počínání se dalo jistě pochopit, nebylo však omluvitelné. Důsledkem totiž bylo nezachování cti československé výpravy a její diskvalifikace. Belgii potom vyhlásili za vítěze, Španělsko, které porazilo Nizozemsko 3:1 obsadilo druhé místo a Nizozemci třetí příčku. Na nešťastném závěru fotbalového turnaje mělo vinu i fanatické obecenstvo, které zneuctilo vlajku Československé republiky. Předseda vlády a ministr zahraničních věcí se ve jménu belgické vlády omluvil československému zastupitelskému úřadu v Belgii. Toto mezinárodní fiasko neblaze zapůsobilo i na fotbal v ČSR a trvalo několik let, než se podařilo sjednat morální nápravy.\n\nLetní olympijské hry 1920 v Antverpách neblaze poznamenaly velké počty stížností. Vznikala nespokojenost s verdikty rozhodčích, údajně se otevřeně hovořilo o tom, že si „vyrovnávají účty z minulých olympijských her“. Za projev neseriózního postupu se všeobecně považuje zejména rozhodování Angličana Lewise ve finále fotbalového turnaje. Na rozhodování byly stížnosti i v cyklistice, zápasení a boxu. V těchto disciplínách často docházelo k vyloučením a diskvalifikacím účinkujících.\n\nV celkovém hodnocení, byť nejlépe skončily USA, největší obdiv patřil Finům. Jejich 57 sportovců získalo 27 medailí (z nich 15 zlatých). Na dva připadala skoro jedna celá medaile. Belgičani vcelku dodrželi tradici spjatou s pořadatelskou zemí se 40 medailemi (z nich 15 zlatých) obsadili celkově 4. místo. Mezinárodní olympijský výbor ale zrušil bodovou klasifikaci zemí, které byla ve Stockholmu 1912 oficiální.\n\nHodnocení VII. Olympijských her se potýkalo s obrovskou kritikou, ať už šlo o úroveň nebo organizaci. Tato kritika především vycházela z úst novinářů nezúčastněních zemí. Často zapomněli zmínit, že se tyto olympijské hry konaly v krátké době po 1. světové válce, a že Antverpám byl přidělen pořadatelský status jen rok před jejich zahájením.\n\nO pořádání 7. olympijských her se ucházela ještě města Amsterdam (Nizozemí) a Lyon (Francie), obě však ještě před volbou svou kandidaturu stáhla.\n\n"}
{"id": "132698", "url": "https://cs.wikipedia.org/wiki?curid=132698", "title": "Úmluva o některých konvenčních zbraních", "text": "Úmluva o některých konvenčních zbraních\n\nÚmluva o zákazu nebo omezení užívání některých konvenčních zbraní, které mohou způsobovat nadměrné utrpení nebo mít nerozlišující účinky, uzavřená v Ženevě 10. října 1980 a platná od prosince 1983, je rámcová úmluva sledující zákaz a omezení těch konvenčních zbraní, které způsobují nepřiměřené utrpení nebo mají nerozlišující účinky.\n\nÚmluvu doplňuje pět dodatkových protokolů, jakýchsi prováděcích vyhlášek, obsahujících konkrétní věcnou úpravu. První tři byly přijaty společně s úmluvou.\n\nÚmluva zakazuje používání zbraní produkujících střepiny nezjistitelné rentgenem, omezuje používání min, zakazuje užívání některých nástrah, omezuje užívání zbraní zápalných a zakazuje laserové oslepující zbraně.\nPátý dodatkový protokol přikazuje evidovat veškerou nevybuchlou munici, varovně označit místa, kde se nachází a následně tyto oblasti vyčistit - munici odvézt nebo zlikvidovat.\n"}
{"id": "132703", "url": "https://cs.wikipedia.org/wiki?curid=132703", "title": "Okna (potok)", "text": "Okna (potok)\n\nOkna je potok na východním Slovensku, levostranný přítok Čierne vody.\n\nMá délku 37 km. Pramení pod Sninským kameňom (1 006,0 m) v pohoří Vihorlatské vrchy, v nadmořské výšce přibližně 800 m.\n\n\"Okna\" teče na jih dlouhou a zalesněnou dolinou, protéká jezerem Morské oko, ústí do ní zleva potok Lisaka, zprava Čremošná, zleva Barlahov a Havranec a vtéká do Podvihorlatské pahorkatiny. Protéká obcí Remetské Hámre, kde se tok rozděluje na dvě ramena, zleva do ní ústí Falašov potok a zprava Hámorský potok. Je na ní malá vodní nádrž, protéká Vyšnou Rybnicí a u Jasenova vtéká do Východoslovenské roviny. Dále teče přes obce Ruskovce a Nižná Rybnica, kde se koryto \"Okny\" křižuje s kanálem Veľké Revištia-Bežovce a stáčí se na jihozápad. Protéká zemědělskou krajinou s mnoha zavlažovacími kanály. U Bunkovec je to např. Žiarovnický kanál. Potom teče okolo Blatných Remet a Blatné Polianky a opět se stáčí více na jih, ústí do ní Sobranecký kanál a poté pokračuje na západ. Zleva do ní ještě ústí Olšinský kanál (108,5 m n. m.) a Hrabovský kanál a protéká jižním okrajem Senianských rybníků a u obce Senné se spojuje s Čiernou vodou.\n"}
{"id": "132705", "url": "https://cs.wikipedia.org/wiki?curid=132705", "title": "Československá námořní flotila", "text": "Československá námořní flotila\n\nFlotila Československé námořní plavby, mezinárodní akciové společnosti (v roce 1994 přejmenované na Českou námořní plavbu a. s.) byla flotilou námořních nákladních lodí československého, později českého státu ve správě Československé námořní plavby, resp. České námořní plavby. Po privatizaci v roce 1992 následoval rychlý rozprodej flotily 14 námořních lodí.\n\n"}
{"id": "132710", "url": "https://cs.wikipedia.org/wiki?curid=132710", "title": "Kestřánkova vila Marie", "text": "Kestřánkova vila Marie\n\nKestřánkova vila Marie je významná plzeňská secesní stavba z roku 1898. Vila je situována na rohu Karlovarské třídy (Karlovarská tř. 70, čp. 451) a ulice Boženy Němcové. Byla navržena architektem Františkem Krásným v roce 1897 pro plzeňského sládka Karla Kestřánka, samotnou stavbu provedl Emanuel Klotz.\n\nNa samostatně stojící budově zaujme výrazná schodišťová věž v hlavním průčelí završená kupolí, fasáda věže je zdobena štukovým reliéfem Vyhnání z ráje. Na jihovýchodním nároží je umístěna plastika \"Plzeňský dudák\" od sochaře Jaroslava Maixnera. Zahrada kolem vily byla založena Josefem Sigmondem. Schodiště k hlavním dveřím od Karlovarské ulice bylo za komunismu necitlivě ubouráno při rozšiřování silničního tahu na 4 jízdní pruhy.\n\n"}
{"id": "132718", "url": "https://cs.wikipedia.org/wiki?curid=132718", "title": "Jaroslav Maixner", "text": "Jaroslav Maixner\n\nJaroslav Maixner (3. dubna 1870 Hořice – 9. prosince 1904 Hořice) byl český sochař, řezbář a umělecký medailér.\n\nStudoval na akademii ve Vídni. V roce 1889 absolvoval Sochařsko-kamenickou školu v Hořicích. Během svého života střídavě působil ve Vídni i v Hořicích. Jeho plastiky byly často používány při výzdobě budov.\n\nJako syn hořického knihkupce Jana Maixnera byl synovcem malíře Petra Maixnera, dřevorytce Čeňka Maixnera a malíře Karla Maixnera.\n\n\n"}
{"id": "132719", "url": "https://cs.wikipedia.org/wiki?curid=132719", "title": "Tom Robinson Band", "text": "Tom Robinson Band\n\nTom Robinson Band byla britská rocková skupina. Velmi populární v dobách punkového hnutí v 70. letech 20. století.\n\nSkupina vznikla v lednu 1977 v Londýně a byla oblíbená zejména pro své politické a sociálně kritické texty (podobně jako The Clash nebo Trust). Ve svých textech propagovali rovnoprávnost žen, práva homosexuálů a bojovali proti rasismu. Jejich debut, písnička \"2-4-6-8 Motorway\" se stala ve Velké Británii velkým hitem. Především vůdčí osobnost kapely Tom Robinson se stal velmi oblíbeným mezi homosexuály písničkou \"Glad to be gay\" i přesto, že sám sebe označoval za bisexuála a později se i oženil.\n\nSkupina se rozešla v roce 1979. V roce 1987 se krátce zformovala na dvě vystoupení a pak ještě znovu krátce vystupovala v letech 1989 – 1990.\n\n\nNejvětším komerčním úspěchem byly písnička \"2-4-6-8 Motorway\", která se v roce 1978 dostala až na 5. místo britské hitparády. Stejnou pozici obsadilo i jejich debutové album \"Power in the Darkness\". V roce 1979 vyšlo druhé album \"TRB2\". To ale ani umělecky, ani komerčně úspěch první desky nezopakovalo. Krátce po odchodu Danny Kustowa se skupina rozpadla.\n\nTom Robinson dnes pracuje jako moderátor rádia BBC.\n\n2-4-6-8 Motorway existuje coby \"Raz-dva-tři-pět cvičíme\" také v české verzi, a sice v podání pražské rockové kapely Markýz John.\n\n\n"}
{"id": "132743", "url": "https://cs.wikipedia.org/wiki?curid=132743", "title": "Hypervitaminóza", "text": "Hypervitaminóza\n\nHypervitaminóza (předávkování nebo otrava vitamíny) je onemocnění způsobené přílišným množstvím vitamínů nahromaděných v organizmu. Týká se především vitamínů rozpustných v tucích (A, D, E, K), které jsou ukládány v játrech a tělesném tuku a jejichž dlouhodobá nadměrná koncentrace může způsobit např. toxicitu jater. Vitamíny rozpustné ve vodě tělo nepřechovává a jejich aktuální přebytek je vyloučen ledvinami, proto se u nich hypervitaminóza projevuje jen minimálně.\n\nVysoké dávky vitamínu A, vysoká dávka a pomalé rozpouštění vitamínu B3, a velmi vysoké dávky samostatného vitamínu B6 (např. ne v rámci B-komplexu) jsou někdy spojovány s vedlejšími účinky, které obvykle rychle vymizí po snížení nebo přerušení požívání daných vitamínů. \nPro vitamín B6 ve všeobecnosti platí, že dávky 2-10 g denně mohou vést k neurologickým poruchám.\n\nVitamín C má ve velkých dávkách výrazné projímavé účinky. Podle zjištění Roberta F. Cathcarta se tyto vyskytovaly u zdravých osob, které přijímaly denně 5-20 gramů vitamínu C rozdělených do několika dávek, ačkoli někteří vážně nemocní lidé mohli užívat 100-200 gramů bez projevů předávkování. To nicméně neznamená, že by nadměrný příjem nemohl být škodlivý. Doporučená denní dávka vitamínu C je podle Evropského úřadu pro bezpečnost potravin (EFSA) 90 mg pro dospělého zdravého muže a 80 mg pro dospělou zdravou ženu.\n\nNázev konkrétního typu hypervitaminózy je vytvořen přidáním přívlastku, který je shodný s přebývajícím vitamínem (např. hypervitaminóza K apod.).\n\nHypervitaminóza A je toxická a způsobuje praskání a krvácení rtů a podrážděnost. Zvlášť nebezpečná je u těhotných žen, u nichž může způsobit poruchy vývoje plodu, a u malých dětí.\n\nHypervitaminóza D způsobuje odvápnění měkkých tkání, narušení správného růstu a poškození ledvin.\n\nHypervitaminóza E způsobuje přechodné žaludeční potíže a průjmy.\n\n\n"}
{"id": "132744", "url": "https://cs.wikipedia.org/wiki?curid=132744", "title": "Ochozská jeskyně", "text": "Ochozská jeskyně\n\nOchozská jeskyně se nachází v jižní části CHKO Moravský kras v údolí Říčky. Byla objevena v roce 1831 a v letech 1966 až 1975 byla přístupná veřejnosti. Kvůli častým záplavám ale musel být provoz pro veřejnost ukončen, od té doby se jeskyně otevírá pouze příležitostně. Dosud neznámým podzemním řečištěm zde protéká Hostěnický potok. Za vysokých stavů protéká potok korytem na dně jeskyně, vytéká ven vchodem a vlévá se do Říčky. Celková délka známých chodeb v Ochozské jeskyni dosahuje kolem 1 750 m. Jeskyni archeologicky zkoumal brněnský archeolog Bohuslav Klíma.\n\nV bezprostředním okolí jeskyně se nachází několik dalších zajímavých jeskyní, většinou volně přístupných:\n\n"}
{"id": "132745", "url": "https://cs.wikipedia.org/wiki?curid=132745", "title": "Hellas Planitia", "text": "Hellas Planitia\n\nHellas Planitia je název velké impaktní pánve na jižní polokouli planety Mars. Má v průměru přibližně 2200 km a hloubka od okraje k jejímu dnu činí více než 9 km.\n\nPánev Hellas je impaktního původu a vznikla zřejmě před 4,1-4 miliardami let (dle statistiky četnosti kráterů).\nKromě toho, že její vznik výrazně ovlivnil vzhled jižní hemisféry Marsu, mohl souviset také s dalšími topografickými útvary – některé studie naznačují, že by mohlo jít o impakt jen jednoho (zhruba dvousetkilometrového) úlomku mnohem většího asteroidu, jehož další úlomky vytvořily ostatní velké impaktní pánve (Argyre, Isidis, Utopia).\nTaková událost by mohla být i příčinou vzniku a dlouhodobé aktivity v oblasti Tharsis, která leží ve stejné impaktní dráze a kde byla exogenní událost již dříve navržena jako alternativa k standardně přijímané endogenní teorii původu.\nOproti tomu spekulace, zda Tharsis nevznikla jako důsledek seismického šoku při vzniku Hellas (oba útvary jsou přibližně antipodální), zatím nebyla nijak podložena.\n\nNa většině plochy jižních vysočin Marsu zjistila sonda Mars Global Surveyor silnou remanentní magnetizaci – na rozdíl od svého okolí samotná pánev ale magnetizována téměř není. Pokud planeta měla v minulosti vlastní vnitřně generované magnetické pole, v době vzniku Hellas již zřejmě nebylo funkční a původní magnetizace byla zničena během termálního šoku souvisejícího s impaktem.\n"}
{"id": "132746", "url": "https://cs.wikipedia.org/wiki?curid=132746", "title": "MPC", "text": "MPC\n\nSpojení písmen M, P a C může mít různé významy:\n\n\n"}
{"id": "132747", "url": "https://cs.wikipedia.org/wiki?curid=132747", "title": "Výpustek", "text": "Výpustek\n\nJeskyně Výpustek se nachází v údolí Křtinského potoka mezi Křtinami a Adamovem. Okolí jeskyně bylo donedávna přísně střeženým vojenským prostorem.\n\nJeskyně byla známá již od nepaměti, osídlena byla již před 15 000 lety. První zprávy o jeskyni pocházejí z roku 1608, kdy byla jeskyně popisována jako Dračí jeskyně nedaleko Křtin. Jeskyně byla podrobně zmapována a prozkoumána v devatenáctém století Hugo Františkem Salmem a později Karlem Absolonem, délka známých chodeb dosahuje okolo dvou kilometrů. Na začátku dvacátého století se v jeskyni těžily fosfáty, přičemž došlo ke zničení většiny možných archeologických nálezů (bylo zachráněno šest koster jeskynních medvědů a také jedna kompletní kostra lva jeskynního, které jsou vystaveny v muzeích v Brně a ve Vídni).\n\nPřed druhou světovou válkou, od roku 1936, armáda první republiky jeskyni násilným způsobem upravila a v jeskynních chodbách pod přístřešky skladovala munici (od roku 1938), kterou si po obsazení republiky 15. března 1939 odvezla německá armáda neznámo kam. Německá armáda se do jeskyně vrátila v roce 1943 a vybudovala zde (podobně jako v sousední Býčí skále a jiných jeskyních Moravského krasu) podzemní továrnu, kde se vyráběly části leteckých motorů. Vyráběla se zde palivová vstřikovací čerpadla pro letecké motory Daimler-Benz třídy DB 601-605. Tato továrna měla krycí označení Dinar. V továrně pracovalo 1200 totálně nasazených českých občanů. Pracovali v nepřetržitém provozu, dvě směny po 12 hodinách, v jedné směně 600 pracovníků. Němci jeskyni opustili kolem 12. dubna 1945, když předtím stroje v podzemní továrně zničili výbušninami a požárem. Jeskyně poté zůstala opuštěná, zdevastovaná a víceméně volně přístupná.\n\nV roce 1961 do jeskyně přišla v pořadí třetí armáda, tentokrát československá lidová. Tato v jedné z jeskynních chodeb postupně vybudovala obří protiatomový kryt, kde sídlilo záložní vojenské velitelství pro oblast jižní Moravy s kapacitou pro 250 důstojníků. Sloužil zde vojenský útvar 9031 Křtiny. Přísně utajovaný objekt byl opuštěný armádou k 31. prosinci 2001, od té doby byla jeskyně nepravidelně přístupná při třech dnech otevřených dveří.\n\nKoncem roku 2006 byla předána Správě jeskyní České republiky. V roce 2007 proběhla výstavba parkoviště, úpravy areálu a rekonstrukce provozní budovy. Jeskyně se stala pátou veřejnosti běžně přístupnou jeskyní Moravského krasu, pro veřejnost se otevřela do zkušebního provozu od 26. října do 31. prosince 2007. V lednu a únoru 2008 bylo opět zavřeno z důvodu dokončení prací, do plného provozu své první sezony potom jeskyně vstoupila 1. března 2008. Slavnostní otevření proběhlo 10. března 2008.\n\nNa kompletně bezbariérové prohlídkové trase dlouhé přibližně 600 metrů si návštěvníci během cca 75 minut mohou prohlédnout vestavbu velitelského vojenského stanoviště a vlastní jeskynní chodby Výpustku, přibližně v podobě, jak je opustila německá armáda v roku 1945, a to včetně zbytků podzemní kotelny. Po úpravách prohlídkové trasy v prosinci 2008 a 2009, a po odstranění zazdívek z ústí přírodních chodeb pocházejících z doby budování německé továrny, se objevila mnohá krápníková výzdoba a otevřely se propasti směřující ke spodnímu patru jeskyně.\n\nV roce 2010 byla v některých prostorách jeskyně vytvořena expozice s názvem Využívání jeskyní člověkem - Výpustek, jeskyně starých rituálů. Návštěvníci se u diorámat a panelů od průvodců dozví informace o 15 000 letech využívání jeskyní člověkem a mimo jiné uvidí i věrné modely jeskynního medvěda a lva v životní velikosti. Jeskyně Výpustek je spolu s jeskyní Punkevní a Bozkovskými dolomitovými jeskyněmi otevřena celoročně, včetně zimních měsíců.\nV jeskyni se v průběhu roku konají mnohé akce - ve spolupráci s ochotnickým sdružením Křový (křtinský ochotnický výkvět) jsou to o prázdninách kostýmované scénky z historie jeskyně \"Oživená historie\" a pro děti v červnu \"Pohádková jeskyně\" a v prosinci \"Ďábelský podvečer aneb přijďte s dětmi tam, kde jsou čerti doma!\"\nDíky dobré akustice se v jeskyni konají například i koncerty, jako byl (a v dalších letech také bude) festival \"Didgeridoo v jeskyni\" či multimediální show \"Zvuková jeskyně\" autora Jiřího Suchánka.\nV srpnu 2015 byla v prvním poschodí provozní budovy otevřena interaktivní expozice pod názvem „Jeskyně a lidé“, která se věnuje se geologii, sedimentům a výplním jeskyní, objevování a speleologii, paleontologii a obsahuje i více než 600 fotografií ze všech možných oborů týkajících se jeskyní. Je zdarma a volně přístupná v provozní době jeskyně Výpustek. Další části této expozice se nachází na prohlídkových okruzích Sloupsko-šošůvských jeskyní, Balcarky a Kateřinské jeskyně.\n\n"}
{"id": "132748", "url": "https://cs.wikipedia.org/wiki?curid=132748", "title": "Balcarka", "text": "Balcarka\n\nJeskyně Balcarka se nachází jižně od Ostrova u Macochy, v severovýchodní části CHKO Moravský kras, v jádru skalnatého meandru Suchého žlebu zvaného Balcarova skála. Pět metrů vysoký vchod do jeskyně Balcarky je známý odnepaměti, byla zde nalezena ohniště a různé nástroje ze starší doby kamenné a kosti čtvrtohorních zvířat.\n\nOd roku 1923 byla jeskyně postupně objevována Josefem Šamalíkem, v roce 1936 byly jednotlivé části jeskyně spojeny v jeden celek. Jeskyně tvoří složitý systém, vystupující ve dvou výškových úrovních spojených vysokými dómy. Na vzniku jeskyně se podílely vody Lopače a Krasovského potoka, jejichž ponory se nyní nachází severně a jižně od jeskyně. Jeskyně byla veřejnosti zpřístupněna Správou jeskyní České republiky s otevírací dobou od března do listopadu. Od listopadu roku 2007 v ní probíhala rekonstrukce, kvůli které byla jeskyně uzavřena, od 4. července 2009 je Balcarka znovu otevřena.\n\nDóm zkázy a Fochův dóm jsou jedny z největších prostor v Moravském krasu. Krápníková výzdoba je jednou z nejkrásnějších z veřejnosti přístupných českých jeskyní. Významné části jeskyně jsou kromě dómů Rotundy, Galerie, Popeluška a Jubilejní dómy Masarykovy.\n\n"}
{"id": "132749", "url": "https://cs.wikipedia.org/wiki?curid=132749", "title": "Skupina G15", "text": "Skupina G15\n\nG15 nebo Group of 15 je skupinou 15 rozvojových zemí, která byla založena v září 1989 v Bělehradě. Byla založena kvůli posílení spolupráce a poskytnutí vstupu pro jiné mezinárodní skupiny, například Světovou obchodní organizaci a G8. Je složena ze států Severní Ameriky, Jižní Ameriky, Afriky a Asie s cílem rozšířeného růstu a další prosperity. Zaměřuje se na spolupráci mezi rozvojovými zeměmi v oblasti investic, obchodu a technologií. Počet členských zemí je dnes 17, název však zůstává stejný. V současnosti sem patří státy - Alžírsko, Argentina, Brazílie, Chile, Egypt, Indie, Indonésie, Írán, Jamajka, Keňa, Malajsie, Mexiko, Nigérie, Senegal, Srí Lanka, Venezuela a Zimbabwe.\n\n"}
{"id": "132760", "url": "https://cs.wikipedia.org/wiki?curid=132760", "title": "Raúl González", "text": "Raúl González\n\nRaúl Gonzáles Blanco (* 27. června 1977 v Madridu) je bývalý španělský fotbalový útočník, který zakončil aktivní kariéru v americkém klubu New York Cosmos v North American Soccer League (kanadsko-americká druhá fotbalová liga). Jinak velkou část kariéry strávil v Realu Madrid, poté hrál ještě dvě sezony v Německu za FC Schalke 04. Jako mladý hrál za Atlético Madrid, ale poté, co se prezident Atletica Jesús Gil rozhodl zrušit juniorské týmy, přešel do Realu Madrid. Postupem času získal zkušenosti a stal se tak jedním z nejznámějších a nejlepších hráčů. Od roku 1996 do roku 2006 hrál také ve španělském reprezentačním týmu. Pelé ho roku 2004 zařadil mezi 125 nejlepších žijících fotbalistů.\n\nSvoji kariéru zahájil v týmu San Cristóbal de los Ángeles, ale zakrátko přestoupil do madridského Atlética. Hned v první sezoně mezi žáky, jako třináctiletý hráč ukázal, že má talent. Nastřílel 65 branek. Zásadní změna v jeho kariéře nastala, když se prezident Atlética Jesús Gil rozhodl zrušit juniorské týmy, aby ušetřil peníze. Nezbylo nic jiného, než přejít do \"céčka\" konkurenčního Realu Madrid. Tam ale v prvních sedmi zápasech dal třináct gólů a trenér A-týmu Jorge Valdano se ho rozhodl obsadit v Primera Division, tak v říjnu 1994 se stal nejmladším hráčem, který kdy v lize oblékl dres Realu. Předstihl tak legendárního Emília Butragueňa a Real získal dalšího kvalitního fotbalistu.\n\nDo konce sezony 1994/95 nastřílel v osmadvaceti zápasech devět branek a získal s Realem prvenství v lize. O dva roky Real získal titul znovu, tentokrát již s ním samotným jako jednou z hlavních hvězd týmu - dal 21 branek.\n\nV sezóně 1997/98 dokázal Real po dlouhých dvaatřiceti letech zvítězit v Lize mistrů. On sám to popisuje jako jeden z nejšťastnějších okamžiků ve svém životě. Na domácí půdě se ale Realu příliš nedařilo, skončil až čtvrtý.\n\nV ročníku 1998/99 nastřílel 25 branek a stal se nejlepším střelcem ligy. Ani to však nestačilo a Real skončil druhý za rivalem z Barcelony.\n\nRočník 1999/00 se mu vydařil, v lize skóroval sedmnáctkrát a dalších devět branek přidal v Lize mistrů, kterou Real opět vyhrál. Navíc se mu podařilo dát 11 gólů v kvalifikaci na EURO. Zdálo se, že získá Zlatý míč, ale vše pokazil jediný okamžik. Ve čtvrtfinále mistrovství Evropy prohrávalo Španělsko o gól s Francií a Raúl těsně před koncem hrací doby po faulu kopal pokutový kop. Jeho střela ale těsně minula levý horní roh Barthezovy branky. Španělsko bylo vyřazeno.\n\nV sezóně 2000/01 se stal s 24 góly podruhé nejlepším střelcem ligy a dovedl Real k dalšímu titulu.\n\nRočník 2001/02 Real slavil sté výročí od založení a netajil se tím, že by rád získal tři trofeje. V lize ani v poháru to nevyšlo a tak se funkcionáři radovali alespoň z třetího vítězství v Lize mistrů za pět let. Mistrovství světa 2002 Španělům nevyšlo a skončili po prohře s Jihokorejci.\n\nRočník 2002/03 mu přinesl již čtvrtý španělský mistrovský titul v jeho 26 letech. Přes všechny úspěchy vystupuje jako velmi skromný a příjemný muž, což jeho popularitu mezi Španěly ještě zvyšuje. Po odchodu reprezentačního kapitána Hierra to bude nejspíš on, kdo převezme kapitánskou pásku.\n\nSoutěžní ročník 2003/04 nebyl nejvydařenější, nastřílel jen dvanáct branek. Ani Realu tato sezóna se moc nevyvedla, v lize \"Galacticos\" skončili až na třetím místě, v Lize Mistrů už ve čtvrtfinále.\n\nAni ročník 2004/05 nebyl o nic lepší. Náhradník Owen vstřelil více branek než on jako kapitán Realu. Ovšem Owen měl nejlepší průměr na góly, na rozdíl od jiných útočníku merengues (pusinek). Vše se obrátilo k lepšímu, když do týmu přišel holandský kanonýr Ruud van Nistelrooy, se kterým si velmi dobře na hřišti rozuměl a spolu vytvořili velice obávané útočné duo. 28. října 2005 dal v zápase s Olympiakosem Pireus svůj padesátý gól v Champions League a jako první hráč tak překonal hranici 50 gólů v této soutěži. V současné chvíli má na kontě 69 branek, poslední dal ve venkovním utkání proti Valencia CF 15. února 2011.\n\nPo sezóně 2007/08, kdy dokázal s Realem Madrid obhájit domácí titul a sám ukončil sezónu jako druhý nejlepší střelec Primera division s 18 góly, přišlo i zklamání. Trenér Španělska Luis Aragonés ho, i přes mohutné protesty fanoušků a odborníků, nevzal na Mistrovství Evropy do Rakouska a Švýcarska.\n\nJe ženatý, se svou manželkou Mamen má pět dětí.\n\n\n"}
{"id": "132762", "url": "https://cs.wikipedia.org/wiki?curid=132762", "title": "Ural (rozcestník)", "text": "Ural (rozcestník)\n\nUral může znamenat:\n\n"}
{"id": "132763", "url": "https://cs.wikipedia.org/wiki?curid=132763", "title": "Kulturní dům Peklo", "text": "Kulturní dům Peklo\n\nKulturní dům Peklo je novorenesanční stavba v Pobřežní ul. 10 v Plzni provedená staviteli Hůlou a J. Austerem. Je chráněn jako kulturní památka České republiky.\n\nV roce 1894 zakoupil objekty a pozemky v tzv. \"Pekle\" místní \"Spolek pro zbudování Dělnického spolkového domu\". Stávající objekty byly nejdříve rozšířeny malou přístavbou, v roce 1902 byly připojeny k redakci časopisu \"Nová doba\". Teprve v letech 1905–1907 byla vystavěna budova s dvoranou dělnického spolkového domu Peklo. Několikrát tam tehdy přednášel i profesor T.G. Masaryk. Na objekt spolkového domu navazuje tzv. \"Fišerova vila\" z roku 1886.\n\nV objektu nalezneme Velký a Malý sál a řadu učeben. Od roku 2005 sídlí v budově muzeum generála Pattona, tzv. Patton Memorial Pilsen – muzeum otevřené u příležitosti 60. výročí osvobození města Plzně Americkou armádou a ukončení 2. světové války v roce 1945.\n\n\n"}
{"id": "132771", "url": "https://cs.wikipedia.org/wiki?curid=132771", "title": "Islám v Maďarsku", "text": "Islám v Maďarsku\n\nIslám se v Maďarsku objevil již před časy Osmanské říše, v dnešní době je však zastoupen velmi málo, avšak více, než například v Česku. V současné době se k němu hlásí okolo 60 000 obyvatel země, což tvoří 0,6 % celé populace.\n\nPrvní muslimové, kteří přišli do dnešního Maďarska ještě před časy Osmanů, byla etnická skupina \"Böszörményů\". Jednalo se o část Turků a Volžských Bulharů, kteří do země přicestovali v období 11. – 14. století. Tito lidé získali brzy v celé zemi relativně významné role v politických, vojenských, finančních a obchodních oblastech. První islámský autor zmiňující tuto muslimskou komunitu v Uhersku byl Jakút al-Hamáví (\"al-Rúmí\") (1179 – 1229).\n\nNejvětší rozvoj islámu nastal v časech Osmanské okupace v 16. a 17. století. Nové náboženství tu sice nezískalo rychle velký vliv, přesto však vzhledem k ustanovování osmanských mechanismů se začalo postupně spolu s jejich kulturou prosazovat. K násilnému šíření islámu však nedošlo, a tak Maďaři zůstali většinou křesťané. Mezi konvertujcími byli většinou vojáci. V období let 1582 a 1593 pocházel dokonce osmanský Velký Vezír Kanijeli Siyavuş Pasha z Uherské Nagykanizse.\n\nPo obsazení země habsburskými vojsky došlo k upevnění křesťanství a k ničení mnohých pozůstatků Osmanské nadvlády; do dnešních dob se tak z tohoto období dochovalo islámských památek jen málo. Přesto ještě mnoho let poté tu existovala islámská komunita a roku 1996 bylo zřízeno v Budapešti islámské centrum.\n\n"}
{"id": "132772", "url": "https://cs.wikipedia.org/wiki?curid=132772", "title": "Zdeněk Krampera", "text": "Zdeněk Krampera\n\nZdeněk Krampera (* 4. května 1952 Praha) je český politik, místopředseda Republikánů Miroslava Sládka, v letech 1996 až 1998 poslanec Poslanecké sněmovny PČR za Sdružení pro republiku - Republikánskou strana Československa.\n\nVystudoval střední školu, obor spojový manipulant. Studium dokončil v roce 1969. V srpnu 1969 se účastnil demonstrací k ročnímu výročí invaze vojsk Varšavské smlouvy do Československa. Kvůli účasti na demonstracích byl na krátkou dobu zatčen. V letech 1970–1976 pracoval jako poštovní doručovatel, mezi lety 1978 a 1988 jako správce tenisového areálu TJ VŠ Praha. Od roku 1991 působí jako drobný podnikatel v oblasti prodeje antikvariátních knih.\n\nOd roku 1991 byl členem SPR-RSČ. Při komunálních volbách v roce 1994 byl za tuto stranu zvolen do Zastupitelstva hlavního města Prahy.\n\nVe volbách v roce 1996 byl zvolen do poslanecké sněmovny za SPR-RSČ (volební obvod Praha). Ve sněmovně setrval do voleb v roce 1998. Byl místopředsedou organizačního výboru sněmovny a členem ústavněprávního výboru. Ve volbách v roce 1998 byl lídrem pražské kandidátky SPR-RSČ. Poté, co SPR-RSČ ve volbách neuspěla a nezískala zastoupení ve sněmovně, zůstal loájální k jejímu předsedovi Miroslavu Sládkovi.\n\nV komunálních volbách v roce 1998 neúspěšně kandidoval opět do Zastupitelstva hlavního města Prahy. Profesně se uvádí jako předseda MO SPR-RSČ. V komunálních volbách v roce 2002 a komunálních volbách v roce 2006 kandidoval jako člen nástupnické formace Republikáni Miroslava Sládka, v roce 2006 ovšem na kandidátní listině Národní strany. Nebyl ale zvolen.\n\nVe volbách do Evropského parlamentu v květnu 2019 kandidoval na 2. místě kandidátky strany Sdružení pro republiku - Republikánská strana Československa Miroslava Sládka, ale nebyl zvolen.\n"}
{"id": "132774", "url": "https://cs.wikipedia.org/wiki?curid=132774", "title": "Jiří Šlitr", "text": "Jiří Šlitr\n\nJiří Šlitr (15. února 1924 Zálesní Lhota u Jilemnice – 26. prosince 1969 Praha) byl český hudební skladatel, instrumentalista (virtuózní klavírista), zpěvák, herec, knižní Ilustrátor a výtvarník. Významně ovlivnil českou populární hudbu; na jeho scénickou hudební tvorbu navázala řada autorů studiových scén. Spolu s Jiřím Suchým a Ferdinandem Havlíkem založil roku 1959 divadlo Semafor. Zhudebnil přes 300 písní. Roku 1966 uvedl svůj vlastní recitál \"Ďábel z Vinohrad\" a roku 1968 uvedl muzikál Poslední štace. Napsal hudbu k deseti celovečerním filmům, v některých z nich i hrál (\"Kdyby tisíc klarinetů\" (1964), \"Zločin v šantánu\" (1968). V letech 1996–2001 vyšlo osm CD \"Písničky ze Semaforu\".\n\nStudoval na Gymnáziu v Jilemnici a později přestoupil na Gymnázium F. M. Pelcla v Rychnově nad Kněžnou, kde maturoval v roce 1943. Spoluzaložil \"Rychnovský dixieland\", hrající v Praze pod názvem \"Czechoslovak Dixieland Jazz Band\", hrával s Akord clubem, kde se seznámil s Jiřím Suchým; nejvýznamnější je však jeho působení v divadle Semafor. Byl vystudovaný právník (Právnická fakulta Univerzity Karlovy v Praze, 1945–1949, titul JUDr. ), svému právnickému povolání se však nikdy nevěnoval, snad ale proto se mu také občas hezky přezdívalo \"Doktor klavír\" (odtud pak patrně pochází i název \"Dr. Matrace\"). Byl i velmi dobrý kreslíř a grafik.\n\nV letech 1949–1951 absolvoval povinnou vojenskou službu v Milovicích. Poslední rok vojenské služby pracoval jako výtvarník Ústředního domu armády.\n\nV roce 1957 jej Miroslav Horníček seznámil s Jiřím Suchým. Spolu s Jiřím Suchým pak vytvořil tvůrčí a hereckou dvojici, která svými písničkami a hrami významně ovlivnila hudbu a divadlo 60. let 20. století a zahájila éru divadel malých scén. Jiří Šlitr se ale oficiálně nikdy členem divadla Semafor nestal.\n\nPo studiu práv se vedle výtvarné činnosti věnoval hudbě. Skládal písně, vystupoval v kabaretech, jako pianista působil v Laterně magice (na Expu 1958). V roce 1959 založil společně s Jiřím Suchým divadlo Semafor, pro které skládal písně, scénickou hudbu (\"Člověk z půdy\", \"Zuzana je sama doma\", \"Šest žen Jindřicha VIII.\") i muzikál (\"Dobře placená procházka\"). Úspěšně využíval svou schopnost komediální stylizace herce–amatéra (\"Jonáš a tingltangl\", \"Ďábel z Vinohrad\" aj.). Autorsky a herecky se podílel na filmech (\"Bylo nás deset\", \"Kdyby tisíc klarinetů\", \"Zločin v šantánu\"). Z hudebních nahrávek vyniká album \"Jonáš a dr. Matrace\".\n\nŠlitr zemřel ve věku 45 let, se svou milenkou Janou Maxovou (18 let) 26. prosince 1969 za nevyjasněných okolností ve svém ateliéru na Václavském náměstí. 26. prosince pozval Jiří Šlitr svou rodinu na sváteční oběd. Když dojedli, Jiří Šlitr odešel se slovy, že si ještě musí něco zařídit. Než odcházel, pustil příbuzným svou desku \"Jó, to jsem ještě žil\" \n\nKdyž se Šlitr dlouho nevracel, příbuzní ho začali hledat. Při průjezdu Václavským náměstím si Šlitrův švagr všiml Šlitrova auta, které bylo na náměstí zaparkováno. Po několika minutách se Šlitrova sestra s jejím mužem dozvěděli, kde se ateliér nachází. Dveře do Šlitrova ateliéru byly zamknuty a plynoměr běžel. Policie nalezla Šlitra ležícího v posteli s Maxovou. Ani jeden z nich nebyl naživu, byli otráveni oxidem uhelnatým, který unikal z plynového topidla, kterými si v ateliéru přitápěl. \n\nDosud není jasné, zda se jednalo o náhodu nebo sebevraždu. Za nejpravděpodobnější se považuje nešťastná náhoda způsobená poklesem plynu v zastaralém topidle.\n\nJiří Šlitr je pohřben (se svými rodiči), blízko od svého přítele a kolegy Jiřího Grossmanna, který zemřel dva roky po Šlitrovi, na Vinohradském hřbitově v Praze. Na náhrobku jsou napsány noty části písně \"Jó, to jsem ještě žil.\"\n\n\n\n"}
{"id": "132777", "url": "https://cs.wikipedia.org/wiki?curid=132777", "title": "Ural (řeka)", "text": "Ural (řeka)\n\nUral ( , , [Žajyk]), známý do roku 1775 právě pod tímto kazašským názvem ( ), je řeka, pramenící v Ruském pohoří Ural (Baškortostán) a tekoucí na jih přes ruské oblasti (Čeljabinská a Orenburská) do Kazachstánu (oblasti Západokazašská a Atyrauská). Ústí do Kaspického moře. Tvoří část hranice mezi Evropou a Asií. Její délka činí 2 428 km. Povodí má rozlohu 231 000 km².\n\nŘeka pramení straně jižního Uralu, zhruba 150 km severně od Magnitogorsku (hřbet Uraltau) a do \"Kaspického moře\" ústí u města Atyrau. Na horním toku představuje horskou bystřinu, která ústí do Jajické bažiny. Pod bažinou se dolina řeky místy rozšiřuje až na 5 km a místy zase zužuje. Pod městem Věrchněuralsk už teče jako rovinná řeka. Pod \"Magnitogorskem\" teče na jih mezi skalnatými břehy. Pod Orskem se stáčí na západ a protéká Novotroickem, několik desítek kilometrů tvoří rusko-kazašskou hranici, vrací se zpět do \"Ruska\" a protíná Guberlinské hory soutěskou dlouhou 45 km. Dolina se níže postupně rozšiřuje, řeka protéká Orenburgem a mezi obcemi Ilek a Ranee opět tvoří rusko-kazašskou hranici. Zhruba v půli své pouti řeka definitivně opouští Rusko a vtéká na území Kazachstánu a u Uralsku už je údolí široké několik desítek kilometrů. Pod \"Uralskem\" se otáčí směr toku opět k jihu a teče širokou rovinou s velkým množstvím starých ramen, průtoků a jezer. Při ústí se rozděluje na dvě ramena \"Jajické\" a \"Zlaté\" (splavné).\n\n\nZdroj vody je převážně sněhový. Jarní velká voda nastává na horním toku od konce března do začátku dubna a na dolním toku od druhé poloviny dubna do června. Menší zvýšení vodních stavů na horním toku nastává také v létě a na podzim. Ve zbývající části roku voda opadá. Při velké vodě se řeka na středním toku rozlévá do šířky více než 10 km a v deltě až několika desítek kilometrů. Nejvyšší úrovně dosahuje na horním toku na konci dubna a na dolním toku na začátku května. Rozsah kolísání výšky hladiny je na horním toku 2 až 3 m, na dolním toku 9 až 10 m a v deltě 3 m. Průměrný průtok je u \"Orenburgu\" 104 m³/s (maximální 12 100 m³/s a minimální 1,62 m³/s) a u obce Kušum 400 m³/s (maximální 14 000 m³/s a minimální 13,3 m³/s). 80 % vody proteče na jaře. Střední kalnost vody je u \"Orenburgu\" 280 g/m³ a u \"Kušumu\" 280 g/m³. Řeka zamrzá na horním toku na začátku listopadu a na středním a dolním toku na konci prosince. Rozmrzá na dolním toku na konci března a na horním toku na začátku dubna. Tání ledu je rychlé a vytvářejí se ledové zátarasy.\n\nNa horním toku se voda využívá k zásobování průmyslových závodů (Magnitogorský a Orsko-Chalilovský metarulgický kombinát) a měst. Na dolním toku se využívá na zavlažování. Nad Magnitogorskem byla vybudována Hornouralská přehrada a pod ním ještě jedna přehradní nádrž. U obce Iriklinskij nad Orskem vznikla za hrází Iriklinské hydroelektrárny Iriklinská přehrada. Pod \"Uralskem\" byl vybudovaný Kušumský kanál a přehrady (Kirovská a Döngelecká). Řeka je splavná v úseku \"Uralsk\" - \"Atyrau\". Průmyslově lovené ryby jsou jeseteři ruský i hvězdnatý, cejni, candáti, sumci, kapři, sledi. Na řece leží města Věrchněuralsk, Magnitogorsk, Orsk, Novotroick, Orenburg, Uralsk, Atyrau.\n"}
{"id": "132781", "url": "https://cs.wikipedia.org/wiki?curid=132781", "title": "Iriklinská přehrada", "text": "Iriklinská přehrada\n\nIriklinská přehrada ( ) je přehradní nádrž nedaleko obce Iriklinskij na území Orenburské oblasti v Rusku. Přehradní jezero má rozlohu 260 km². Je 70 km dlouhé a maximálně 8 km široké. Průměrná hloubka je 12,7 m a maximální 34 m. Má objem 3,26 km³. Přehrada vytváří velký záliv na dolním toku řeky Suunduk. Přehradní hráz je betonová o výšce 43 m. Výkon elektrárny činí 30 MW, průměrná roční produkce pak 70 milionů KWh.\n\n\nPřehradní jezero na řece Uralu vzniklo za hrází Iriklinského hydrouzlu. Jeho napouštění začalo 17. dubna 1958 a skončilo 8. května 1966. Výstavba hydroelektrárny začala roku 1949 a skončila o deset let později, roku 1959. Celý proces stavby však byl vzhledem k nedostatkům techniky velmi náročný. Úroveň hladiny kolísá v rozsahu 11 m. Reguluje dlouhodobé kolísání průtoku. Hlavním důvodem pro stavbu přehrady bylo zajištění dostatku vody pro blízké obce a průmyslové závody (Orsk, Novotroick). Využívá se také pro energetiku, vodní dopravu, zavlažování a boj s povodněmi.\n\n"}
{"id": "132783", "url": "https://cs.wikipedia.org/wiki?curid=132783", "title": "Patton Memorial Pilsen", "text": "Patton Memorial Pilsen\n\nPatton Memorial Pilsen – \"Památník americké armády 1945\" je muzeum v Plzni slavnostně otevřené 5. května 2005 u příležitosti 60. výročí osvobození Plzně a jihozápadních Čech v roce 1945 a ukončení 2. světové války v Evropě. Památník je umístěn v budově Kulturního domu Peklo, Pobřežní ul. 10., v němž bývala před první světovou válkou též redakce Masarykova časopisu Nová doba a kde Tomáš Garrigue Masaryk několikrát přednášel.\n\nPamátník je koncipován jako stálá vzpomínka na osvoboditele. V muzeu je umístěno více než 1000 exponátů zvláště ze soukromých sbírek - dobové fotografie, dokumenty, noviny a časopisy, výstroj, výzbroj, zdravotnický materiál, jídelní potřeby, polní dávky, sportovní a rekreační doplňky, řemeslnické nářadí a mnoho dalšího. Expozice je doplněna zvukovými efekty a autentickými filmovými sekvencemi. Muzeum dokumentuje období posledních náletů v západních Čechách a bombardování Škodových závodů, postup americké armády v Československu a pobyt amerických vojáků až do listopadu 1945. Expozice velkou měrou připomíná legendárního velitele 3. americké armády generála George S. Pattona a jeho přítele generála Ernesta N. Harmona, který poskytl technickou a\nmateriální pomoc při obnově zničené země.\n\n\n\n"}
{"id": "132784", "url": "https://cs.wikipedia.org/wiki?curid=132784", "title": "Jaroslav Brodský", "text": "Jaroslav Brodský\n\nJaroslav Brodský (22. března 1920 Soběslav – 3. srpna 1981 Toronto, Kanada) byl politický vězeň komunistického režimu v Československu, v období pražského jara generální tajemník K 231.\n\nJaroslav Brodský se narodil v Soběslavi, vystudoval zde učitelskou akademii, od 17 let byl městským knihovníkem a začal zde jako učitel. Po 2. světové válce odešel na sever Čech a působil jako učitel a ředitel školy v Brné u Ústí nad Labem, byl aktivní v odborové organizaci profesorů a učitelů. Po komunistickém převratu v únoru 1948 musel z politických důvodů školu opustit. V návaznosti na proces s Dr. Miladou Horákovou byla StB sestavena a vykonstruována z řad pedagogů špionážní skupina v čele s Brodským. V létě 1950 byli členové skupiny zatčeni; Brodský byl v politickém procesu 2. července 1951 odsouzen na 15 let vězení. Během pobyt ve vězení vystřídal řadu vězení a lágrů, včetně těch, kde vězni těžili uran. Dne 11. května 1960 byl z vězení na základě amnestie prezidenta Novotného propuštěn.\n\nV období pražského jara (1968) se začal veřejně angažovat, patřil mezi iniciátory vzniku K 231. Po útěku generála Jana Šejny byl v létě 1968 organizací Národní fronta v Litoměřicích navržen na jeho poslanecké místo za Litoměřice v Národním shromáždění. Ale v době okupace Československa v roce 1968 hned koncem srpna emigroval do Rakouska, odkud záhy odešel do Velké Británie. Později se usadil v kanadském Torontu, kde působil jako knihovník na tamní univerzitě a několik let vedl vysílání v českém jazyce Rádio Gama. V roce 1970 vydal autobiografickou knihu \"Řešení gama\". V roce 1971 byl v Československu v nepřítomnosti odsouzen k dlouholetému vězení.\n\n"}
{"id": "132792", "url": "https://cs.wikipedia.org/wiki?curid=132792", "title": "Praga NDO", "text": "Praga NDO\n\nPraga NDO je typ autobusového podvozku, který vznikl v Československu ve druhé polovině 30. let 20. století, na kterém vznikaly stejnojmenné autobusy a autokary. Výrazněji se rozšířily až po druhé světové válce; velké dodávky v počtu desítek kusů začaly roku 1947. Prvních 14 vozů Praga NDO bylo vyrobeno v letech 1938–1939 pro Elektrické podniky města Brna. U vozů do roku 1947 pravděpodobně většinu karoserií zhotovila firma Sodomka Vysoké Mýto.\n\nVýrobu podvozku zařizovala společnost Praga, karoserie pak většinou firma Sodomka (od roku 1948 Karosa Vysoké Mýto, n. p.). Část karoserií zhotovily i firmy Lepil z Rousínova a Dezort z Plzně. V roce 1947 bylo u Sodomky pro Ministerstvo dopravy vyrobeno 100 těchto autobusů a pro Bratislavu 5. Na konci roku 1947 a na začátku roku 1948 se vyrobilo dalších 50 autobusů s odlišnou karoserií (vozy měly dvoje dveře) pro Prahu k zajištění dopravy na XI. všesokolský slet. Ve výrobě Karosy byly vozy NDO vystřídány autobusy Škoda 706 RO. \n\nTyto autobusy sice nepatřily k těm modernějším (vzhledem k tomu, že byly navrženy již v předválečných časech), vyráběly se však převážně z toho důvodu, aby byly v Československu rychle obnoveny vozové parky v mnohých, válkou poničených městech. \n\nJednalo se o autobus s motorem umístěným vpředu pod kapotou mimo interiér. Vůz byl vyvinut podle koncepce nákladního automobilu Praga ND, s ním měl také společnou například masku chladiče. Karoserie byla celokovová, kromě střechy zhotovené ze dřeva a potažené impregnovanou plachtovinou. Počet dveří byl různý, pohyboval se od jednodveřových autokarů, přes jednodveřové až po dvoudveřové městské autobusy.\n\nAutokary měly pouze jediné, přední „bouchací“ (ovládané ručně) dveře. Pro řidiče byla určena malá dvířka, která vedla přímo na jeho stanoviště. Sedačky pro cestující byly u této varianty umístěny příčně v systému 2+2 (dvě sedadla vpravo, dvě vlevo) se střední chodbičkou. Obsaditelnost takového vozu byla 42 sedících cestujících.\n\nJednodveřové městské autobusy měly skládací dveře (ovládané průvodčím) přibližně uprostřed karoserie. Řidič měl pro sebe celý, sklem oddělený prostor přední části interiéru, takže i při špičce dobře viděl na všechny strany. Přímo na stanoviště řidiče vedla, stejně jako u autokaru, malá dvířka. Sedadla byla umístěna podélně a byla čalouněna umělou kůží. Zcela vzadu byla dřevěná lavice přes celou šířku autobusu. Celková obsaditelnost byla 65 osob, z toho 27 sedících. U novějších sérií bylo změněno zadní čelo a ubyly dveře pro řidiče.\n\nDvoudveřové městské autobusy měly skládací dveře na obou koncích karoserie. Ty přední otevíral řidič, který kvůli nim přišel o oddělený přední prostor, zadní byly „v režii“ průvodčího.\n\nVozy vyrobené ještě před druhou světovou válkou musely být po vzniku Protektorátu rekonstruovány na pravostranný provoz.\n\nKromě jiných měst byly tyto autobusy v provozu také v Praze (dodáno 50 vozů) a v Brně (zakoupeno 20 kusů).\n\n\n"}
{"id": "132793", "url": "https://cs.wikipedia.org/wiki?curid=132793", "title": "Tadeusz Rozwadowski", "text": "Tadeusz Rozwadowski\n\nTadeusz Jordan-Rozwadowski (1866-1928) byl jeden z generálů Rakousko-Uherska a Polska.\n\nNarodil se v roce 1866. Od roku 1886 byl rakousko-uherským důstojníkem dělostřelectva. V letech 1896 - 1907 působil jako vojenský atašé v Bukurešti. V roce 1914 se stal velitelem 12. brigády dělostřelectva. Bojoval v bitvě u Gorice, dosáhl hodnosti polního podmaršála. Po vzniku nezávislého Polska vstoupil do Polské armády. Bojoval v Polsko-ukrajinské válce. V roce 1920 se stal náčelníkem generálního štábu a členem Státní rady obrany za Rusko-polské války. Po válce s Ruskem byl povýšen do hodnosti generála zbraní. Stal se generálním inspektorem jezdectva. Během tzv. květnového převratu v roce 1926 zůstal věrný vládě. V roce 1928 zemřel ve Varšavě. Je pohřben na hřbitově 'Cmentarzu Obrońców Lwowa' ve Lvově.\n\n\n\n\n"}
{"id": "132797", "url": "https://cs.wikipedia.org/wiki?curid=132797", "title": "Jan Šejna", "text": "Jan Šejna\n\nJan Šejna, do angličtiny někdy přepisován jako Sejna, (12. května 1927 v Radhosticích - 23. srpna 1997 v New Yorku) byl československý politik a generál, působící v komunistickém Československu. Na začátku „pražského jara“ v roce 1968 ztratil svůj vliv a před zatčením pro hospodářskou kriminalitu utekl do USA, kde pracoval pro CIA. Právě pro svoji kriminální činnost, spojenou mimo jiné s dodáváním nedostatkového jetelového osiva do JZD, získal přezdívku \"Semínkový generál\".\n\nŠejna se narodil v Radhosticích na Prachaticku. Jeho rodiče byli drobní zemědělci. Studoval gymnázium ve Strakonicích, ale studium nedokončil. Do konce války proto pracoval jako zemědělský dělník. V době války byl měsíc vězněn v Klatovech, neboť si vyrobil falešnou legitimaci úředníka cenové kontroly a vydíral živnostnici Marii Kuklovou kvůli potravinovým lístkům. Tvrzení, že v té době udával gestapu, jsou pravděpodobně nepravdivá. Po válce se s rodiči přestěhoval do pohraničí.\n\nV roce 1946 vstoupil Šejna do KSČ. Rok po komunistickém převratu se stává zemědělským tajemníkem v Horšovském Týně.\n\nŠejnova kariéra byla velmi strmá. Během necelých dvaceti let se vypracoval ze zemědělského dělníka na nejmladšího generála v armádě. V roce 1950 narukoval na vojnu k 63. ženijnímu pluku do Terezína. Brzy se projevil jako schopný politický agitátor. Rozhodl se zůstat v armádě a stal se zástupcem velitele pro věci politické.\n\nVe volbách roku 1954 byl zvolen za KSČ do Národního shromáždění ČSR ve volebním obvodu Ústí nad Labem. Mandát získal za KSČ i ve volbách v roce 1960 (nyní již jako poslanec Národního shromáždění ČSSR za Severočeský kraj) a volbách v roce 1964. V parlamentu setrval do roku 1968, kdy byl zbaven mandátu. K roku 1954 se profesně uvádí jako major ČSLA.\n\nX. sjezd KSČ ho zvolil za kandidáta Ústředního výboru Komunistické strany Československa. Pracoval jako zástupce velitele pro věci politické u ženijního vojska na MNO. O rok později byl povýšen na podplukovníka.\n\nV roce 1953 po smrti prezidenta Gottwalda velmi tvrdě kritizoval Gottwaldova zetě a ministra národní obrany Alexeje Čepičku. Poté, kdy na post ministra národní obrany nastoupil Bohumír Lomský, stal se Šejna náčelníkem ministrova sekretariátu. V roce 1956 si všiml Šejny i Antonín Novotný. Prohlásil, že jediný Šejna mu podával pravdivé informace o situaci v armádě. Šejna se stal blízkým přítelem prezidentova syna. V roce 1964 se stal vedoucím tajemníkem hlavního výboru KSČ na ministerstvu národní obrany.\n\nV lednu 1968 ztratil vliv jeho ochránce, Antonín Novotný, kterého v pozici prvního tajemníka KSČ vystřídal Dubček. Rozběhlo se vyšetřování rozsáhlého obohacování a spekulací s jetelovým semenem. Mezi podezřelými byl i generál Šejna. V únoru 1968 byl zatčen pro podezření z hospodářské kriminality Šejnův spolupracovník generál Miroslav Mamula. Na základě Mamulovy výpovědi byl vojenskou prokuraturou vydán zatykač i na Šejnu. Generálu Šejnovi tak hrozila nejenom ztráta jeho postavení, ale i vězení. Rozhodl se proto společně se svým synem a mladou milenkou k emigraci.\n\nV noci z 25. na 26. února 1968 překročil s využitím své poslanecké imunity hranice a s diplomatickým pasem se přes Maďarsko a Jugoslávii dostal do Itálie, kde se přihlásil americkým vojenským úřadům. Úspěšně požádal Spojené státy o politický azyl. Historik Jan Rychlík jej hodnotí jako zloděje, nikoliv politického uprchlíka. Přesto, že Československo a USA měly dohodu o vydávání zločinců platnou od 20. let 20. století, odmítly Spojené státy Šejnu vydat, protože mezitím americkým úřadům sdělil důležité informace zpravodajského vojenského charakteru týkající se Československa a Varšavské smlouvy.\n\nJedním z důsledků tohoto činu byl i definitivní pád Antonína Novotného, který opustil 22. března 1968 i post prezidenta republiky. Šejnova aféra tak byla katalyzátorem politických změn v Československu. 4. března 1968 byla po dvaceti letech komunistické vlády zrušena předběžná cenzura. Tentýž den byla uveřejněna informace o Šejnově útěku (generál se v tu dobu nacházel ještě v Itálii). Osvobozená média o této aféře zevrubně informovala. Šejna byl 29. března 1968 dodatečně zbaven funkcí v parlamentu.\n\nVzhledem k jeho postavení se jeho útěk a přeběhnutí na stranu „třídního nepřítele\" jevil jako zcela absurdní. Mnozí tento čin považují za vypočítavý. (Čechy, kteří neměli komunisty rádi, jeho útěk potěšil. Trampové si do písničky \"Byl jsi Johny Američan\"/\"Johny Američan\" přidali sloku: \"Tys byl Šejno generálem, a to něco znamená, vláda se tě smutně táže, kam zašmelils semena\".--její zpěv vždy vyvolal salvy smíchu. Kromě toho existovala i další parafráze známé písně \"Generál Laudon jede skrz vesnici\", kdy se zpívalo \"Generál Šejna jede skrz ...\").\n\nPo Šejnově útěku přijalo Národní shromáždění kuriózní \"lex Šejna\" (zákonné opatření č. 39/1968 Sb.) \"o ztrátě funkce poslance NS\", v němž bylo v jediném paragrafu stanoveno, že \"poslanec, u něhož vyslovilo NS souhlas k trestnímu stíhání a uvalení vazby a který se vyhnul tomuto stíhání útěkem do ciziny, ztrácí funkci\". Zákon byl přijat proto, že tehdejší Národní shromáždění nevidělo jinou reálnou možnost, jak jej zbavit mandátu.\n\nDále byly sestaveny dvě komise, které zkoumaly politické souvislosti případu, Šejnovu hospodářskou kriminalitu a to, jaké škody vznikly jeho útěkem do Spojených států. Nebylo jasné, zda s sebou Šejna nevzal i utajované vojenské dokumenty, ke kterým měl ve své funkci přístup.\n\nŠejna v USA pracoval do roku 1976 pro CIA. V roce 1982 vyšly Šejnovy paměti, ve kterých vedle celkem věrohodných podrobností ze zákulisí režimu uvádí řadu sporných tvrzení. Nejdiskutovanější je pravděpodobně tvrzení, že se Československo podílelo na pokusech s americkými zajatci v Koreji a ve Vietnamu. Šetření ÚDV v této věci ale takovou účast nepotvrdilo.\n\n\n\n\n\n\n"}
{"id": "132803", "url": "https://cs.wikipedia.org/wiki?curid=132803", "title": "Instrumentace", "text": "Instrumentace\n\nInstrumentace nebo též orchestrace je technika využití možností hudebních nástrojů při komponování skladby nebo při přepracovávání pro jiné nástrojové obsazení. Cílem je optimální využití či výběr nástrojového obsazení pro strukturu daného celku.\n"}
{"id": "132805", "url": "https://cs.wikipedia.org/wiki?curid=132805", "title": "Třídové zobrazení", "text": "Třídové zobrazení\n\nTřídové zobrazení je matematický pojem z oblasti teorie množin, který zobecňuje pojem množinového zobrazení.\n\nDefinice (množinového) zobrazení vyžaduje, aby jak definiční obor tak i obor hodnot byl množinou. V matematice je přesto běžné uvažovat o zobrazeních (například identita, potence, atd.), jejichž formálním definičním oborem je celé matematické univerzum (formula_1), tedy vlastní třída (viz Russellův paradox). Ve standardní formalizaci teorie množin (systém ZFC) přísně vzato o třídách (a tedy i o výše zmíněných zobrazeních) nelze hovořit. Vzniklou situaci lze řešit buď přechodem do jiné formalizace (např. Gödel-Bernays nebo Kelley-Morsey), která o třídách umožňuje mluvit, nebo lze vyjadřování o třídách chápat jako jistý typ zkratky. V tomto textu se budeme držet druhého přístupu, který propagoval W. V. Quine, a je dnes mezi matematiky pracujícími v teorii množin zdaleka nejrozšířenější. \n\nŘekneme, že třída formula_2 je třídové zobrazení, jestliže:\n\nPro třídové zobrazení můžeme zavést běžné značení funkční hodnoty, t.j. formuli formula_8 chápeme jako zkratku formule formula_9. Podobně lze chápat i všechny ostatní pojmy běžně používané u množinových zobrazení (obor hodnot, definiční obor,…) jako jisté zkratky.\n\nZ definice ihned plyne, že každé množniové zobrazení je speciálním případem třídového zobrazení.\n\nZobrazení, které každé množině přiřadí množinu všech jejích podmnožin je třídové zobrazení z univerzální třídy do univerzální třídy.\n\nPomocí axiomu výběru lze dokázat, že každou množinu je možno vzájemně jednoznačně zobrazit na právě jedno kardinální číslo. Toto kardinální číslo nazýváme mohutností dané množiny. V teorii ZFC je mohutnost příkladem třídového zobrazení z univerzální třídy formula_4 do třídy formula_11 všech kardinálních čísel. Mohutnost lze definovat i v teorii bez axiomu výběru nicméně její obor hodnot již bude obsahovat i množiny mimo třídu formula_11.\n\nUvažujme o předpisu, který každému nekonečnému kardinálnímu číslu přiřadí jeho pořadí podle velikosti. Formálně jde o třídové bijektivní rostoucí zobrazení třídy nekonečných kardinálních čísel na třídu všech ordinálních čísel formula_13. Toto zobrazení je inverzní k funkci alef. Funkce alef a funkce gimel jsou dalšími příklady třídového zobrazení mezi vlastními třídami.\n\nPokud přijmeme axiom fundovanosti, t.j. univerzální třída je totožná s fundovaným jádrem, lze každé množině přiřadit její tzv. fundovaný rank, t.j. nejmenší ordinální číslo formula_14, pro které platí, že formula_15 náleží do formula_14-té vrstvy fundovaného jádra (formula_17).Získáváme tak třídové zobrazení formula_18, běžně označované jako rankovací funkce . Podobně jako u mohutnosti lze rankovací zobrazení definovat i v teorii množin bez axiomu fundovanosti. V této teorii tak získáme zobrazení jehož definiční obor bude fundované jádro formula_19. Podobnými úvahami aplikovanými na třídu formula_20 (Gödelovo univerzum konstruovatelných množin) lze získat konstruovatelný rank množiny, t.j. třídové zobrazení z třídy formula_20 na třídu formula_22.\n\n"}
{"id": "132807", "url": "https://cs.wikipedia.org/wiki?curid=132807", "title": "Orchestrace (informatika)", "text": "Orchestrace (informatika)\n\nOrchestrace popisuje automatickou koordinaci a řízení komplexních počítačových systémů, middleware a služeb.\n\nOrchestrace zabezpečuje koordinaci procesů a výměnu informací pomocí webových služeb.\n\n"}
{"id": "132808", "url": "https://cs.wikipedia.org/wiki?curid=132808", "title": "Melodrama", "text": "Melodrama\n\nMelodrama v původním smyslu je žánr francouzské romantické opery, který vznikl na přelomu 18. a 19. století. Má dojemný, mnohdy sentimentální obsah, patetický styl (často na úkor psychologické pravděpodobnosti), hlavními hrdiny jsou černobílé postavy a ustáleným tématem je vítězství dobra nad zlem. Termín melodrama pochází z francouzského slova \"mélodrame\".\n\nMelodrama je termín, který se používá k popsání dramatického stylu, který byl aplikován na jevišti ve filmech, televizích a rozhlasových formátech od 18. století po současnost. Vzhledem k dlouhému časovému rámci, ve kterém tento styl existoval, je obtížné odvodit přesnou definici. \nJeden moderní autor, Ben Singer, navrhl pro definici melodramatu \"cluster concept\", tzv. skupinovou koncepci, kterou se míní to, že melodrama je dramatickou formou mnoha variací, zobrazující následující \"klíčové konstitutivní faktory:\"\nSinger je schopen začlenit do své definice obě Viktoriánské etapy melodramatu a melodramatické filmy 20. století, jako je \"Stella Dallas\" nebo \"Imitaton of Life\" z éry studiového Hollywoodu: nabízí se obecně všech pět faktorů, ale jsou zaměřeny především na patos a emocionální vypětí.\n\nNa začátku 18. století bylo \"melodrama\" (nebo \"melodram\") technikou kombinující mluvenou recitaci s krátkými pasážemi doprovodné hudby. V takovém případě se hudba a mluvený dialog alternují. Odtud pochází moderní význam slova \"melodram\" ve smyslu jevištního díla nebo jeho části, v němž je text deklamován (a nikoli zpíván) za hudebního doprovodu.\n\nObčas byla také hudba používána jako doprovod k pantomimě.\n\nNejstaršími příklady jsou scény z latinské školní hry \"Sigismundus\" (1753) J. E. Eberlina. První úplné melodrama byl \"Pygmalión\" Jeana-Jacquese Rousseaua, jehož text vznikl v roce 1762, avšak proveden byl teprve roku 1770 v Lyonu. Rousseau sám složil pouze předehru a andante z hudebního hlediska nevalné kvality, ostatní hudbu dokomponoval Horace Coignet. Dalšího zhudebnění se Rousseauův \"Pygmalion\" dočkal od Antona Schweitzera a proveden byl ve Výmaru v roce 1772, kde hru zhlédl Goethe. Ten se se o ní pochvalně zmínil ve svém životopise \"Dichtung und Wahrheit\". \"Pygmalion\" je monodrama pro jednoho herce-recitátora. V Německu na konci 18. století vzniklo na ještě 30 dalších monodramat.\n\nPři obsazení dvěma herci-recitátory lze použít označení duodrama. Obzvláště úspěšná byla duodramata českého skladatele Jiřího Antonína Bendy \"Ariadna na Naxu\" (1775) a \"Médea\" (1778). Mimořádný úspěch Bendových melodramat inspirovalo Wolfganga Amadea Mozarta ke zkomponování dvou dlouhých melodramatických monologů ve své opeře \"Zaide\" (1780).\n\nZ pozdějších a také obecně známějších příkladů melodramatických scén v operní tvorbě jmenujme například grave-digging scénu z Beethovenova \"Fidelia\" (1805) a “zaklínací” scénu z Weberova \"Čarostřelce\" (1821).\n\nVliv opery na začátku 19. století vedl k vzniku hudebních předeher a scénické hudbě pro mnoho her. V roce 1820 Franz Schubert napsal melodrama \"Die Zauberharfe\". Stala se neúspěšnou, stejně jako všechny Schubertovy divadelní pokusy, přestože bylo melodrama v té době populární.\n\nV 19. století, v době nedostatečně vyplácených hudebníků uváděla mnoho her \"Pit orchestra\". V roce 1826 Felix Mendelssohn-Bartholdy napsal velmi známou předehru k Shakespearově \"Snu noci svatojánské\", později také dodává hru i se scénickou hudbou.\n\nDo konce 19. století se termín melodrama výhradně zúžil na konkrétní žánr \"salon entertainment\" (salónní zábava): více či méně rytmicky mluvená slova (často poezie) – nezpívané, alespoň s nějakou dramatickou strukturou a s hudebním doprovodem (obvykle klavír).\n\nViktoriánská etapa melodramatu představovala šest základních charakterů: hrdina, padouch, hrdinka, jeden z rodičů, pomocník a sluha. Melodrama zde představuje téma citového spiknutí, lásky a vraždy. Často dobrý, ale ne moc chytrý hrdina je podveden darebákem, který má zálusk na slečny v nouzi, do té doby než konečně nezasáhne osud, aby zajistil vítězství dobra nad zlem.\n\nMelodrama opustilo západní scény v televizích a filmech, přesto bylo stále velmi populární v jiných regionech, zejména v Asii. stalo se jedním z hlavních žánrů používaných v asijských televizních dramatech, spolu s romantikou, komedií a fantasy, a to zejména v Jižní Koreji, Japonsku, Tchaj-wanu, Číně, Thajsku, jižní Indii a na Filipínách.\n\nMelodramatické filmy jsou uváděny jako dramatické filmy, pro které je charakteristické spiknutí, apelující na zvýšené emoce diváka. Obecně závisí na ustáleném vývoji postav, interakci a citovosti. Často inklinují k vypořádání se s lidskými pocity a emocemi, nezdařenou láskou nebo přátelstvím, napjatou rodinnou situací, tragédií, nemocí, nebo s emocionálním či psychickým strádáním.\nOběti, páry, ctnostné a hrdinské postavy nebo trpící protagonisté (obvykle hrdinky) jsou v melodramatu prezentovány, jako lidé s obrovským sociálním nátlakem, hrozbou, úzkostí, strachem a jejich život je plný nepravděpodobných událostí, potíží s přáteli, milenci, rodinou či v práci.\nMelodramatický formát umožňuje postavě pracovat skrz jejich obtíže nebo překonávat problémy s rozhodnou vytrvalostí, s činy, pro které musí něco obětovat a také s neustálou statečností. \n\nFilmoví kritici někdy používají termín hanlivě, jako známku nerealismu, plný patosu, zkrátka kýčovitý příběh romantiky nebo interní situace se stereotypními postavami (často zahrnující ústřední ženské postavy), které přímo apelují na ženské publikum. \n\nV průběhu roku 1940 se stalo britské melodrama u diváků velmi úspěšné. Režisérem melodramatických filmů kolem roku 1950 byl Douglas Sirk, který pracoval s Rockem Hudsonem na psaní filmů \"Psané ve větru\" a \"All That Heaven Allows\", oba filmy jsou příkladem tohoto žánru. Melodramata kolem roku 1990, jako televizní \"Moment of Truth\", se cíleně zaměřují na americké ženy, a to tím, že vylíčí alkoholismus, domácí násilí, znásilnění a podobně.\n\nTypický je film \"Agnes Brownová\" v režii Angelicy Huston z roku 1999.\n\n"}
{"id": "132815", "url": "https://cs.wikipedia.org/wiki?curid=132815", "title": "Svatá Barbora (rozcestník)", "text": "Svatá Barbora (rozcestník)\n\nSvatá Barbora může být:\n\n"}
{"id": "132816", "url": "https://cs.wikipedia.org/wiki?curid=132816", "title": "Barbora z Nikomédie", "text": "Barbora z Nikomédie\n\nBarbora z Nikomédie též svatá Barbora (3. století - 305) byla panna a mučednice ve starověké Nikomédii, patřící ke čtrnácti svatým pomocníkům, kteří byli voláni zvláště v těžkých chvílích, například při morových epidemiích. Jejich společná památka se slaví 4. prosince. O svaté Barboře dochovaly pouze kusé zprávy, přesto ji katolická církev řadí mezi světce a mučedníky. \"Martyrologium Romanum\" (2001) její památku uvádí 4. prosince.\n\nSvatá Barbora byla pravděpodobně sťata mečem za vlády císaře Galeria (260-311) během pronásledování křesťanů kolem roku 305. Existují však i další legendy jejího úmrti. Podle nich měla být svatá Barbora krásná dívka, jež se narodila v druhé polovině 3. století, nebo na začátku 4. století v Nikomédii, jako jediná dcera v rodině bohatého kupce Dioskura. Její matka brzy zemřela a krutý otec vedl dceřinu výchovu v ryze pohanském duchu, dle tehdejší helénistické kultury. Aby ji ubránil před zlými vlivy okolního světa, zejména před tehdy stále zakázaným křesťanským učením, uvěznil dceru v kamenné věži, kde ji obklopil vším přepychem. Jeden z přítomných sloužících byl však tajným křesťanem a tak Barboru k této víře také přesvědčil. K úctě Nejsvětější Trojice pak nechala ve věži prolomit třetí okno.\n\nDle legendy si dopisovala se slovutným křesťanským učencem Órigeném, který pak k ní poslal kněze, od něhož Barbora přijala křest; zároveň se zaslíbila Kristu a učinila slib ustavičného panenství. Když ji otec začal nutit, aby se provdala, Barbora mu oznámila, že je pokřtěna a zasnoubena s nebeským chotěm, protože jen v křesťanství je pravda a spasení. To ohromilo pohana Dioskura, jehož plány a naděje byly zmařeny. Barbora musela uprchnout. Na útěku se dostala k jakési skále, která se před ní zázračně otevřela a Barbora se skryla ve skalní puklině (proto je patronkou horníků.)\n\nNějaký pastýř však prozradil Dioskurovi její úkryt a tak ji dopadl a odvlekl. Chtěl ji hladem a vězněním donutit k povolnosti, ale marně. I rozzuřil se otec tou měrou, že ji svázal a odvedl k soudci Marcianovi, kde Barboru udal jako křesťanku. Soudce dal přinést mučidla, a když se jich nezalekla, dal jí strhnout šaty, Barbora byla do krve zbičována a její rány byly ještě rozdírány střepinami. Když se ani poté nezřekla víry v Krista, byla drásána železnými mučidly, pálena hořícími pochodněmi a na potupu jí byly uříznuty prsy. Nahá pak byla odvedena na popraviště a sám otec její sťal ji hlavu mečem. V tom okamžiku vyšlehl z jasného nebe blesk a na místě krutého otce zabil. (Z té příčiny se stala patronkou dělostřelců a pyrotechniků.)\n\nPodle legendy se modlila před svou smrtí za kající hříšníky, a proto je též vzývána jako přímluvkyně za šťastnou hodinu smrti.\n\nSvaté Barboře je zasvěceno mnoho kostelů. V Česku je nejznámější kutnohorský chrám svaté Barbory.\n\nSvatá Barbora je uctívána jako ochránkyně proti smrti bleskem, požáry a vůbec před rizikem náhlé či násilné smrti, je proto patronka havířů, dělostřelců, pyrotechniků, architektů, matematiků a dalších rizikových povolání, a rovněž dětí. Památka sv. Barbory se světí 4. prosince. Náleží do sboru čtrnácti svatých pomocníků a je zařazena mezi tzv. Quattuor Virgines Capitales [čtyři panny hlavní, vynikající], kam kromě ní patří ještě sv. Dorota, sv. Kateřina Alexandrijská a sv. Markéta Antiochijská; bývají často zobrazovány společně. Mezi známé ctitele svaté Barbory patřil papež sv. Řehoř I. Veliký či sv. Stanislav Kostka.\n\nSvětice je uctívána i východní církví a je označována za velkomučednici. V pravoslavných církvích má svátek 4. prosince; pokud tyto církve užívají ještě juliánského kalendáře, pak 4. prosince dle juliánského kalendáře připadá na 17. prosince dle gregoriánského kalendáře.\nV prosinci 2011 v kostele Povýšení svatého kříže v Karviné-Fryštátě byly nalezena mimo jiné vzácná gotická freska, která zobrazuje utrpení svaté Barbory.\n\nV ikonografii je vyobrazována s křížem, palmovým listem, pavím perem (páv, symbol nesmrtelnosti), mečem (symbol jejího mučednictví) nebo jako držící kalich s hostií (symbol svátosti oltářní, již jí kvůli očekávané smrti před popravou přinesl anděl). Také bývá představována s věží obvykle s třemi okny či její miniaturou, kterou držívá v ruce.\n\nZnámým zpodobením sv. Barbory je sousoší na druhém pilíři Karlova mostu, které vytvořil v roce 1707 Jan Brokoff s velkým podílem svého syna Ferdinanda Maxmiliána Brokoffa. Uprostřed sousoší je sv. Barbora, která drží v pozvednuté paži kalich s hostií a v druhé ruce má palmovou ratolest, což je atribut mučednictví; po stranách stojí sv. Markéta a sv. Alžběta.\n\n\n\n"}
{"id": "132819", "url": "https://cs.wikipedia.org/wiki?curid=132819", "title": "Velární souhláska", "text": "Velární souhláska\n\nVelára, též zadopatrová souhláska, je zvuk, který je při řeči tvořen přiblížením nebo kontaktem hřbetu jazyka s měkkým (zadním) patrem (lat. \"palatum velum\" = měkké patro). \n\nVelární souhlásky v češtině jsou g, k, ch.\n\n"}
{"id": "132821", "url": "https://cs.wikipedia.org/wiki?curid=132821", "title": "Bilabiální souhláska", "text": "Bilabiální souhláska\n\nBilabiála, též obouretná souhláska, je zvuk, který je při řeči tvořen přiblížením nebo kontaktem obou rtů (lat. \"labium\" = ret). \n\nBilabiální souhlásky v češtině jsou b, m, p.\n\n"}
{"id": "132822", "url": "https://cs.wikipedia.org/wiki?curid=132822", "title": "Labiodentální souhláska", "text": "Labiodentální souhláska\n\nLabiodentála, též retozubná souhláska, je zvuk, který je při řeči tvořen přiblížením nebo kontaktem spodního rtu a horních zubů (lat. \"labium\" = ret, \"dens\" = zub). \n\nLabiodentální souhlásky v češtině jsou f, v.\n"}
{"id": "132826", "url": "https://cs.wikipedia.org/wiki?curid=132826", "title": "Carl von Clausewitz", "text": "Carl von Clausewitz\n\nCarl Philipp Gottlieb von Clausewitz (1. června 1780 Burg bei Magdeburg – 16. listopadu 1831 Vratislav) byl pruský generál a významný válečný stratég a teoretik. Jeho hlavním dílem je kniha \"O válce\" (\"Vom Kriege\"), kterou vydala po jeho smrti jeho manželka Marie von Brühl.\n\nHledal přiléhavý výraz pro vojenskou teorii, zavrhoval termín „vojenská věda“, přednost dával výrazu „vojenské umění“. Analyzoval pojetí útoku i obrany a byl toho názoru, že obrana je účinnější formou válečných aktivit.\n\nZ jeho úst pochází výrok „\"Válka je pouze pokračování politiky jinými prostředky\"“.\n\nZemřel v roce 1831 na choleru. Původně byl pochován na vojenském hřbitově ve Vratislavi. V roce 1971 byly na žádost východoněmecké vlády jeho ostatky přeneseny do rodného města.\n\nJeho hlavní dílo \"Vom Kriege (O válce)\" publikovala po jeho smrti v letech 1832–1837 v Berlíně jeho manželka Marie von Brühl.\n\n"}
{"id": "132828", "url": "https://cs.wikipedia.org/wiki?curid=132828", "title": "Mary", "text": "Mary\n\nMary může znamenat:\n\n\n"}
{"id": "132830", "url": "https://cs.wikipedia.org/wiki?curid=132830", "title": "Transfinitní rekurze", "text": "Transfinitní rekurze\n\nTransfinitní rekurze je matematický pojem z oboru teorie množin, který zobecňuje běžně používaný pojem rekurze z přirozených čísel na všechna ordinální čísla.\n\nNa množině přirozených čísel existuje řada funkcí, které jsou definovány „rekurzivně“, tj. hodnota pro další číslo v pořadí závisí na hodnotách pro předcházející (menší) přirozená čísla.\n\nPříklady jsou:\n\nTo, že definováním podobného předpisu jsme opravdu získali jednoznačně určenou funkci na celé množině přirozených čísel, zaručuje věta o rekurzi, která se dokazuje pomocí principu matematické indukce.\n\nTento princip lze rozšířit pomocí transfinitní indukce z množiny přirozených čísel na celou třídu formula_4 všech ordinálních čísel - získáváme tím princip transfinitní rekurze, který zjednodušeně řečeno zaručuje jednoznačnost funkce, která je pro každé ordinální číslo definována pomocí hodnot pro menší ordinální čísla.\n\nPředpokládejme, že formula_5 je třídové zobrazení, které každé množině formula_6 přiřazuje množinu formula_7. Pak existuje právě jedno třídové zobrazení formula_8 na třídě formula_4 všech ordinálních čísel takové, že \nformula_10\n\nformula_11 v předchozí větě znamená zúžení zobrazení formula_8 na množinu formula_13\n\nPro pochopení této věty je důležité si uvědomit, že pro ordinální čísla platí formula_14 a zápis\nformula_15\nneříká tedy nic jiného než:\nhodnota formula_8 pro formula_13 závisí (pomocí předpisu formula_5) na hodnotách formula_8 pro menší ordinální čísla než formula_13.\n\nBěžnější (a přehlednější) verzí věty o transfinitní rekurzi je případ, kdy pro izolované ordinály závisí hodnota pouze na jeho předchůdci, zatímco pro limitní ordinály je předpis definován jiným způsobem:\n\nJe-li dána množina formula_6 a dvě třídová zobrazení formula_22 definovaná pro každou množinu, pak existuje právě jedno třídové zobrazení formula_8 na třídě formula_4 všech ordinálních čísel takové, že \n\nTo už je podobnější běžné (finitní) rekurzi na přirozených číslech. Důvod, proč se zde vyskytuje třetí předpis, je ten, že limitní ordinály (například formula_29) nemají přímého předchůdce - hodnotu je tedy pro ně nutné rekurzivně definovat z hodnot nějaké množiny menších ordinálů.\n\nZobecněním funkce faktoriál podle druhé verze věty o transfinitní rekurzi z předchozího odstavce získáváme:\n\nJaké vlastnosti má takto definovaná funkce?\n\nDalším příkladem využití transfinitní rekurze je důkaz, že z axiomu výběru vyplývá princip dobrého uspořádání:\n\nAby bylo možné nějakou množinu formula_37 dobře uspořádat, je třeba na ní vzájemně jednoznačně zobrazit nějaké ordinální číslo. Dobré uspořádání tohoto ordinálního čísla se pomocí této funkce přenese i na původní množinu. Označme toto číslo formula_13 a hledané zobrazení formula_39.\nPodle axiomu výběru lze z každé podmnožiny formula_40 vybrat jeden její prvek formula_41 - označme formula_42 toto výběrové zobrazení, které je vlastně selektor na potenční množině formula_43.\nTřídové zobrazení formula_8 zkonstruuji rekurzí pomocí selektoru formula_42 (formula_46 je zde použito pro obor hodnot):\nJe-li formula_13 nejmenší ordinální číslo, pro které platí formula_53, pak formula_54 je hledané prosté zobrazení formula_13 na formula_37. (Existenci takto definovaného F pak zaručuje právě věta o transfinitní rekurzi).\n"}
{"id": "132834", "url": "https://cs.wikipedia.org/wiki?curid=132834", "title": "Sever proti Jihu (Verne)", "text": "Sever proti Jihu (Verne)\n\nSever proti Jihu \"(1887, Nord contre Sud)\" je dobrodružný román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\".\n\nDěj knihy nás zavádí do Spojených států amerických v době občanské války v letech 1861-1865. Hlavní postavu příběhu je floridský farmář James Burbank, vlastnící poblíž Jacksonville prosperující plantáž Camdless Bay. Pro své protiotrokářské smýšlení je Burbank trnem v oku svému otrokářskému okolí. Jeho protivníkem je zejména padouch Texar, který bývá pravidelně podezřelý z účasti na různých zločinech, ale vždy prokáže neotřesitelné alibi.\n\nPo vypuknutí občanské války dá Burbank svým černochům svobodu. Texar, který se stane jedním z prominentních mužů v Jacksonville, Burbanka tak nenávidí, že podnítí přepadení a zničení jeho plantáže. Přitom Texar unese Burbankovu dceru. V ten samý čas je ovšem Texar viděn na jiném, od Burbankovy plantáže vzdáleném místě, takže mu opět nelze nic dokázat. Po mnohých zápletkách, odehrávajících se ve floridských močálech, je Burbankova dcera osvobozena a záhada Texarových nevysvětlitelných alibi rozřešena. Texar má bratra, který je mu k nerozeznání podobný. Tak může být Texar viděn současně na dvou různých místech najednou. Oba zločinci, Texar a jeho bratr, jsou dopadeni a zastřeleni.\nKnihu \"Sever proti Jihu\" ilustroval Léon Benett.\n\n\n"}
{"id": "132838", "url": "https://cs.wikipedia.org/wiki?curid=132838", "title": "Chauz-Chanská přehradní nádrž", "text": "Chauz-Chanská přehradní nádrž\n\nChauz-Chanská přehradní nádrž je nálevná vodní nádrž na území provincie Mary v Turkmenistánu jihozápadně od města Mary. Vodní nádrž má rozlohu 136 km². Je 22 km dlouhá a maximálně 18 km široká. Průměrná hloubka je 3,4 m a maximální 10 m. Má objem 0,46 km³.\n\nNachází se v pobřežním pásmu Karakumského kanálu a byla naplněna v letech 1962-66 jako nálevná vodní nádrž vodou z něj. Úroveň hladiny kolísá v rozsahu 6 m.\n\nReguluje sezónní kolísání průtoku kanálem. Slouží také k zavlažování.\n"}
{"id": "132846", "url": "https://cs.wikipedia.org/wiki?curid=132846", "title": "Tajemství pralesa", "text": "Tajemství pralesa\n\nTajemství pralesa \"(1881, La Jangada, huit cents lieues sur L'Amazone)\" je dobrodružný román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\". Česky kniha vyšla též pod názvem \"Osm set mil po Amazonce\", francouzský název \"Jangada\" je označení pro obrovský obytný vor sloužící k plavbě po jihoamerickém veletoku.\n\nPříběh knihy začíná roku 1852, kdy se na farmě Joama Garrala ležící poblíž peruánského města Iquitos na horním toku Amazonky připravuje vše k dlouhé plavbě po proudu řeky. Joam Garral má totiž se svou ženou Jaquitou dvě dospělé děti - syna Benita a dceru Minhu. Benito má přítele Manoela Valdeze, do kterého se Minha zamilovala. Svatba se ale má konat v Manoelově rodném městě Belém v Brazílii. Joamovi se do Brazílie příliš nechce, ale nakonec je přesvědčen svou manželkou a nechá vystavět Jangadu, obrovský obytný vor. Na palubě Jangady je celá Joamova rodina, početný personál z peruánské farmy a také zboží, které chce Joam cestou prodat. Plavba probíhá v klidu a pasažéři voru vnímají krásu břehů Amazonky. To vše se ale změní, když se na palubu voru dostane muž jménem Torres. Ten sice nejprve zachrání Joamovi život, když je napaden aligátorem, ale pak začne Joama vydírat.\n\nDozvídáme se, že Joam Garral se ve skutečnosti jmenuje Joam Dacosta. Ten byl roku 1826 v Brazílii neprávem obviněn z krádeže diamantů a z vraždy a odsouzen k trestu smrti. Podařilo se mu utéci z vězení, nalézt útočiště v Peru na farmě portugalského farmáře Magalhäese a později se oženit s jeho dcerou Jaquitou. Rovněž se ukáže, že Torres, který je lovcem otroků, vlastní dokument, který prokazuje Dacostovu nevinu a který získal od skutečného pachatele těsně před jeho smrtí. Torres však tento důkaz předloží pouze pod podmínkou, že se za něho Minha provdá. V opačném případě Dacostu udá brazilským úřadům. Dacosta Torresovy návrhy rozhořčeně odmítne a vykáže Torrese z voru.\n\nPo příjezdu do Manausu je Dacosta skutečně zatčen a hrozí mu poprava. Benito horečně pátrá po Torresovi, a když ho najde, dojde mezi nimi k souboji, při kterém je Torres zabit. Zřítí se sice z útesu do řeky, ale Benito se k němu odvážně ponoří ve skafandru, aby získal dokument o otcově nevině. Vznikne ale nový problém. Benito sice získal potřebný dokument, ale ten je zašifrovaný a šifru znal pouze mrtvý Torres. Listina se dostává do rukou soudce Jarriqueze, který díky svému důvtipu v poslední chvíli šifru rozluští a přednese soudu doznání skutečného zloděje a vraha. Joam Dacosta je tímto nadosmrti zbaven jakéhokoli obvinění a může pokračovat v plavbě do Belému, kde se Minha šťastně vdá za Manoela Valdeze.\n\nKniha přináší vedle dobře napsaného dobrodružného napínavého příběhu také mnoho cenných informací o přírodě, městech a vesnicích v povodí Amazonky.\n\nKnihu \"Tajemství pralesa\" ilustroval Léon Benett\n\n\n"}
{"id": "132849", "url": "https://cs.wikipedia.org/wiki?curid=132849", "title": "Konstantin XI. Dragases", "text": "Konstantin XI. Dragases\n\nSvatý Konstantin XI. Palaiologos Dragaš (Dragases) (8. února 1405 – 29. května 1453) byl posledním byzantským císařem a posledním legitimním římským císařem (1449–1453). Byl synem císaře Manuela II. a císařovny Heleny Dragaš, a bratrem císaře Jana VIII.\n\nKonstantin se narodil roku 1405 v Mystře, jako osmé z deseti dětí byzantského císaře Manuela II. a Heleny Dragaš. O jeho dětství je známo pouze to, že jeho podstatnou část strávil v Konstantinopoli. Jako mladík dostal do správy město Selymbrii a sousední thrácká města. Roku 1427 se vypravil na Peloponés na pomoc svému bratru Janu VIII., který tam dobýval zbytky zdejších panství Latinů. V březnu roku 1428 uzavřel Konstantin politický sňatek s neteří Karla I. Tocca, vládce v Epiru, s Magdalenou, jako věno dostal Toccovy země na Peleponésu. Přes Magdaleninu smrt při neúspěšném porodu v listopadu 1429 Konstantin země na Peloponésu udržel. V letech 1437–1440 spravoval Konstantinopol za bratrovy nepřítomnosti kvůli koncilu ve Florencii. Roku 1443 vyměnil Konstantin své panství v Thrákii za Morejský despotát.\n\nKonstantin se usadil v Mystře, na západním pobřeží s ním sousedil jeho bratr Tomáš jako despota v Klarenze. Dobytí Peloponésu s výjimkou čtyř benátských přístavů Argu, Nauplia, Koroni a Modonu bylo ukončeno roku 1433. Konstantin se nyní chystal dobýt Attiku a Bojótii. Roku 1444, povzbuzen zprávami o Hunyadově úspěchu v Srbsku, vytáhl na sever od Korintu, kdežto jeho nejschopnější velitel Jan Kantakuzenos se přeplavil z Patrasu do Fokidy. Brzy bylo celé Řecko až k pohoří Pindu v jeho moci, kromě athénského vévodství, kde se vévoda Nerio II. snažil získat podporu Osmanské říše.\n\nTi jeho prosbu o pomoc vyslyšeli a zatímco Konstantin táhl Bojótií, sultán Murad dobyl velkého vítězství v bitvě u Varny. Roku 1446 se sultán osobně vypravil proti Konstantinovi, ten se raději stáhl za opevnění Hexamilion, ale Murad přivezl s sebou těžké dělostřelectvo, a po čtrnáctidenním obléhání byla hradba zničena. Konstantin a jeho bratr Tomáš jen s obtížemi vyvázli z bitvy živí. Sultán posléze za vydatného rabování a pobíjení tamějšího obyvatelstva vytáhl na Patras a Klarentzu. Po přislíbení placení tributu a uznání osmanské svrchovanosti Murad z poloostrova odtáhl. Tímto neúspěchem byla jakákoli další dobyvačná politika téměř vyloučena. Namísto toho se Konstantin soustředil na vybudování sítě spojeneckých kontaktů.\n\nKdyž Jan VIII. zemřel, byl Konstantin, nejstarší z pozůstalých bratrů, v Mystře. O trůn se musel střetnout se svým mladším bratrem Demetriem, který ohlásil své nároky na trůn. Avšak císařovna-matka Helena prosadila na trůn právě Konstantina. Dva vysocí úředníci, Alexios Laskaris Filatropenos a Manuel Palaiolog Iagros, odjeli do Mystry s císařskou korunou. Bylo to poprvé v dějinách, s výjimkou exilu v Nikáji, kdy byl císař korunován mimo Konstantinopol a ne z rukou patriarchy, nýbrž metropolity z Mystry.\n\nKonstantin se svým doprovodem vyplul do Konstantinopole na katalánských galérách. Císař dorazil do hlavního města 12. března 1449 a byl přijat s velkými sympatiemi. Moreu svěřil svým bratrům Tomasovi a Demetriovi. Konstantinovým záměrem nyní bylo získat pomoc proti Turkům. Avšak na západě se nikdo neodhodlal pomoci, proto císař přistoupil stejně jako jeho předchůdci k jednání o unii. Roku 1451 poslal na západ vyslance Andronika Bryennia Leontarise, který se nejdříve odebral do Benátek žádat o povolení, aby císař mohl najímat lučištníky na Krétě, a potom se vypravil k papeži Mikuláši V. Ten ho však vyzval k rozhodnému činu a předložil Konstantinovi ultimátum. Pokud císař a jeho lid přijmou náboženskou unii, bude papež vždy ochotný podpořit snahy o záchranu byzantského státu. V případě záporné odpovědi byl papež ochoten přejít ve vztahu ke Konstantinopoli i k nepřátelštějšímu postoji. V té době došlo v Anatolii ke vzpouře proti novému sultánu Mehmedu II., ten jí potlačil a poté se vrátil do Evropy, ale ne obvyklou cestou přes Dardanely, ale přes Bospor, a to i přesto, že protější evropské území i nadále oficiálně patřilo Byzantské říši.\n\nSultán zde zahájil stavbu hradu Rumeli Hisari, který byl naproti hradu Anadolu Hisari, čímž chtěl ovládnout přístup k městu. 31. srpna 1452 byl hrad dostavěn. Sultán se již připravoval na budoucí obléhání. Město bylo nyní rozdělené na dva tábory – na přívržence unie a její odpůrce. V březnu Thrákií prošlo vojsko Turků, jehož počet se podle pramenů pohyboval od osmdesáti až zhruba k 400 000 mužům, podle řeckých záznamů. Císař dal zpevnit brány, pečlivě vyhloubit příkop a uzamknout brány. Mezitím byly obchodní lodě kotvící v přístavech ve Zlatém rohu vyzbrojeny a přeměněny ve válečnou flotilu. Mezi Konstantinopolí a janovskou kolonií Galatou byla přes Zlatý roh vztyčena řetězová zábrana. Konstantin měl k dispozici jen 4 983 mužů a na 2 000 tisíce cizinců, hlavně Italů. Významného vojevůdce představoval Janovan Giovanni Giustiniani, který spolu s císařem bránil město. Město odolávalo šest týdnů. Nakonec 29. května 1453 byly prolomeny hradby a poslední byzantský císař, padl v boji spolu s pádem Konstantinopole. Pravoslavnou církví je prohlášen za svatého. Jeho tělo nebylo nikdy nalezeno.\n\nPrvní manželka Magdalena Tocco zemřela roku 1429 při neúspěšném porodu své dcery. Druhá manželka Kateřina Gatilussio zemřela rovněž při porodu, a to roku 1442.\n\n\n"}
{"id": "132851", "url": "https://cs.wikipedia.org/wiki?curid=132851", "title": "Květena", "text": "Květena\n\nKvětena (též flóra nebo rostlinstvo) je soubor rostlinných druhů určitého území. Základními jednotkami těchto území jsou v dnešní době státy, i když se setkáváme i s celky většími. Mnohem častější jsou ovšem celky menší. Každý stát se snaží sepsat svoji flóru, tedy vydat soubornou publikaci všech rostlinných druhů svého státu. Řada rozvojových zemí ale tuto květenu zatím nemá a tuto funkci suplují různé mezinárodní organizace, nebo botanické instituce v rozvinutých zemích.\n\nTermín flora se také používá pro rostlinstvo daného biotopu („horská flora“) nebo období („třetihorní flora“).\nV obecném použití může mít i jiné vymezení, a to užší (pouze \"pravá\" květena, tedy kvetoucí, semenné rostliny), nebo naopak širší (např. mikroflorou se rozumějí i nerostlinné mikroorganismy: bakterie a prvoci jiných říší).\n\nS českou květenou se poprvé setkáváme v díle Ladislava Čelakovského \"Prodromus květeny české\" z roku 1868, jeho \"Analytická květena česká\" vyšla roku 1879 a významná byla \"Názorná květena zemí koruny české\" Františka Polívky z roku 1909. V roce 1950 vyšla poprvé \"Květena ČSR\" Josefa Dostála a roku 2011 vyšel poslední, osmý díl \"Květeny ČR\" pod redakcí Slavomila Hejného a Bohumila Slavíka.\n\n\n\n"}
{"id": "132856", "url": "https://cs.wikipedia.org/wiki?curid=132856", "title": "Kuklík", "text": "Kuklík\n\nSlovo kuklík má více významů:\n\n\n\n\nViz článek Kuklík (příjmení).\n"}
{"id": "132865", "url": "https://cs.wikipedia.org/wiki?curid=132865", "title": "Centrovaný systém", "text": "Centrovaný systém\n\nCentrovaný systém je matematický pojem z oboru teorie množin, týkající se konkrétně studia systémů podmnožin nějaké dané množiny.\n\nPředpokládejme, že formula_1 je množina podmnožin množiny formula_2 (někdy se také říká, že formula_1 je systém množin na formula_2), tj. formula_5, kde formula_6 je potenční množina množiny formula_2.\nO množině formula_1 řekneme, že se jedná o centrovaný systém, pokud je průnik každé její konečné podmnožiny neprázdný:\nformula_9\n\nPokud má celý systém formula_1 neprázdný průnik, pak je centrovaný - pro jeho libovolnou neprázdnou podmnožinu formula_11 (nejen konečnou) platí\nformula_12\n\nOtázka zní, zda existují i nějaké netriviální centrované systémy - tj. takové, že formula_13, ale přitom je systém (vzhledem ke konečným podmnožinám) centrovaný.\n\nUvažujme o nekonečném systému množin přirozených čísel\nformula_14, kde formula_15 je množina všech nenulových násobků čísla formula_16, tj.\n\nJedná se o centrovaný systém - vezmeme-li jakoukoliv jeho konečnou podmnožinu a určíme číslo formula_22 jako nejmenší společný násobek indexů prvků této konečné podmnožiny formula_1 (například pro formula_24 je formula_25), pak formula_26 je (neprázdným) průnikem této podmnožiny.\nNavíc se jedná o netriviální centrovaný systém - pokud by byl průnik celého systému formula_27 neprázdný, pak by muselo existovat nějaké přirozené číslo formula_28 a tím pádem by muselo mimo jiné být formula_29, což je nesmysl.\n\nJedním z příkladů pro centrovaný systém jsou filtry. Filtr má nejen neprázdný průnik každé konečné podmnožiny - z podmínky, že filtr musí být dolů usměrněná množina dokonce plyne, že filtr musí sám v sobě obsahovat všechny průniky svých konečných podmnožin.\n\nTo pro centrovaný systém platit nemusí - například systém formula_30 je centrovaný, ale rozhodně to není dolů usměrněná množina (neobsahuje totiž množinu formula_31 . Stejně tak nemusí centrovaný systém obsahovat s každou svou množinou i každou její nadmnožinu - nemusí to tedy být horní množina, kdežto filtr ano. To znamená, že zdaleka ne každý centrovaný systém je filtrem.\n\nNa druhou stranu lze každý centrovaný systém formula_5 rozšířit do nějakého filtru na množině formula_2. Snadno lze ukázat, že množina\nformula_34\nje nejmenší filtr na formula_2, který v sobě obsahuje formula_1.\n\nVýše uvedený zápis vypadá sice hrůzostrašně, ale říká v podstatě toto:\n\nÚvaha provedená v předchozím odstavci vlastně neříká nic jiného, než že každý centrovaný systém lze rozšířit (přidáním dalších množin) na filtr. Pokud tento poznatek zkombinuji s tím, že každý filtr lze (podle principu maximality rozšířit do ultrafiltru, dostávám tvrzení nazývané v teorii množin hlavní věta o ultrafiltrech:\n\"Každý centrovaný systém lze rozšířit do ultrafiltru.\"\n\n"}
{"id": "132866", "url": "https://cs.wikipedia.org/wiki?curid=132866", "title": "Zimostráz vždyzelený", "text": "Zimostráz vždyzelený\n\nZimostráz vždyzelený (\"Buxus sempervirens\"), lidově „krušpánek“, též nazývaný zimostráz obecný, je stálezelený keř nebo stromek s drobnými listy, pocházející ze Středomoří. V Česku je hojně pěstován jako okrasná dřevina.\n\nZimostráz dorůstá výšky až 10 metrů. Listy jsou podlouhle vejčité, dlouhé asi 2 a široké asi 1 cm, krátce zašpičatělé a na zimu neopadávají. Svrchu jsou lesklé, tmavozelené, na rubu žlutozelené. Květy jsou drobné, světle zelené, jednodomé a různopohlavné, rostou v paždí listů. Zimostráz kvete v březnu až dubnu. Plod je třírohá tobolka dozrávající v říjnu až listopadu. Rostlina obsahuje alkaloid buxin, který po požití způsobuje otravu zvířat i lidí.\nZimostráz je rozšířen v okolí Středozemního moře, na sever zasahuje až do Alsaska. Vyskytuje se především na sušších lokalitách s výskytem vápence a v podrostu smíšených lesů. V Česku je dřevinou rozšířenou v parcích; používá se také často na živé ploty a lze jej pěstovat jako bonsaj. Má žluté dřevo, které je nejhustější z evropských stromů, a používá se na dřevoryty a výrobu hudebních nástrojů.\n\nKeře dobře reagují na hlubší řez a znovu raší ze starého dřeva. Zmlazovací řez provádějte koncem jara. Přísně stříhaný živý plot či tvarovaný stromek navíc upravujte od poloviny do konce léta. Staré nebo poškozené keře zimostrázu seřízněte na výšku 15 až 30 cm, aby vyrazily nové bujné výhony. Odstraňujte všechny větve dotýkající se země, protože jinak zakoření. S kořenovým balem je možno po silném seříznutí přesazovat i starší exempláře.\n\nZimostráz pěstovaný jako přirozený keř nepotřebuje téměř žádný řez. Jeho výšku regulujte zastřižením nevětvených dlouhých výhonů.\n\nMladé keře sázejte hlouběji, než rostly ve školce a silně je zastřihněte, aby se rozvětvily a zhoustly. Dospělé keře zastřihujete do přísného tvaru.\n\nU keřů rostoucích v půdě zazimování není třeba, jen před příchodem zimy keře dobře zavlažíme.\n\nKeře pěstované ​v květináčích na podzim stačí přenést do vhodné místnosti, kde keřům pravidelně ​kontrolujeme závlahu​. Pro venkovní zazimování v nádobách vyhloubíme jámu, do které uložíme květináč a zakryjeme ho zeminou.\n\nBejlomorka zimostrázová (\"Monarthropalpus flavus\") klade vajíčka začátkem června do mladých listů na koncích výhonů. Brzy se jejich přítomnost projevuje puchýřkovitě vyklenutými útvary, které poskytují úkryt larvám až do května následujícího roku. Při silném napadení mohou listy opadávat.\n\nZavíječ zimostrázový (\"Cydalima perspectalis\") – v Evropě se šíří na začátku 21. století patogen z východní Asie napadající zimostráz a způsobující holožír. Je invazním druhem v Evropě. V ČR byl zaznamenám roku 2011 v Podyjí v roce 2013 v Brně.\n\n\n"}
{"id": "132874", "url": "https://cs.wikipedia.org/wiki?curid=132874", "title": "Josef Vorel (skladatel)", "text": "Josef Vorel (skladatel)\n\nJosef Vorel (14. listopadu 1801 Opočno – 19. prosince 1874 Zdice) byl český kněz a hudební skladatel, autor zlidovělých písní.\n\nSyn opočenského učitele Jana Vorla se narodil v domě č. p. 26. Po absolvování gymnázia v Rychnově studoval v Praze filosofii a teologii. V srpnu 1825 byl vysvěcen a v listopadu téhož roku se stal kaplanem v Cerhovicích. V dalších letech působil i v Žebráku a Počaplech (dnes součást Králova Dvora). Od roku 1835 až do své smrti působil jako farář ve Zdicích. Udržoval styky s českými obrozenci, například J. Jungmannem, Š. Hněvkovským nebo bratry Janem a Vojtěchem Nejedlými.\n\nZemřel ve Zdicích 19. prosince 1874. Veškeré své jmění odkázal na založení nemocnice ve Zdicích.\n\nSkládal písně lidového rázu na texty obrozenských autorů, F. L. Čelakovského, F. J. Vacka-Kamenického či K. J. Erbena, které pravidelně vycházely v časopise Věnec, který řídil František Škroup. Na slova spisovatele J. K. Chmelenského vytvořil písně „\"Nad Berounkou pod Tetínem\"“, „\"Že peníze vládnou světem\"“ a „\"Pijme pivo s bobkem\"“, které měly mimořárný úspěch a brzy zlidověly.\n\n\n\n\n"}
{"id": "132880", "url": "https://cs.wikipedia.org/wiki?curid=132880", "title": "Lípy v Mořině", "text": "Lípy v Mořině\n\nPamátné lípy v obci Mořina v okrese Beroun jsou dvě lípy malolisté (\"Tilia cordata\") rostoucí u kostela sv. Stanislava.\n\nLípy jsou staré 200 a 100 let a obvody kmenů jsou 470 a 230 cm. Lípy jsou chráněné v kategorii Památné stromy.\n\nV roce 1978 vyhlášeny památným stromem. Lípy byly vysazeny údajně r. 1742 při rekonstrukci kostela. Věk nejstaršího stromu by mohl být i 270 let.\n\nPůvodně na místě stály lípy tři. Jedna z nich byla poničena větrem v r. 1986. Zbylý pahýl dožíval s několika větvemi ještě do r. 2005, kdy se vyvrátil a poté byl odstraněn. \n\nObvody stromů 472 a 239 cm, výška 25 a 18 m. (r. 2009)\n\n"}
{"id": "132881", "url": "https://cs.wikipedia.org/wiki?curid=132881", "title": "Daniel Sanders", "text": "Daniel Sanders\n\nDaniel Hendel Sanders (12. listopadu 1819 Strelitz – 11. března 1897 Strelitz) byl německý lexikograf a jazykovědec.\n\nDaniel Sanders pocházel ze židovské rodiny.\n"}
{"id": "132885", "url": "https://cs.wikipedia.org/wiki?curid=132885", "title": "Dióna", "text": "Dióna\n\nDióna nebo také Dioné (latinsky \"Diona\") je v řecké mytologii poněkud nejasná postava nebo alespoň její původ.\n\nPodle Pelasgického mýtu o stvoření světa je tato titánka dcerou bohyně Eurynomé a hada Ofióna. Společně s titánem Kríem jsou přiděleni planetě Marsu. S Diem má údajně dceru Afrodítu (o té však zase jiná verze praví, že se zrodila z mořské pěny). Tato verze je uváděna Homérem.\n\nJinde je Dióna uváděna jako bohyně deště a pramenů a byla dcerou Ókeanovou nebo Poseidónovou.\n\nV Illiadě Afrodíta odešla k Dióně poté, co byla zraněna při ochraně svého syna Aineia, bojujícího na straně Trojanů před Diomédem. V této epizodě se zdá být Dióna ekvivalentem Rhey – matky Země, kterou Homér umístil na Olymp. Indoevropské jméno Dione ve skutečnosti neznamená nic víc než jednoduše titul: \"Bohyně\", etymologická ženská forma jména Zeus. Římská \"Diana\" má podobný etymologický význam, ale není nijak spojená s Diónou.\n\nPozději je Afrodíta někdy v Iliadě zmiňována jako „Dionaea“, či dokonce jako „Dione“, nebo jen „bohyně“ (Peck 1898). U starověkých věšteb od Dia v Dodoně, je uváděna více Dione než Héra jako bohyně trávící svůj čas s Diem, jak nám ukazuje mnoho dochovavších se děkovných nápisů.\n\nAčkoliv Dióna není u Hesioda řazena mezi Titány, objevuje se namísto toho v jeho díle \"Theogonia\" v dlouhé řadě Ókeanoven, naproti tomu Apollodorus ji mezi Titány zahrnuje (1.1.3 a 1.3.1).\n\nStarobylý král Tantalos z Lýdie měl Dióne za svou choť. Římský spisovatel Hyginus (\"Báje\" 82, 83) tvrdí, že Dióna je dcerou Atlanta a matkou Pelopa, Niobé a Brotea, které měla spolu s Tantalem.\n\nPodívejte se také na Ovidiovy \"Proměny\" a Pausania 3.22.4.: Jestliže jeho manželkou byla bohyně, pak to ospravedlňuje jeho autoritu jako pozemského, viditelného manžela bohyně.\n\n\n"}
{"id": "132908", "url": "https://cs.wikipedia.org/wiki?curid=132908", "title": "Daedalus", "text": "Daedalus\n\nSlovo Daedalus má několik významů:\n\n"}
{"id": "132927", "url": "https://cs.wikipedia.org/wiki?curid=132927", "title": "Hebe", "text": "Hebe\n\nHebe (\"Hebe\") je rod rostlin pocházejících z Nového Zélandu, Francouzské Polynésie, Falkland, Jižní Ameriky. Rod náleží do čeledi jitrocelovité.\n\nAsi 90 druhů:\nMnohé druhy lze použít jako okrasné rostliny. Jsou nenáročné, vyžadují propustné písčité, humózní půdy. Vhodné jsou jako solitéry, ale i do skupin, především však do skalek.\n\nV současné taxonomii bývají všechny druhy rodu hebe vřazovány do rodu rozrazil (\"Veronica\").\n\n"}
{"id": "132942", "url": "https://cs.wikipedia.org/wiki?curid=132942", "title": "Tethys", "text": "Tethys\n\nTethys může být:\n\n"}
{"id": "132951", "url": "https://cs.wikipedia.org/wiki?curid=132951", "title": "Meleager", "text": "Meleager\n\nJméno Meleager nosí více osob:\n\n"}
{"id": "132961", "url": "https://cs.wikipedia.org/wiki?curid=132961", "title": "Tramvajová doprava v Minsku", "text": "Tramvajová doprava v Minsku\n\nTramvajová doprava tvoří v Minsku vedle páteřních dvou linek metra důležitou část dopravy ve městě. Síť je sice velmi malá (tvoří ji celkem čtyři tratě uspořádané do písmene X a křížící se v centru města); počet linek je ale relativně vysoký a pohybuje se průběžně kolem deseti.\n\nHistorie tramvajové dopravy v běloruské metropoli začala otevřením koňky 22. května 1892. Tato trať vznikala dva roky, jejím provozovatelem byla společnost \"„Společnost městské a příměstské koňské železnice pro Minsk a Voroněž“\", která se později roku 1909 přejmenovala na \"„“\". Od roku 1913 již tramvajovou dopravu zařizuje město Minsk samotné.\n\nBěhem první světové války a následné občanské války v Rusku byl provoz zastaven; a to konkrétně v období od května 1918 do 7. srpna 1921. Opět došlo k přerušení provozu od 20. ledna 1928 do 13. října 1929, když se měnil rozchod kolejí na standardní ruský, 1524 mm. Dokončena byla také i elektrifikace systému.\n\nBěhem druhé světové války muselo opět dojít k přerušení provozu, a to ve dvou obdobích (mezi 25. červnem 1941 a 1. květnem 1943 a pak opět mezi červnem 1944 a 30. dubnem 1945).\n\nPo válce se sice mohutný rozvoj nekonal, vznikla zato nová tramvajová vozovna. Citelným zásahem do tramvajové sítě však naopak bylo zahájení provozu metra, díky němuž se začaly tramvajové trati, hlavně v centru a na hlavních třídách, postupně rušit.\n\nVětšinu vozového parku tramvají v Minsku tvořily vozy staré ruské a sovětské výroby, menší část pak tramvaje byla původem z ČKD Tatry Smíchov. Od roku 2003 jezdily po ulicích Minsku rovněž i tramvaje z německého Karlsruhe. Od roku 2009 vozový park tvoří jen vozy místního výrobce Belkomunmaš. Belkomunmaš plánuje do města poslední dobou dodat pětičlánkové nízkopodlažní vozy, díky čemuž by se obnovil vozový park velmi výrazně.\n"}
{"id": "132967", "url": "https://cs.wikipedia.org/wiki?curid=132967", "title": "Těžký průmysl", "text": "Těžký průmysl\n\nTěžký průmysl je označení používané v běžné mluvě pro báňský a hutní průmysl. Jedná se vlastně o průmysl, kde se nevyrábí výrobky určené pro přímou spotřebu obyvatelstva.\n\nPod těžký průmysl jsou zahrnuty:\n"}
{"id": "132968", "url": "https://cs.wikipedia.org/wiki?curid=132968", "title": "Mulat", "text": "Mulat\n\nMulat (také Mulato) je termín španělského nebo portugalského původu a popisuje potomka bělocha a černocha.\n\nVelké množství hispánských Američanů je považováno za mulaty.\n\nV průběhu koloniální éry se termín používal jak pro děti jednoho evropského a jednoho afrického rodiče, tak pro děti dvou mulatů.\n\nV dnešní době je tento termín považován za urážlivý, kvůli historickému původu. Slovo Mulat vzniklo ze slova Mule (mula), křížence osla a koně.\n\n"}
{"id": "132980", "url": "https://cs.wikipedia.org/wiki?curid=132980", "title": "Alkohol", "text": "Alkohol\n\nSlovo alkohol se užívá v těchto významech:\n\n\n\n"}
{"id": "132982", "url": "https://cs.wikipedia.org/wiki?curid=132982", "title": "Místo", "text": "Místo\n\nMísto () je obec s  obyvateli v Ústeckém kraji v okrese Chomutov. V samotném Místě žije okolo 350 obyvatel. Vesnice stojí v Krušných horách v nadmořské výšce okolo 575 metrů. Vznikla v první polovině šestnáctého století jako hornická osada. Dobývání rud postupně ztrácelo na významu a většina obyvatel se začala věnovat zemědělství. Po skončení druhé světové války musela ze vsi odejít naprostá většina původních německých obyvatel, kteří byli nahrazeni přistěhovalci z různých částí Československa. K Místu patří části obce Blahuňov a Vysoká Jedle.\n\nPůvodní německý název vesnice \"Platz\" znamená louka nebo volný prostor. V historických pramenech se jméno vesnice vyskytuje ve tvarech: Placz (1518), Placzs (1579), \"v mčko hornj Placz\" (1606), Platz nebo Placž (1787), Platz (1846) nebo Místo a Platz (1854). V letech 1869–1880 se obec jmenovala Město.\n\nPrvní sezónní osídlení v oblasti Místa vzniklo v souvislosti s těžbou rud asi 1000 let př. n. l. V blízkosti hradu bylo nalezeno sídliště knovízské kultury.\n\nOkolí Místa bylo ve středověku osídleno již v patnáctém století. Z roku 1449 pochází zpráva o hasištejnském hamru na zpracování rud v Prunéřovském údolí. Mikuláš z Lobkovic si v listině adresované Oldřichovi z Rožmberka stěžoval na Petra ze Šternberka, který mu hamr pobořil. Ještě v roce 1518 je zmiňována pouze louka \"Placz,\" na které bylo městečko postaveno a jejíž jméno přijalo. Stalo tak pravděpodobně po roce 1538, kdy Šebestián z Lobkovic prodal městečko Kralupy, které bylo významným obchodním centrem panství. Novým střediskem se stalo Místo. První písemná zmínka však pochází až z roku 1549 a nejstarší záznam v místecké gruntovní knize je datován rokem 1569. Roku 1606 bylo Místo označeno jako horní městečko, přestože nikdy neobdrželo žádná privilegia s hornictvím spojovaná. Bylo sice založeno s velkým obdélným náměstím, ale ještě v polovině devatenáctého století stála zástavba pouze po jeho stranách.\n\nPřed koncem šestnáctého století získal převážnou část hasištejnského panství císař Rudolf II., který ji roku 1606 prodal Linhartu Štampachovi ze Štampachu. V té době v Místě žilo 27 usedlíků s rodinami. Linhartův majetek byl zabaven za jeho účast na stavovském povstání, a v roce 1623 ho získal Jaroslav Bořita z Martinic. Během třicetileté války byl švédskými vojáky vypálen Hasištejn i s městečkem a kostelem postaveným na náměstí roku 1572. Válka také definitivně ukončila okolní hornické aktivity. Podle Berní ruly z roku 1654 v místě žilo pouze patnáct chalupníků a dva zahradníci bez vlastních pozemků. Jeden z chalupníků provozoval mlýn s jedním kolem, jeden měl hospodu, další se živili jako švec, zedník a tři tkalci. Dohromady jim patřilo deset potahů, 31 krav, čtrnáct jalovic, dvě prasata a dvě kozy. Kromě toho severozápadně od Hasištejna býval vápencový lom a vápenka, které fungovaly až do druhé poloviny devatenáctého století. Obyvatelé po třicetileté válce pracovali v zemědělství a v lese. Nízká úrodnost polí však způsobovala, že si museli hledat doplňkové možnosti příjmů, ke kterým patřila výroba krajek, košíků a sběr lesních plodů.\n\nV době sedmileté války Místem prošel směrem k Hoře Svatého Šebestiána oddíl pruských vojáků, kteří ukradli všechnu místní drůbež. Nájezdy vojáků však vesnice trpěla během celé války. Do konce osmnáctého století se vesnice rozrostla. Jaroslav Schaller ve svém díle z roku 1787 uvedl v Místě 39 domů a v roce 1794 jich bylo 44 s 206 obyvateli. Časem bylo také obnoveno hornictví, protože část obyvatel pracovala na šachtách v okolí. Panský dvůr byl v té době již opuštěný a v prunéřovském údolí stály tři mlýny, dvě pily, drátovna a hamr. Na polích se kromě běžných plodin pěstoval také len a chmel. Ze lnu se v domácnostech vyráběla příze a plátno. Změnili se také majitelé vesnice. V letech 1791–1810 Místo patřilo hraběnce Marianě z Althanu, po ní až do roku 1840 byla majitelkou hraběnka Marie Anna z Firmianu a posledním šlechtickým držitelem se stal hrabě Karel Wolkenstein-Trostburg.\n\nV letech 1838, 1848, 1880 a 1888 obec postihly požáry, při kterých shořelo po několika domech. Spolek dobrovolných hasičů byl založen až v roce 1896. O dva roky později byla postavena silnice z Ahníkova do Celné, která výrazně zlepšila do té doby špatnou dopravní dostupnost vesnice. Vodovod byl dokončen roku 1900. V budově bývalé drátovny v té době fungoval obilný mlýn, který v roce 1927 vyhořel, ale byl obnoven. Starý hamr fungoval ještě po roce 1900. Patřil Emanuelu Karschovi, který byl majitelem prunéřovského velkostatku. Předchozí majitel hamru vyráběl dřevěné uhlí, které dodával Karschovým podnikům.\n\nEmanuel Karsch se zasloužil o rekonstrukci Hasištejna, kde otevřel restauraci. V samotném Místě nechal roku 1914 vybudovat lovecký zámeček pojmenovaný po své manželce . Již v následujícím roce však byl během první světové války zámeček upraven na zotavovnu pro děti ze sociálně slabých rodin. Koncem druhé světové války budova sloužila jako doléčovací nemocnice, roku 1945 jako kasárna revoluční gardy a od roku 1946 jako dětská ozdravovna.\n\nPo skončení první světové války se místo stalo součástí nově vyhlášené provincie Německé Čechy, kterou československá armáda obsadila až koncem listopadu 1918. V roce 1920 byla obec elektrifikována. Přímo ve vsi byly dva hostince, dva obchody s potravinami, cukrárna, pekařství a řezník, v jehož skladišti se maso chladilo ledem dodávaným z Vysoké Jedle, který vydržel až do léta. Z řemeslníků a živnostníků tu pracovali jen švec, krejčí, holič a kominík. Ve třicátých letech dvacátého století byla otevřena pošta.\n\nPo mnichovské dohodě bylo Místo 5. října 1938 obsazeno německou armádou, kterou místní obyvatelé s jásotem vítali. V průběhu války zemřelo na bojištích devět místních mužů. Po válce musela většina původních obyvatel odejít do Německa a místo nich se přistěhovalo již během roku 1945 několik desítek obyvatel z Československa. Zbořením řady starých domů Místo ztratilo historický ráz. Nový rozvoj vesnice začal až v šedesátých let dvacátého století. V dalších dvou desetiletích byly postaveny nové domy, kanalizace, upraveno náměstí, vzniklo hřiště a zemědělský areál na východním okraji vesnice.\n\nPři sčítání lidu v roce 1921 zde žilo 305 obyvatel (z toho 147 mužů) německé národnosti, kteří byli římskými katolíky. Podle sčítání lidu z roku 1930 měla vesnice 351 obyvatel: 349 Němců a dva cizince. Kromě tří evangelíků a jednoho člověka bez vyznání se hlásili k římskokatolické církvi.\n\nMísto je od roku 1850 samostatnou obcí. Leží v Ústeckém kraji v okrese Chomutov a patří k ORP Chomutov. Kromě samotného Místa k obci patří od roku 1960 Blahuňov a nejpozději od roku 1950 Vysoká Jedle.\n\nDne 22. května 1938 se konaly volby do obecních zastupitelstev. Z rozdělených 245 hlasů v Místě získaly 205 hlasů Sudetoněmecká strana a čtyřicet hlasů KSČ.\n\nV místních volbách se volí devět členů obecního zastupitelstva. Ve volbách do obecního zastupitelstva na funkční období 2014–2018 byla volební účast v obci 76,94 %. Pět zvolených zastupitelů bylo členy volebního uskupení Česká nezávislá a ostatní po jednom patřili ke stranám a spolkům Občané pro rozvoj obce Místo, ČSSD, Strana Práv Občanů a Nový Sever. Starostou se stal Miroslav Bělský.\n\nNejstarší zmínka o škole v Místě pochází z roku 1792. Tehdy se vyučovalo ve dvou běžných domech a nová budova pro jednotřídní školu byla postavena u kostela v roce 1797. Teprve roku 1872 je rozšířili o další třídu. V devatenáctém století ji navštěvovaly také děti z Blahuňova a Vysoké Jedle. Další školí budovu Místo postavilo roku 1875. Kromě dvou učeben se v ní nacházel také byt učitele. Běžná základní škola v Místě zanikla ve dvacátém století. V bývalém zámečku sídlí Výchovný ústav, dětský domov se školou, základní škola, střední škola a školní jídelna.\n\nMístem vede jediná silnice třetí třídy č. 22322, která u Blahuňova odbočuje ze silnice I/13 a pokračuje přes Vysokou Jedli ke křižovatce se silnicí III/22321 u Celné. Ve vsi se na ní nachází dvě zastávky autobusové linkové dopravy. Nejbližší pravidelně obsluhovanou železniční zastávkou je stanice Kadaň–Prunéřov na trati Chomutov–Cheb vzdálená asi čtyři kilometry směrem na jihozápad.\n\nZ Prunéřova vede modře značená turistická trasa na Hasištejn, odkud dále pokračuje Prunéřovským údolím k železniční zastávce Nová Ves na trati Chomutov–Vejprty. Žlutě značená trasa začíná na silnici I/13 jižně od Blahuňova a přes Kralupský vrch a Hasištejn směřuje do Úbočí. U Hasištejna začíná značená cyklotrasa č. 3003A přes Vysokou Jedli k Celné a další cyklotrasa č. 3115 je značena po silnici údolím Prunéřovského potoka podél jihozápadní hranice katastrálního území.\n\nV okolí vesnice se dochovaly pozůstatky dolování železné rudy a podle starších a nepotvrzených zpráv také stříbra. Jedna štola ústila u myslivny zvané ) a jiná šachta byla vyhloubena u severní zdi hřbitova. Štola u myslivny byla na krátkou dobu neúspěšně znovuotevřena v roce 1870. Drobná důlní díla se nacházela v údolí bezejmenného potoka pod Hasištejnem a ve svazích Prunéřovského údolí. Západně od zříceniny hradu bývaly povrchový lom a šachta, ve kterých se dobýval vápenec. Po šachtě se dochovala pinka.\n\nVýznamnou památkou v Místě je zřícenina gotického hradu Hasištejna jihozápadně od středu vesnice. Na jihovýchodním okraji stojí barokní kostel Nejsvětější Trojice z let 1691–1692. Sochařská výzdoba hlavního oltáře pochází z dílny sochaře a řezbáře Jakuba Eberleho. Kromě toho se v Místě nachází řada drobných památek, z nichž některé byly přemístěny z vesnic, které na Chomutovsku zanikly v důsledku těžby uhlí v dole Nástup:\n\n\nDalší sochy svaté Barbory a svaté Kateřiny, jejichž autorem byl pravděpodobně Ulrich Creutz, se nachází v chomutovském muzeu.\n\n\n\n"}
{"id": "132983", "url": "https://cs.wikipedia.org/wiki?curid=132983", "title": "Koruna slovenská", "text": "Koruna slovenská\n\nKoruna slovenská (Ks) byla na základě vládního nařízení ze dne 4. dubna 1939 č. 45/1939 Sl.z., o slovenskej mene, měna Slovenského státu (1939-1945).\n\nJiž v dubnu 1939 přestala platit papírová platidla s nominálem od 100 Kč výše, pokud neměla přetisk „\"Slovenský štát\"“. Zbývající papírová platidla přestala platit do konce roku 1939. S výjimkou stříbrné dvacetikoruny z let 1933 - 1934 přestaly platit také československé mince.\n\nPrvní slovenská mince, jež přišla do oběhu 26. července 1939, byla niklová pětikoruna (5 Ks) s hlavou Andreje Hlinky na averzu. Následovala soutěž a zkušební odrazky deseti a dvacetikorunových mincí, které však byly realizovány až v roce 1941. V den volby prvního slovenského prezidenta byla dána do oběhu stříbrná dvacetikorunová mince s portrétem Jozefa Tisa. V listopadu 1939 byl dán do oběhu desetihaléř s pohledem na Bratislavu ze středu Dunaje. Námětem dvacetihaléřové mince, která přišla do oběhu v květnu 1940, byl Nitranský hrad. V červenci 1940 byla vyhlášena soutěž na získání výtvarných návrhů padesátihaléře a koruny, vítězství si v obou případech připsali autoři z kremnické mincovny. Pětihaléřová mince byla rozeslána filiálkám Slovenské národní banky v lednu 1943.\n\nV průběhu roku 1942 se z oběhu začaly ve velkém vytrácet mince v hodnotě 10 a 20 haléřů, jež byly vyrobeny ze slitiny mědi a zinku, neboť je některé průmyslové podniky stahovaly a přetavovaly pro jiné průmyslové výrobky. Nové hliníkové dvacetihaléře byly vyraženy v lednu 1943. Vlivem problémů s dodávkami náhradního kovu byly desetihaléřové mince z jiného kovu vyraženy jen ve zkušebních odrazcích. Kvůli nedostatku kovů na ražbu drobných mincí souhlasilo ministerstvo financí ve druhé polovině roku 1943 také s ražbou hliníkových padesátihaléřů. Nedostatek mincovních kovů byl také důvodem, proč nebyla vydána již připravená dvoukoruna se zemědělským námětem.\n\nZatímco se drobné mince potýkaly s nedostatkem kovů, v případě mincí vyšších hodnot se ani na konci války nešetřilo stříbrem. Guvernér Slovenské národní banky Imrich Karvaš se rozhodl zabránit případnému zcizení drahých kovů do Třetí říše jejich využitím při ražbě mincí. Kromě stříbrné dvacetikoruny vyražené u příležitosti volby prvního slovenského prezidenta, byla v roce 1941 vydána dvacetikoruna s námětem Cyrila a Metoděje a ve stejném roce byla připravena také desetikoruna s knížetem Pribinou, která byla nakonec ražena až v roce 1944, kdy byla ražena také pamětní padesátikoruna. Padesátikoruna z roku 1944 s portrétem Jozefa Tisa a upomínající páté výročí Slovenského štátu, které měla být vydána původně jako stokoruna, byla ražena v období od března do července 1944.\n\nPrvní slovenská bankovka v hodnotě deset korun s portrétem Andreje Hlinky byla dána do oběhu 23. října 1939. Následovala ji bankovka se stejnou osobou na líci v hodnotě dvacet korun, dívenku na rubu ale vystřídala mohyla Milana Rastislava Štefánika. V říjnu 1940 byla vydána stokoruna s vyobrazením vládce nitranského knížectví Pribiny a padesátikoruna s Oravským hradem. V listopadu 1940 následovala tisícikoruna s vyobrazením legendy o třech prutech Svatoplukových. V červenci 1941 je vydána pětisetkoruna se slovenským národním hrdinou Jánošíkem. V září 1942 je vydána nová dvacetikoruna s básníkem Jánem Hollým a v červenci 1943 také nová desetikoruna s národním buditelem Štúrem. V únoru 1945 je vydána poslední státovka, a to pětikoruna s neutrálním vyobrazením dívenky.\n\nV prosinci 1944 byly k vydání připraveny pětitisícikoruna a v důsledku nedostatku stokorun také nová stokoruna. Absence stokorun však byla nakonec vyřešena vydáním druhé emise původní varianty, nová verze byla se změnami použita pro poválečnou poukázku v hodnotě 2000 K platnou jen na Slovensku. V roce 1945 byla připravena také jednokorunová bankovka, jejíž náklad byl na sklonku války s výjimkou jediného exempláře zlikvidován.\n\nNa základě dekretu presidenta republiky ze dne 19. října 1945 č. 91/1945 Sb., o obnovení československé měny, byla Ks nahrazena korunou československou (Kčs) v poměru 1:1. Na základě tohoto dekretu dosavadní papírové peníze (bankovky, státovky, poukázky, drobné peníze papírové) přestaly být od 1. listopadu 1945 zákonným platidlem. V hotovosti bylo možné směnit jen 500 Kčs, zbytek musel být uložen na vázaný vklad. Jakmile se po válce podařilo obnovit výrobní zařízení kremnické mincovny, byla zahájena ražba nových československých mincí a z oběhu začaly přednostně mizet právě slovenské a (s výjimkami) prvorepublikové mince.\n\n\n"}
{"id": "132985", "url": "https://cs.wikipedia.org/wiki?curid=132985", "title": "Božena Laglerová", "text": "Božena Laglerová\n\nBožena Laglerová (11. prosince 1886 Praha-Vinohrady – 8. října 1941 Praha-Bubeneč) byla první česká (třináctá světová podle systému oficiálních mezinárodních pilotních průkazů FAI) pilotka.\n\nBožena (Gabriela Vítězslava-Viktorie) Laglerová (verze „Láglerová“ je nesprávná) se narodila v Praze na Královských Vinohradech čp. 15 (dnes Tylovo náměstí č. 3) jako nejmladší ze sedmi dětí tajemníka Zemského finančního ředitelství v Praze \"Vojtěcha Laglera\" a jeho manželky Jozefy, rozené Počtové. Otce ztratila už v pěti letech (1891), pak ji vychovával strýc z matčiny strany, profesor Univerzity Karlovy PhDr. Filip Počta, významný paleontolog a geolog.\n\nStudovala na pěveckém oddělení pražské konzervatoře, kterou absolvovala v roce 1906. V letech 1907–1908 působila jako sólistka Vinohradského divadla, roku 1909 odjela studovat zpěv do Paříže, ale onemocnění hlasivek její pěveckou kariéru ukončilo. V roce 1910 se v Praze pokusila o studium sochařství, nenaplňovalo ji to však, a tak ho opustila. Pod vlivem švagra PhDr. Václava Felixe (manžela její o deset let starší sestry Kamily), profesora Českého vysokého učení technického (obor experimentální fyzika), nadšeného milovníka aviatiky, se začala zajímat o letectví. Jak sama později vzpomínala, pod vlivem nešťastné lásky k mladému malíři neznámého jména, který od ní odešel studovat do Mnichova, se rozhodla proslavit se jako první česká pilotka (a předstihnout svým věhlasem jeho).\n\nLétat se učila od dubna 1911 na Gradeho pilotní škole v Borku u Berlína a pilotní zkoušku složila 27. září téhož roku poté, co se zotavila z těžkého zranění, které utrpěla 23. května, těsně před původním termínem pilotní zkoušky. Už 7. října v letecké soutěži v Hannoveru získala stříbrný pohár, první mezinárodní leteckou trofej pro Čechy. Teprve pak, 19. října, získala pilotní průkaz FAI – Německo s číslem 125 (již 10. října FAI – Rakousko č. 37).\n\nPodnikla mnoho úspěšných letů (hlavně jako sportovní pilotka), mezi lety 1912 až 1913 působila nějakou dobu na Kubě, v Dominikánské republice a v USA (New York a Filadelfie), touha po vlasti ji však přivedla zpět domů.\n\nBěhem první světové války se třikrát pokusila přihlásit k vojenskému letectvu (s úmyslem pomocí letadla přejít k nepříteli), ale byla vždy odmítnuta (v armádě směli sloužit jen muži). Po skončení války se létání vzdala (zejména proto, že Grade přestal vyrábět typ letounu, na který byla zvyklá), působila jako novinářka, v listopadu 1925 kandidovala v parlamentních volbách za Národní stranu práce (po boku např. Karla Čapka) a také vyučovala zpěv, zároveň však pokračovala v propagaci české aviatiky.\n\nJejím manželem se od 22. dubna 1919 stal Josef Peterka (1. prosince 1889–11. března 1966), v té době letecký instruktor, ale především přední československý odborník v letecké fotogrammetrii (roku 1930 se v hodnosti majora Vojenského zeměpisného ústavu stal doktorem přírodních věd a roku 1936 docentem).\n\nSrdečnímu onemocnění komplikovanému akutní chorobou bývalá pilotka podlehla 8. října 1941 v Praze-Bubenči ve svém bytě čp. 150, Letecká ulice č. 48 (dnes třída Jugoslávských partyzánů č. 48, Praha 6) a o tři dny později byla pochována v 5. oddělení Bubenečského II. hřbitova v Praze 7.\n\n\n"}
{"id": "132988", "url": "https://cs.wikipedia.org/wiki?curid=132988", "title": "Loučná pod Klínovcem", "text": "Loučná pod Klínovcem\n\nLoučná pod Klínovcem (dříve \"Loučná\", \"Wiesenthal)\" je město ve správním obvodě Kadaň v Ústeckém kraji v Krušných horách. Žije v něm obyvatel. Rozkládá se severně od Klínovce na svahu podél říčky Polava, která tvoří státní hranici s Německem. Od roku 1995 byl v obci hraniční přechod pro pěší do sousedního Oberwiesenthalu. Jedná se o nejzápadnější město Ústeckého kraje. Součástí města je kromě vlastní Loučné (dříve Český Wiesenthal, ) i vesnice Háj.\n\nJihovýchodně od města se nachází přírodní rezervace Horská louka u Háje.\n\nLoučná byla pravděpodobně založena již ve 14. století. První písemná zmínka o obci pochází z roku 1431, avšak v dalším zápisu u roku 1449 se hovoří o \"pustém Wiesenthalu\". Podle záznamu z roku 1528 byla Loučná již opět osídlena a v téže době nechal saský vévoda postavit přes Loučnou silnici, která vedla z Božího Daru do Jáchymova. Ve druhé polovině 16. století zde po objevu bohaté stříbrné žíly došlo k rozmachu hornictví.\n\nDříve se obec jmenovala pouze \"Loučná\", na základě místního referenda však byla od 1. ledna 2004 přejmenována na \"Loučná pod Klínovcem\". Od 10. října 2006 byl obci vrácen status města. Město bylo těžce zasaženo poválečným vysídlením původních obyvatel. Novousedlíci se s horskou obcí špatně sžili a počet obyvatel od druhé světové války neustále klesá. Žije zde asi 100 obyvatel, Loučná tak má druhý nejmenší počet obyvatel ze všech měst v Česku.\n\n\n"}
{"id": "132998", "url": "https://cs.wikipedia.org/wiki?curid=132998", "title": "Polava", "text": "Polava\n\nPolava (na horním toku \"Hraniční potok\", německy \"Pöhlbach\") je potok pramenící v Německu, ale nedaleko českého Božího Daru. Po velkou část svého toku tvoří státní hranici mezi ČR a Německem. Za Vejprty se stáčí do Saska, kde se později za Wiesenbadem vlévá do říčky Sapavy. Délka potoku je 13,9 km a plocha povodí měří necelých 90 km². Průměrný spád toku je 2,9 %.\n\nNa jeho březích na hranici leží Loučná pod Klínovcem, Unterwiesenthal (místní část Oberwiesenthalu), České Hamry, Nové Zvolání, Bärenstein a Vejprty.\n"}
{"id": "133003", "url": "https://cs.wikipedia.org/wiki?curid=133003", "title": "Joseph Ignatz Sadler", "text": "Joseph Ignatz Sadler\n\nJoseph Ignatz Sadler, či Josef Ignác Sadler nebo Sattler (17. února 1725 Olomouc – 9. ledna 1767 Olomouc), byl český malíř, vynikající autor obrazů i fresek, působící zvláště na Moravě (kupř. fresky na stropech kostela Nejsvětější Trojice ve Fulneku, obrazy v olomouckých kostelích). Byl synem sochaře Filipa Sattlera a švagrem a žákem malíře Jana Kryštofa Handkeho.\n\n\n"}
{"id": "133010", "url": "https://cs.wikipedia.org/wiki?curid=133010", "title": "Vaporizace (1984)", "text": "Vaporizace (1984)\n\nVaporizace je v knize 1984 proces, při němž jsou nepohodlní lidé odstraněni, a to jak fyzicky, tak i z historie. Doslovně dochází k jejich vypaření (tedy proto vaporizace).\n\nVaporizaci v románu používá totalitní strana Angsoc, vykonavatelem je Ideopolicie. Je to nejvyšší nástroj likvidace v této době použitelný. Spočívá v tom, že dotyčná osoba je fyzicky zlikvidována; následně jsou však odstraněny všechny důkazy o její existenci (přepsány knihy a časopisy, upraveny fotografie). Daný člověk pak již oficiálně neexistuje a nikdy neexistoval. V případě, že nebyl proces odstranění všech zmínek dokončen úspěšně, o odstraněném se jednalo jako o \"neosobě\" (\"unperson\").\n\nV skutečném světě sice vaporizace není doložena, avšak existuje mnoho případů, kdy se některá vládnoucí skupina pokoušela zbavit konkrétních osob a odstraňovala je i z fotografií (SSSR, 30. léta). Rovněž i v socialistickém Československu se upravovaly fotografie (také i televizní záznamy). \nJmenovitě v SSSR, především za vlády Stalina, se často ztráceli nepohodlní lidé, kteří byli popravováni nebo sváženi do gulagů (koncentrační a pracovní tábory). Nikdo z jejich příbuzných o nich až do pádu režimu nevěděl, protože komunistický režim o nich mlčel. V mnoha případech dokonce i pouhý dotaz na takovou osobu vedl ke \"zmizení\" tazatele.\n\n"}
{"id": "133011", "url": "https://cs.wikipedia.org/wiki?curid=133011", "title": "Dudley Robert Herschbach", "text": "Dudley Robert Herschbach\n\nDudley Robert Herschbach (* 18. června 1932 San José, Kalifornie) je americký chemik a laureát Nobelovy ceny za chemii z roku 1986.\n\nOblast jeho práce je reakční dynamika. Společně s chemiky Y. T. Leem a J. C. Polanyim získal v roce 1986 Nobelovu cenu za vyvinutí nové metody výzkumu průběhu chemických reakcí pomocí zkřížených molekulových paprsků.\n\n"}
{"id": "133015", "url": "https://cs.wikipedia.org/wiki?curid=133015", "title": "Madunice", "text": "Madunice\n\nMadunice jsou obec na Slovensku v Trnavském kraji v okrese Hlohovec.\n\nLeží na pravém břehu v údolí Váhu, přibližně jeden kilometr od řeky. Severně od obce leží Drahovce, na východ Koplotovce, na jih Červeník a Leopoldov a na západ Pečeňady.\n\nMadunicemi prochází cesta I. třídy č. 61. Zároveň je přístupná z dálnice D1; Exit 72 Červeník. Také jsou dostupné na 106,6 km plavební dráhy Váhu. V obci se nachází čtyři autobusové zastávky: Madunice - Jednota, Madunice - Mobilier, Madunice - ZŠ a Madunice - Obchodné stredisko. Zastavují zde autobusy směr Piešťany, Trnava, Hlohovec a Veľké Kostoľany a to i vybrané dálkové spoje.\n\nBlízko obce prochází hlavní slovenský železniční koridor Bratislava – Žilina – Čierna nad Tisou. Kilometr a půl od středu obce se nachází bývalý objekt železniční zastávky, nyní technický objekt Slovenských železnic. Do roku 2008 by měla být hotova modernizace této tratě. V rámci této rekonstrukce je úrovňový přejezd nahrazen podchodem pro pěší. Nástupiště jsou zcela nová a zvýšená. Nejbližší mezinárodní letiště se nachází v 15 km vzdálených Piešťanech.\n\nObec je elektrifikovaná, plynofikovaná a má vlastní vodovod. Probíhá stavba obecní kanalizace napojené na čističku odpadních vod. Pravidelně probíhá organizovaný sběr komunálního odpadu i sběr tříděného odpadu. Středem Madunic je místní parkoviště, které zastupuje náměstí. Nachází se tu nový Kulturní dům, kde je obecní úřad, pošta, restaurace, lékárna a kulturní sál. U parkoviště se dá odpočinout v místním parku. Je tu bohatá vybavenost obchody a službami. V obci se nachází základní škola i mateřská školka. Je zde i amfiteátr, kde se konají kulturní akce, a fotbalový stadion. Z církevních staveb je tu římskokatolický kostel a hřbitov. Na vážském kanálu se nachází Vodní elektrárna Madunice. Na východním okraji obce má svůj areál zemědělské družstvo. Asi tři čtvrtě kilometru za obcí se nachází „průmyslová zóna“ s různými podniky.\n\nNa hlavní cestě blízko centra stojí římskokatolický kostel Narození Panny Marie, postavený roku 1806. Je to jednolodní sálová stavba se sakristií umístěnou vpravo po směru kostela. V kostele se nachází oltář vyrobený z dubu, pod kterém skládal svoje básně básník Ján Hollý. Vedle kostela byl kdysi hřbitov; ten byl však přesunut na nové místo. Před kostelem je ohrazený parčík se sochou Jána Hollého v nadživotní velikosti. Nyní (2006) probíhá rekonstrukce kostela.\n\nAmfiteátr s bufetem a pódiem se nachází na východním okraji obce. Konají se zde koncerty různých hudebních skupin i Cibulové slavnosti. V areálu amfiteátru stojí za povšimnutí staré, vysoké stromy. Některé byli však pokácené.\nVýznamný slovenský básník Ján Hollý pobýval v Madunicích od roku 1814. Působil tu jako farář. Svoje básně chodil tvořit do háje zvaného Mlíč, který se nacházel na místě zdejší železniční zastávky. Z dubu, pod kterém skládal své básně, byly zhotoveny různé kusy nábytku. Některé dubové desky byly zachráněny k výrobě konstrukce bočního oltáře v madunickém kostele. Na faře je dodnes zachován pokoj Jána Hollého. Pokoj byl zapsán do seznamu Národních kulturních památek České republiky. Pomník Jána Hollého vytvořil Čeněk Vosmík. Po velkém požáru Madunic Hollý odešel do Dobré Vody u Trnavy.\n\nV srpnu se v Madunicích konají Cibulové slavnosti. Ty trvají tři dny. Konají se různé hry, například soutěž o největší věnec z cibule. Představují se pokrmy z cibule. Do obce přicházejí kolotočáři a konají se závody v parkurovém skákání. Obcí prochází cibulový pochod a v amfiteátru se konají koncerty živé hudby.\n\nV roce 2003 se na vážském kanálu konaly mistrovství světa v rybolovu. Díky rovnému terénu jsou tu dobré předpoklady pro cykloturistiku. Dále je možné provozovat zmíněný rybolov nebo se koupat v místních štěrkovištích. V roce 1993 byla vydaná kniha \"Madunice, 880. výročí 1. písemné zmínky o obci\" od Karola Kabáta.\n\nV obci se nacházejí následovní služby:\n\n"}
{"id": "133016", "url": "https://cs.wikipedia.org/wiki?curid=133016", "title": "Visutý most", "text": "Visutý most\n\nVisutý most je typ mostu, jehož konstrukční systém je založen na volně visícím laně s pevně zajištěnými nehybnými konci. Hlavní nosný systém visutých mostů musí vždy tvořit materiály odolávající tahovým napětím, která jsou u těchto mostů dominantní. Obecně existují dvě základní skupiny visutých mostů, a to jednoduchý visutý most (mostovka je přímo upevněna k nosným lanům) a visutý most se zavěšenou mostovkou (mostovka na laně zavěšena pomocí svislých prvků).\n\nZe všech konstrukčních typů mostů umožňují visuté mosty překonat největší rozpětí. Visutý most se liší od zavěšeného mostu, kde je požita soustava nosných lan upevněných přímo do pevných bodů.\n\nNosný systém jednoduchého visutého mostu geometricky kopíruje mostovku (případně nosný systém přímo tuto mostovku tvoří), oba přitom mají tvar oblouku s vrcholem směřujícím dolů.\n\nKonce nosného systému jsou obvykle umístěny na vyvýšených místech, polohově umístěných naproti sobě např. přes údolí či řeku. Kvůli vydutosti mostovky je tento most špatně použitelný pro moderní dopravu tvořenou kolovými vozidly a uplatní se proto hlavně pro pěší provoz. Byl využíván již ve starověku, jeho nosný systém tvořila lana, případně vhodné rostlinné stonky (např. vinná réva). V hornaté incké říši, která nikdy neobjevila pro praktické užití kolo a ve které fungovala pouze pěší doprava (náklady byly přenášeny hospodářskými zvířaty), se stavěly lanové visuté mosty, jejichž lana byla vyráběna ze zvláštního druhu trávy.\n\nJednoduché visuté mosty se stavějí dodnes a to jak klasické lanové mosty a lávky (jako nosný materiál se dnes nejčastěji používá ocelové lano), tak moderní modifikace využívající například předpjatý beton (předpjaté kabely umístěné v subtilních betonových pásech, tzv. \"předpjaté visuté pásy\") a další moderní materiály, stavební postupy a technologie.\n\nPokrok v materiálech a navrhování vedl postupně k vývoji nového konstrukčního systému, ve kterém hlavní nosná lana visí mezi dvěma pylony (věžemi) a na nich jsou zavěšena vertikální lana, která nesou mostovku. Tento systém dovoluje, aby byla mostovka vodorovná, případně mírně vypouklá (nadvýšená) pro zvýšení světlé výšky mostu. Takové uspořádání umožňuje snadné převedení kolové dopravy, především automobilů a lehkých vlakových vozů, např. lehkého metra (pro klasickou železnici se tento typ mostů z různých důvodů téměř nepoužívá).\n\n\n"}
{"id": "133017", "url": "https://cs.wikipedia.org/wiki?curid=133017", "title": "Vlámsko", "text": "Vlámsko\n\nVlámsko (též Flandry, nizozemsky ', resp. \"Vlaanderen\", francouzsky ') je jeden ze tří regionů, které tvoří Belgické království. V lednu 2015 mělo Vlámsko 6 444 127 obyvatel, což představuje 57,8 % obyvatel státu. Úředním jazykem je nizozemština.\n\nVlámský region zahrnuje 5 provincií:\n\nVlámsko se dále dělí na 22 okresů (nizozemsky ) a 308 obcí. Hlavní město je Brusel, který je sídlem Vlámské vlády a Vlámského parlamentu (územně však do Vlámského regionu nepatří). Mezi další velká města patří Antverpy, Gent, Bruggy, Lovaň a Mechelen.\n\nBelgie je federativní stát, rozdělený územně na tři regiony (Vlámský region, Valonský region a Bruselský region) a jazykově na tři společenství (Vlámské, Francouzské a Německojazyčné).\n\nKaždý region a každé společenství má svoji vlastní vládu a parlament. Výjimkou je Vlámský region a Vlámské společenství, které mají společnou vládu a parlament se sídlem v Bruselu.\nFormálně Vlámské společenství vykonává pravomoci Vlámského regionu. Poslanci Vlámského parlamentu zvolení v Bruselském regionu nicméně nemají právo hlasovat o záležitostech Vlámského regionu.\n\nRozloha Vlámska činí 13 522 km², což je přibližně 44 % rozlohy státu. Vlámsko sousedí na severu a na východě s Nizozemskem, na jihu s Valonskem, na jihozápadě s Francií a ze severozápadu je omýváno Severním mořem.\n\nVlámsko zahrnuje dvě geografické oblasti – pobřežní nížinu a centrální rovinu.\nPobřežní nížina se skládá z oblasti písečných dun a oblasti polderů, chráněných systémem hrází proti mořské záplavě. Centrální rovina se nachází dále ve vnitrozemí. Je rovná a mírně svažitá s mnoha úrodnými údolími a četnými vodními cestami. Místy je terén členitější s výskytem jeskyní a malých roklí.\n\nKlima je mírné přímořské, srážky jsou hojné po celý rok. Köppenova klasifikace podnebí: \"Cfb\"; průměrná teplota je 3 °C v lednu a 18 °C v červenci; průměrný úhrn srážek je 65 mm v lednu a 78 mm v červenci.\n\n"}
{"id": "133018", "url": "https://cs.wikipedia.org/wiki?curid=133018", "title": "Tartuská univerzita", "text": "Tartuská univerzita\n\nUniverzita v Tartu (estonsky \"Tartu Ülikool\"; ) je považována za nejprestižnější estonskou univerzitu. Univerzita byla založena pod jménem Academia Gustaviana roku 1632 švédským králem Gustavem Adolfem II.; je tak po Vilenské univerzitě druhou nejstarší univerzitou v Pobaltí a má poměrně bohatou historii.\n\nTato původně švédsko-latinská univerzita zanikla roku 1710, když bylo Švédské Estonsko obsazeno Ruským carstvím. Baltští Němci využili o téměř století později nabídky carů Pavla I. i Alexandra I. a znovuobnovili univerzitu roku 1802, tentokrát už jako čistě německojazyčný ústav, pod názvem Imperátorská dorpatská univerzita ( ); v tomto období dosahovala zdejší výuka vysoké, evropsky srovnatelné úrovně. Když však přišla vlna rusifikace, bylo jak město, tak škola přejmenovány: v letech 1893–1917/18 se škola jmenovala Imperátorská jurjevská univerzita ( , \"Imperatorskij Jurjevskij universitět\") a jako hlavní vyučovací jazyk se tehdy zavedla ruština, což vedlo k odchodu německých profesorů. Po vzniku nezávislého Estonska byla univerzita nacionalizována a obnovena (1919), s výukou výhradně v estonštině.\n\nPo vymanění se Estonska zpod SSSR byla univerzita od roku 1992 opět ustavena jako samosprávná instituce s akademickými svobodami. Nejprve se při organizaci studia hledala inspirace ve studijním systému USA, od roku 1999 se však všechny estonské vysoké školy zapojily do Boloňského procesu. Tartuská univerzita je také členem sdružení evropských prestižních univerzit Coimbra Group a spolupracuje s jinými školami i v rámci Utrechtské sítě.\n\n"}
{"id": "133019", "url": "https://cs.wikipedia.org/wiki?curid=133019", "title": "Meluzína (Krušné hory)", "text": "Meluzína (Krušné hory)\n\nMeluzína () je hora se skalnatým vrcholem v Krušných horách. S nadmořskou výškou 1097 metrů jde o čtvrtou nejvyšší horu české části Krušných hor. Leží na území okresu Karlovy Vary ve stejnojmenném kraji při jeho hranicích s Ústeckým krajem, asi dva kilometry východně od Klínovce blízko silnice z Božího Daru do Měděnce, v katastrálním území Vrch obce Krásný Les.\n\nJedná se o nápadný skalnatý hřbet zhruba 700 metrů dlouhý a 250 metrů široký. Úbočí hřbetu, který se nad okolní terén zvedá asi o 40 metrů, i vrcholová plošina jsou poseta četnými skalami a balvany. Meluzína je nejrozsáhlejším přírodním odkryvem metamorfované horniny eklogitu v Krušných horách. Ukázku eklogitu z Meluzíny lze spatřit mezi exponáty geoparku v areálu Geofyzikálního ústavu Akademie věd ČR na pražském Spořilově.\n\nNejvyšším místem Meluzíny je dvojvrcholová eklogitová skalka uprostřed rozlehlé vrcholové plošiny. Geodetický bod (s kótou 1094,2 m) leží na severní okrajové skále, to ale není nejvyšší bod. Ten leží necelých sto metrů jihozápadně a podle podrobného geodetického měření z května 2008 dosahuje nadmořské výšky 1096,8 m.\n\nVrchol je skalnatý a odlesněný, takže poskytuje kruhový rozhled do všech stran:\n\nPo zelené turistické značce lze od železniční zastávky \"Kovářská\" asi po 6,5 km dojít přes osadu Háj k rozcestí pod Meluzínou. Přímo na vrchol nevede žádná značená cesta. Nejschůdnější přístup vede ze severu od rozcestí \"Pod Meluzínou\" ze zmíněné silnice z Božího Daru do Měděnce. Odtud vedou dvě značené cesty: červená značka obchází vrchol z východu a zelená ze západu. V místě, kde se zelená značka stáčí k jihu, z ní doprava odbočuje asfaltová silnička a doleva nevýrazná pěšina, která vede až na vrchol.\n\n\n"}
{"id": "133022", "url": "https://cs.wikipedia.org/wiki?curid=133022", "title": "Ruhnu", "text": "Ruhnu\n\nRuhnu (švédsky \"Runö\") je estonský ostrov v Rižském zálivu Baltského moře. Administrativně patří ke kraji Saaremaa. Na ploše 11,9 km² zde žije asi 160 obyvatel (1.1.2018). Až do roku 1944 zde žili etničtí Švédové.\n\nOstrov je 5,5 km dlouhý a 3,5 km široký. Je nejjižnějším bodem Estonské republiky. Pobřeží je dlouhé 23,3 km. Terén je rovinatý. Nejvyšší nadmořskou výšku má dunový hřeben \"Haubjerre\" (28 m n. m.).\n\nNejbližší pevninou je 37 km vzdálený mys Kolka v Lotyšsku. Vzdálenosti z Ruhnu do Kuressaare je 70 km, Pärnu a Rigy je 96 km, na ostrov Kihnu je 54 km.\n\nVýchodní část ostrova tvoří převážně borový les, který pokrývá 60 % plochy ostrova. V západní části jsou malé ostrůvky. Z plochy 1 154 ha je soukromých rukou 747 ha půdy, z toho 86 orná půda, 227 ha louky, 291 ha lesy. 60% půdy bylo vráceno původním majitelům (Švédům) a 7%vlastní Estonci.\n\nZ dobytka se chová skot, ovce, vepři, slepice a včely. Od roku 2007 byl zahájen rybolov na profesionální úrovni.\n\nZ plodin se pěstuje především oves a ječmen (asi 20 ha), dále žito, pšenice, pícniny, zelenina a ovoce.\n\nPrvní písemná zmínka o již osídleném ostrově je z 28. července 1341. Do roku 1721 patřil Švédsku, po té Rusku a v letech 1915–1918 bylo obsazeno Německem. V roce 1919 se obyvatelé rozhodli stát součástí Estonska. Roku 1934 zde žilo 282 obyvatel, z toho 277 Švédů a 5 Estonců. Švédové zde hovořili archaickým dialektem zvaným \"Runsk\". Během druhé světové války byl ostrov i s Estonskem obsazen Sovětským svazem (1940–1941) a pak Německem (1941–1944). V listopadu 1943 přesídlilo 75 ostrovanů do Švédska. Krátce před příchodem Rudé armády, 4. srpna 1944, kromě dvou rodin odešli i zbývající obyvatelé do Švédska. Po roce 1944 byl ostrov osídlen Estonci a také malou vojenskou posádkou Rudé armády. Po vyhlášení nezávislosti Estonska v roce 1991 se pozemky a majetky vrátily původním vlastníkům z doby před sovětskou okupací. Většina Švédů či jejich potomků se na ostrov nevrátila, ale občas se sem vrací.\n\nOstrov má příjmy z turistického ruchu. Jednou týdně má Ruhnu letecké spojení s Pärnu a Kuressaare. Přistávací dráha je u malého přístavu Ringsu v jihovýchodní části ostrova. V létě sem jezdí trajekt.\n\n\n"}
{"id": "133024", "url": "https://cs.wikipedia.org/wiki?curid=133024", "title": "Meluzína", "text": "Meluzína\n\nMeluzína může být:\n"}
{"id": "133025", "url": "https://cs.wikipedia.org/wiki?curid=133025", "title": "Jan Kadubec", "text": "Jan Kadubec\n\nJan Kadubec (* 18. září 1943) je český výtvarník a sochař žijící v Supíkovicích na Jesenicku. Je autorem a nakladatelem několika knih. Před penzí působil též jako učitel ve vesnické jednotřídce.\n\n\nNakladatelství T + Ť provozuje Jan Kadubec jako fyzická osoba (IČ 73292516) od 27. 4. 2004. Nakladatelství je pojmenováno podle pikareskního dadarománu Karla Hoffa \"T + Ť (Tygr de la Mňaukanda + Ťápuškin de la Ťáp)\".\n\nNakladatelství si klade za cíl vydání souborného díla Karla Hoffa a Jana Kadubce.\n\nV roce 1962 v Brně nebyl přijat na obor „dějiny umění“, poté se začal intenzivně věnovat malířské tvorbě. Snaží se, aby každý obrázek byl úplně jiný a aby nebylo možné určit nějaký „jeho styl“. Hlásí se k moderním výtvarným směrům jako je surrealismus, expresionismus nebo impresionismus, snaží se však smazat hranici mezi moderním a klasickým.\n\nSochařská díla zpracovávají například tematiku andělů a setkání George Bushe a Usámy bin Ládina.\n\nOhlasy kritiků na dílo Jana Kadubce nebyly v obecných médiích ani odborných publikacích nalezeny.\n\nS autory Karlem Hoffem a Janem Kadubcem a nakladatelstvím T + Ť příležitostně spolupracuje nonkonformní pražské divadlo Orfeus a jeho principál Radim Vašinka.\n\n"}
{"id": "133026", "url": "https://cs.wikipedia.org/wiki?curid=133026", "title": "Ibrox Stadium", "text": "Ibrox Stadium\n\nIbrox Stadium je stadion jednoho z nejslavnějších skotských klubů - Rangers F.C. Nachází se na jižním břehu řeky Clyde v glasgovské čtvrti Ibrox. V současnosti má kapacitu 50,987 diváků.\n\n"}
{"id": "133045", "url": "https://cs.wikipedia.org/wiki?curid=133045", "title": "Gräsö", "text": "Gräsö\n\n"}
{"id": "133047", "url": "https://cs.wikipedia.org/wiki?curid=133047", "title": "Pierre Danet", "text": "Pierre Danet\n\nAbbé Pierre Danet (kolem 1650 Paříž – 1709) byl francouzský filolog a lexikograf. Byl též kněžím u kostela Sainte-Croix de la Cité.\n\n"}
{"id": "133058", "url": "https://cs.wikipedia.org/wiki?curid=133058", "title": "Kanopa", "text": "Kanopa\n\nKanopa je označení jedné ze sady čtyř nádob, které ve starověkém Egyptě sloužily k uložení vnitřních orgánů vyjímaných z těla zemřelého při mumifikaci. Název byl v novověku odvozen od jména města Kanóbu evropskými starožitníky, kteří chybně zaměňovali kanopy s místní podobou boha Usira, uctívaného zde od ptolemaiovské doby v podobě baňaté vázy s lidskou hlavou.\n\nKanopy jsou doloženy nejdříve od konce 4. dynastie, běžně se vyskytují od období 5. dynastie. Nejstarší známý doklad ukládání vyjímaných vnitřních orgánů do zvláštní nádoby (nikoli ještě později typického tvaru) pochází z pyramidového komplexu panovníka Chufua v Gíze: na dně šachty před východní stranou jeho pyramidy byly nalezeny součásti pohřební výbavy Chufuovy matky královny Hetepheres I., mezi nimi ve výklenku v západní stěně i alabastrová skříňka příčkami rozdělená do čtyř přihrádek s uloženými vnitřnostmi. Doposud nejstarší známý exemplář jednotlivé nádoby byl nalezen ve vedlejší pyramidě Radžedefova pyramidového komplexu v Abú Rawáši, nejstarší známý soubor kanop patřil královně Meresanch III.\n\nKanopy byly zhotovovány z vápence, alabastru, fajánse, keramiky, později i z bronzu. Původně byly kryty plochým víkem zpravidla ze stejného materiálu (někdy ovšem i dřevěným), od závěru První přechodné doby mívalo víko podobu lidské hlavy, která snad měla představovat zemřelého; v Nové říši je na tomto typu uzávěrů patrní snaha o portrét. Od konce 18. dynastie dostávalo víko každé z kanop často podobu jednoho ze čtyř pohřebních bohů – tzv. synů Horových, kteří jsou pokládáni za ochránce v kanopách uložených orgánů:\nZa jejich ochránkyně ovšem současně byly pokládány čtyři bohyně (ve stejném pořadí): Neit, Nebthet, Eset a Selket.\n\nOd 12. dynastie bývaly kanopy ukládány do zvláštní kanopické schrány (někdy složené z vícenásobných do sebe vložených schrán) v podobě zmenšené rakve (později různých tvarů, např. model naa) a takto podle prostorových možností umísťovány ve východním výklenku pohřební komory. Od doby 21. dynastie, kdy dochází ke zdokonalení techniky mumifikace, nebyly vnitřnosti zemřelého ukládány do kanop, ale po provedení mumifikace vkládány v balíčcích zpět do těla nebo mezi obě stehna a na ně byly položeny voskové figurky Horových synů. Kanopy, které ovšem zůstaly nadále součástí pohřební výbavy, zůstávaly buď prázdné nebo vůbec nebyly zhotovovány jako duté. K občasnému oživení jejich funkce došlo v období 26. dynastie za tzv. sajské renesance.\n"}
{"id": "133061", "url": "https://cs.wikipedia.org/wiki?curid=133061", "title": "Hymie Weiss", "text": "Hymie Weiss\n\nEarl Weiss, známý jako Hymie Weiss (1898 – 11. října 1926 Chicago), byl polsko-americký gangster působící v Chicagu za období prohibice, byl přítelem a zástupcem Diona O'Baniona. Jeho největším protivníkem byl mafiánský boss Al Capone.\n\nPodle jedné z verzí se narodil jako Earl J. Wojciechowski v roce 1898 v Polsku. Ve třech letech jeho rodina emigrovala do USA a změnila si jméno na Weiss.\nZ údajů na úmrtním listu Earla Weisse však vyplývá, že se narodil v Chicagu a jeho rodiče William a Mary se narodili ve městě Buffalo ve státě New York. Není však jasné, kdy v tomto případě došlo ke změně jména rodiny Wojciechowski na Weiss.\n\nEarl byl známý pod svou přezdívkou Hymie. Jako mladík se věnoval krádežím a loupežím. V Chicagu se seznámil s Dionem O'Banionem a spolu rozšířili svou trestnou činnost na otevírání trezorů, většinou pomocí nitroglycerinu.\n\nV roce 1908 byl Hymie poprvé zatčen za loupež, když se snažil ukrást zboží v obchodě s parfémy.\n\n24. června 1920 řekl jeho bratr Fred, který končil vojenskou službu, že Earl neslouží své vlasti, protože nešel na vojnu. Hymie kvůli této poznámce vytáhl pistoli a bratra postřelil.\n\nDion O'Banion dal dohromady skupinu mladých mužů, která si říkala North Side Gang. O'Banionovým zástupcem se stal Hymie Weiss. Skupina se specializovala na loupeže a vydírání. S příchodem prohibice se začala věnovat přepadávání aut s nákladem alkoholu, pašování a později i výrobě alkoholu. Gang tím nesmírně zbohatl. Začal být vážnou konkurencí Al Capona.\n\nHymie Weiss měl četné kontakty v Kanadě a zorganizoval síť, kterou se alkohol pašoval z Kanady do Chicaga. Často jezdil do Montrealu, a to buď kvůli vyřizování obchodů nebo za svou přítelkyní, Josephine Simard.\n\nÚstředí gangu bylo ve druhém patře obchodu s květinami (William Schofield's Flower Shop), který částečně vlastnil O'Banion a jeho společník Samuel Morton. V roce 1923 Morton zemřel poté, co ho při vyjížďce na ranči shodil ze sedla kůň. Členové gangu druhý den koně zastřelili.\n\n10. listopadu 1924 byl Dion O'Banion zavražděn. Hymie Weiss se stal jeho nástupcem a začal dělat všechno pro to, aby smrt svého přítele pomstil. Stalo by se tak v momentě, kdy by odstranil nejen bratry Genna, ale i Johnny Torria a Al Capona. Z Weissova gangu mu při této práci měli být největšími pomocníky Bugs Moran a Vincent Drucci.\n\nPrvní vážný útok na Al Capona provedl Weiss 12. ledna 1925. Al Capone však vyvázl bez zranění. Stejně tak skončil první útok na Torria.\n\n24. ledna 1925 už byl Weiss úspěšnější. Johnny Torrio byl tak vážně zraněn, že se rozhodl odejít na odpočinek. Vedení mafiánského klanu předal Al Caponovi.\n\n25. května 1925 zabil Hymie Weiss jednoho z bratrů Genna, Angela. (Bratrů bylo celkem šest – Angelo, Sam, Pete, Tony, Mike a Jim.) 13. června 1925 byl při přestřelce, do které se zapojili i policisté, zabit Mike Genna. Další z bratrů, Tony, zemřel 8. července 1925. Zbylí členové rodiny Genna se stáhli a do války gangů se už nezapojili.\n\nHymie Weiss se poté zaměřil na Al Capona. Pokoušel se zjistit jeho zvyky, např. tím, že zajal některého jeho řidiče nebo bodyguarda. Když mu však nic neřekli ani po mučení, zabil je. Stejně tak skončil šéfkuchař restaurace, do které Capone chodil, protože nechtěl Caponovi do jídla nasypat jed.\n\n20. září 1926 obědval Al Capone se svým bodyguardem Frankem Riou v restauraci Hawthorne Inn (v hotelu, kde měl své kanceláře). Kolem restaurace projel konvoj několika aut, v nichž seděli Weissovi muži. Začali střílet. Vypálili dohromady přes 1 000 střel, Al Capona však nedostali. Zabit byl jen jeden z jeho společníků, Louis Barko. Po tomto incidentu se Al Capone pokusil vyjednat mír, jednání však skončilo neúspěšně. Hymie Weiss totiž požadoval odstranění Al Caponových mužů Alberta Anselmiho a Johna Scalise, kteří osobně O'Baniona zabili.\n\nTěsně po incidentu v Hawthorne Inn si nedaleko Weissova ústředí (William Schofield's Flower Shop) pronajali byty muž jménem Oscar Lundin a žena, která se představila jako Theodore Schultz. Z obou bytů bylo dobře vidět na ulici před květinářstvím. Nájemníci zaplatili na několik týdnů dopředu a zmizeli. Místo nich se do místností nastěhovali Caponovi střelci.\n\n11. října 1926 se Hymie Weiss vracel s několika svými společníky od soudu (jednalo se o případ Joe Saltise, šéfa spřízněného gangu). Když Weiss a jeho muži vystoupili z auta, začala z okna jednoho z pronajatých bytů palba. Není jasné, zda se střílelo i z druhého bytu, našly se tam však také zbraně. Al Capone měl navíc nejméně jednu zálohu v automobilu, který stál na ulici a po ukončení střelby odjel. I z něj se údajně střílelo.\n\nHymie Weiss byl zasažen deseti ranami. Byl převezen do nemocnice, krátce nato tam však svým zraněním podlehl. Policisté pak našli v jeho kapse papírek, na kterém bylo dvanáct jmen. Později se zjistilo, že se jednalo o jména soudců, kteří měli figurovat v případu Saltis.\n\nHymiemu Weissovi bylo v době smrti 28 let.\n\nVedení gangu North Side Gang převzal Vincent Drucci, který však byl v roce 1927 zabit. Do čela skupiny se postavil Bugs Moran.\n\n"}
{"id": "133064", "url": "https://cs.wikipedia.org/wiki?curid=133064", "title": "Vanessa Bell", "text": "Vanessa Bell\n\nVanessa Bell rozená Stephenová (30. května 1879 – 7. dubna 1961) byla anglická malířka a návrhářka interiérů.\n\nByla členka Bloomsbury Group a starší sestra spisovatelky Virginie Woolfové. Vzala si Cliva Bella, člena Bloomsbury Group stejně jako Virginia, která si vzala Leonarda Woolfa. S Clivem měla celkem dva potomky, prvorozeného Juliana a mladšího Quentina, s Duncanem Grantem nejmladší a jedinou dceru Angelicu. Spolu s rodinou žila v Charlestonu. Zemřela v nedožitých 82 letech. Julian zemřel v Španělsku, Quentin v roce 1996 a Angelica v roce 2012.\n\nVanessa Stephenová byla nejstarší dcerou Sira Leslie Stephena a Julie Prinsep Duckworthové. Její rodina, včetně sestry Virginie, bratrů Tobyho (1880–1960) a Adriana (1883–1948), nevlastních bratrů George a Geralda Duckworthových, žila na adrese 22 Hyde Park Gate ve Westminsteru v Londýně. V rámci domácího vzdělávání se Vanessa učila jazyky, matematiku, historii a absolvovala lekce kreslení od malíře Ebenzera Cooka. Následně v roce 1896 navštěvovala uměleckou školu, kterou založil Sir Arthur Cope, a pak v roce 1901 studovala malbu v Royal Academy of Arts v Londýně.\n\nPozději jako dospělá přiznala, že ji její nevlastní bratři George a Gerald během dětství údajně sexuálně zneužívali.\n\nPo smrti matky v roce 1895 a úmrtí otce roku 1904 se Vanessa přestěhovala s Virginií a bratry Tobym a Adrianem do Bloomsbury, kde se seznámili s umělci, spisovateli a intelektuály, se kterými společně vytvořili skupinu zvanou Bloomsbury Group. První večerní setkání skupiny se odehrálo v domě Vanessy a jejích sourozenců na Gordon Square. Mezi zúčastněnými byli: Lytton Strachey, Desmond MacCarthy, později také Maynard Keynes, Leonard Woolf, Roger Fry a Duncan Grant.\n\nV roce 1907 se provdala za Cliva Bella a měla s ním dva syny, Juliana a Quentina. Jejich manželství bylo otevřené a oba měli během svého společného života několik milenců. Vanessa měla aféry s uměleckým kritikem Rogerem Fryem a malířem Duncanem Grantem, se kterým se jí roku 1918 narodila dcera Angelica, již Clive Bell vychovával jako svou vlastní.\n\nVanessa, Clive a Duncan Grant se svým milencem Davidem Garnettem se krátce před vypuknutím první světové války přestěhovali do Sussexu na venkov, kde Vanessa s Grantem malovali a pracovali na zakázkách pro umělecké dílny Omega Workshops, které založil Roger Fry. Její první výstava se konala právě v těchto dílnách v roce 1916. Zemřela 7. dubna 1961 v Charlestonu ve Východním Sussexu na následky náhlé nemoci.\n\nRoku 1906, kdy o sobě Vanessa Bellová začala uvažovat jako o umělkyni, založila Friday Club s úmyslem vytvořit v Londýně místo, které by bylo příznivě nakloněno malování. Byla povzbuzena výstavami postimpresionistů organizovanými Rogerem Fryem a ve svých vlastních dílech napodobovala jejich zářivé barvy a odvážné formy. V roce 1914 se začala věnovat abstraktnímu umění.\n\nBellová odmítala malířské tendence typické pro viktoriánskou éru a spolu s nimi také diskurz o ideálních a negativních kvalitách ženskosti. Část její tvorby byla propojena s jejím osobním životem. Své umělecké kvality totiž využívala k ilustrování knižních obálek. Příkladem je její ilustrace pro knihu \"K majáku\" z pera její sestry Virginie Woolfové, na níž je vyobrazena pláž s majákem, která byla součástí jejich dětství stráveného ve městě St Ives v Cornwallu.\n\nVanessa Bellová patří k nejoslavovanějším malířům z Bloomsbury Group. Během jejího života byly její díla vystavená v Londýně a Paříži a také se jí dostalo uznání díky inovativnosti jejích děl a jejímu přínosu pro design.\n\nBellové tvorba obsahuje malby \"Studland Beach\" (1912), \"The Tub\" (1918), \"Interior with Two Women\" (1932), portréty její sestry Virginie Woolfové (tři z roku 1912), spisovatele Aldouse Huxleyho (1929–1930) a Davida Garnetta (1916). Bellová spolupracovala s Duncanem Grantem při vytvoření nástěnných maleb pro kostel ve vesnici Berwick v Sussexu (1940–1942).\n\nV roce 1932 obdrželi Bellová a Grant zakázku na vytvoření jídelního servisu pro Kennetha Clarka. Za pomoci jeho manželky Jane Clarkové se jim povedlo vyrobit servis sestávající z 50 talířů s portréty slavných ženských osobností. Předpokládalo se, že se servis ztratil, ale v roce 2017 se našel neporušený.\n\nJejí první sólová výstava se konala v dílnách Omega Workshop v Londýně, jež byly významným místem, pokud šlo o podporování mladých umělců a prezentování jejich práce široké veřejnosti. Bellová se v dílnách kolem roku 1912 stala ředitelkou. \n\n"}
{"id": "133065", "url": "https://cs.wikipedia.org/wiki?curid=133065", "title": "Studánka (Varnsdorf)", "text": "Studánka (Varnsdorf)\n\nStudánka (něm. \"Schönborn\") je náhorní vesnice v okrese Děčín, 3 km západně od Varnsdorfu, jehož je místní částí. Obcí prochází rozvodí Severního a Baltského moře. Západně od vsi pramení Křinice, přítok Labe. Ve vsi pramení Zlatý potok, jeho vody tečou s Mandavou a Lužickou Nisou do Odry. Vesnicí prochází silnice č. 9, vedoucí na hraniční přechod s Německem.\n\nNejstarší písemná zmínka pochází z roku 1485.\n\nVesnice byla postihována válečnými událostmi. Na jihozápadě vsi se za hřbitovem rozprostírá návrší Valy (543 m) s náznakem zbytků švédského opevnění z třicetileté války, odtud v roce 1642 švédské oddíly generála Wrangela dobyly a zničily Tolštejn. V roce 1778 zde odehrál útok Prusů na postavení rakouské armády a v roce 1866 střetnutí pruských a rakouských předsunutých oddílů. Později byla Studánka sídlištěm dělníků pracujících v závodech okolních měst. Do katastru Studánky zasahuje část přírodní rezervace Světlík, chránící okolí stejnojmenného rybníka.\n\n\n"}
{"id": "133067", "url": "https://cs.wikipedia.org/wiki?curid=133067", "title": "Arnošt", "text": "Arnošt\n\nArnošt je mužské jméno germánského původu (germánské \"ernst\" nebo \"ernust\" znamená „čestnost“ nebo „vytrvalost, rozhodnost, pevnost rozhodnutí, boj“).\n\nSvátek Arnošt slaví 30. března. V České republice žije necelých 6000 nositelů tohoto jména a toto jméno je tak v žebříčku jmen podle rozšířenosti na 82. místě (podle statistiky Ministerstva vnitra z roku 2002).\n\nŽenské varianty jména Arnošt jsou Arnošta nebo Arnoštka, obě jsou však užívány jen vzácně. Ke jménu Arnošt existují zdobněliny Arne, Arno, Nošta, Arnoštek, Arnek, Arnouš, Arnoušek, Arny, Nošt, Noštek a podobně, jinou variantou jména může být také Ernest či Ernst.\n\nZe slavných českých nositelů tohoto jména lze uvést například spisovatele Arnošta Lustiga, arcibiskupa Arnošta z Pardubic nebo historika Arne Nováka (vl. jm. Arnošt Novák), z cizích například spisovatele Ernesta Hemingwaye.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je −4,8 %, což svědčí o poměrně značném poklesu obliby tohoto jména.\n\n\n\n"}
{"id": "133070", "url": "https://cs.wikipedia.org/wiki?curid=133070", "title": "Giorgio Bassani", "text": "Giorgio Bassani\n\nGiorgio Bassani (4. března 1916, Bologna – 13. dubna 2000, Řím) byl italský romanopisec, básník a esejista. Narodil se ve městě Bologna, studoval na místní univerzitě. \n\nVe svých dílech mimo jiné zdokumentoval život italské židovské komunity v době fašismu.\n"}
{"id": "133075", "url": "https://cs.wikipedia.org/wiki?curid=133075", "title": "Tatra K2G", "text": "Tatra K2G\n\nTatra K2G je dvoučlánková (kloubová) tramvaj, která vznikla modernizací typu Tatra K2. Přestavby na typ K2G, jejichž hlavními účely bylo nahrazení nehospodárné elektrické výzbroje, probíhaly ve druhé polovině 90. let 20. století v Ostravě (sedm vozů) a na přelomu 20. a 21. století v Bratislavě (jeden vůz).\n\nZatímco v polovině 90. let 20. století byly modernizace vozů Tatra T3 již v plném proudu, tramvaje K2 (také vzhledem k menšímu počtu provozovatelů) zůstávaly prakticky ve stejné podobě, v jaké začaly být vyráběny v polovině 60. let. První vlaštovkou u „ká dvojek“ se staly ostravské rekonstrukce na typ K2G, jedním z hlavních důvodů modernizace bylo nahrazení elektrické výzbroje za hospodárnější a spolehlivější. První tramvaje v Ostravě byly zrekonstruovány na typ K2G v roce 1995.\n\nDůvody modernizace jednoho vozu na typ K2G v Bratislavě byly odlišné. Jednalo se o opravu tramvaje po těžké dopravní nehodě, přičemž vůz byl zmodernizován i v elektrické části díky elektrickým výzbrojím, které měl Dopravný podnik Bratislava na skladě.\n\nPři modernizaci na typ K2G byla kompletně opravena vozová skříň: skelet vozu byl otryskán, opraven, byly vyměněny vlnité boční plechy za plechy rovné. U prvních dvou ostravských tramvají došlo v prostoru pro cestující pouze k náhradě podlahové krytiny za novou protiskluzovou, sedačky byly ponechány původní laminátové, u dalších vozů byl výrazněji modernizován i interiér (topení, nové čalouněné sedačky). První tři vozy rovněž nebyly vybaveny elektronickým informačním systémem pro cestující, který byl do těchto tramvají doplněn dodatečně, do ostatních vozů byl informační systém osazen již při modernizaci. Změn se dočkala i kabina řidiče – ovládací deska byla upravena, řízení vozu pedály bylo zrušeno a nahrazeno ručním řadičem.\n\nV elektrické části byla původní odporová elektrická výzbroj nahrazena dvojitou výzbrojí ČKD TV8 na bázi GTO tyristorů s odděleným řízením trakčních podvozků (hnací jsou krajní podvozky, střední podvozek je běžný). Na střechu prvního článku tramvaje byl umístěn odporník elektrodynamické brzdy. Do vozu byly místo původních motorgenerátorů osazeny dva statické měniče, které byly později nahrazeny jedním. Novinkou rovněž byla instalace polopantografu.\n\nÚpravy provedené u bratislavské tramvaje K2G byly podobné, jako tomu bylo v Ostravě. Vozová skříň byla opravena, byl modernizován interiér, stanoviště řidiče, byl instalován informační systém pro cestující, polopantograf, ruční řadič a zdvojená tyristorová výzbroj TV8.\n\nPrvní tramvají typu K2G se stal ostravský vůz evidenčního čísla 808, do kterého byla v rámci generální opravy v roce 1995 instalována elektrická výzbroj typu TV8. Téhož roku byl modernizován i druhý ostravský vůz ev. č. 809, v roce 1996 je následovala tramvaj č. 810. V následujících letech byly rekonstruovány vždy dva vozy: 1997 – ev. č. 805 a 811, 1998 – č. 806 a 807, čímž tyto modernizace v Ostravě skončily. Rekonstruovány nebyly nejstarší ostravské tramvaje K2, které měly být původně brzy vyřazeny či měly být zařazeny mezi historické exponáty, později ale dvě z nich byly modernizovány na typ Tatra K2P.\n\nModernizace tramvají probíhaly v ústředních dílnách Dopravního podniku Ostrava, kde proběhla většina prací, ve spolupráci s firmou KOS Krnov, která provedla otryskání skeletů.\n\nVůz ev. č. 810 byl vyřazen po nehodě v roce 2008. Vozy ev. č. 808 a 809 byly v roce 2013 oficiálně rekonstruovány na typ VarioLF2R.S č. 1403 a 1402. Vůz ev. č. 811 byl sešrotován v roce 2017. V roce 2018 byly postupně vyřazeny poslední vozy K2G ev. č. 805–807, nahrazeny byly novými tramvajemi Stadler Tango NF2, čímž došlo k ukončení provozu typu K2G v Ostravě.\n\nMezi lety 1998 a 2005 byl modernizován i jeden vůz K2 v Bratislavě. Jednalo se o tramvaj ev. č. 7085, která se v roce 1998 zúčastnila těžké dopravní nehody. Délka modernizace, která probíhala v ústředních dílnách Dopravného podniku Bratislava, byla zapříčiněna komplikacemi – poškozením tramvaje dílenským jeřábem a krachem výrobce vozu i elektrické výzbroje TV8, firmy ČKD Trakce, která nedodala dopravnímu podniku dokumentaci pro zapojení výzbroje.\n"}
{"id": "133078", "url": "https://cs.wikipedia.org/wiki?curid=133078", "title": "Vietnamská vlajka", "text": "Vietnamská vlajka\n\nVlajka Vietnamu je tvořena červeným listem se žlutou pěticípou hvězdou uprostřed.\n\nHvězda symbolizuje jednotu lidu a budování socialismu. Pět cípů hvězdy představuje pět hlavních tříd ve vietnamské společnosti, které tvoří intelektuálové, rolníci, dělníci, obchodníci a vojáci. Má funkci hvězdy červené, ale protože je list vlajky červený, byla pro ni zvolená žlutá barva (červená a žlutá jsou oblíbené barvy v této části světa). Barva listu znamená revoluci a krev prolitou za svobodu země.\n\nVlajka se používala od roku 1945 v různých obměnách jako symbol boje proti Francouzům, ale vznikla už okolo roku 1940. Hvězda, vepsaná do kružnice o poloměru rovném pětině délky listu, měla do roku 1955 plnější tvar. Od té doby má dnešní podobu.\n\n"}
{"id": "133086", "url": "https://cs.wikipedia.org/wiki?curid=133086", "title": "Miss World", "text": "Miss World\n\nMiss World je mezinárodní soutěž krásy, založená ve Velké Británii Ericem Morleyem v roce 1950. Historicky první ročník se konal na podzim roku 1951. Podobně jako v mezinárodní soutěži Miss Universe se rozhoduje o nejkrásnější dívce z mnoha států světa. V roce 2006 se stala vítězkou poprvé v historii Češka Taťána Kuchařová.\n\nMiss World začala jako \"Festival Bikini Contest\" a představovala modely plavek. V tisku však byla označována jako Miss World. Původně byla plánována jako jednorázová akce, ale po úspěchu Miss Universe se organizátoři rozhodli pro každoroční pořádání. V roce 1959 začala s přenášením vysílání této soutěže britská televize BBC.\n\n\n\n\n\n\n\n\n\n\n\n\nKaždých 10 let vychází v časopisech, novinách a dnes již i na internetu anketa, kde mají diváci možnost označit, která z vítězek jim přišla nejsympatičtější, nejkrásnější, nejchytřejší apod. Tato anketa se koná jednou na 10 let. Anketa probíhá v zemích jako jsou Francie, Velká Británie, Švédsko, Rusko, Spojené státy americké, Brazílie, Kanada, Izrael, Rakousko, Itálie apod. Na výběr mají pouze z vítězek. Ta, která získá od diváků nejvíce procent, se stane Miss Desetiletí (např. Miss History World 1960–1969). Co se týče hlasování na internetu, tak tam může hlasující přidat komentář a tak říct, jak je s vítězkou spokojen, a pokud se mu vítězka nelíbí, tak může označit tu dívku, o které si při finále myslel, že vyhraje, ale nevyhrála.\n"}
{"id": "133095", "url": "https://cs.wikipedia.org/wiki?curid=133095", "title": "Tatra K2R.03-P", "text": "Tatra K2R.03-P\n\nTatra K2R.03-P je dvoučlánková kloubová tramvaj, která vznikla modernizací československých tramvají Tatra K2. Vozy typu K2R.03-P provozuje v počtu tří kusů Dopravní podnik města Brna, modernizace, které navazují na typ K2R.03 probíhaly mezi lety 2000 a 2002.\n\nDopravní podnik města Brna od roku 1997 provozuje modernizované tramvaje Tatra K2R a K2R.03. Protože ale výrobce elektrické výzbroje pro tyto typy, firma ČKD Trakce, zkrachoval, bylo nutné najít náhradu. Jako perspektivní se ukázala výzbroj TV Progress od společnosti Alstom (nyní Cegelec), proto byly další tři vozy modernizovány ve stylu typu K2R.03 s touto výzbrojí, přičemž označení se změnilo na K2R.03-P.\n\nTramvaje typu K2R.03-P byly modernizovány do podoby K2R.03 s několika odlišnostmi. Rekonstrukce tedy zahrnovala kompletní opravu skeletu, ošetření proti korozi, instalaci předního a zadní čela s novým designem navrženým architektem Patrikem Kotasem, v interiéru novou protiskluzovou podlahovou krytinu, ponechání původních laminátových, které ale byly částečně vypolstrovány, bylo upraveno obložení, topení, osvětlení. Inovována byla kabina řidiče, nově je tramvaj ovládána ručním řadičem místo pedály, byl instalován elektronický systém pro cestující a polopantograf, motorgenerátor byl nahrazen statickým měničem.\n\nNejvětší odlišností oproti typu K2R.03 bylo použití elektrické výzbroje typu TV Progress na bázi IGBT tranzistorů oproti původně osazované tyristorové výzbroji TV8. Další změny už byly pouze spíše „kosmetické“: odlišný typ polopantografu, mírně odlišné uspořádání sedadel v oblasti kloubu, podsedákové topnice místo topení v bočnicích či nové čtyřkřídlé skládací dveře.\n\nModernizace na typ K2R.03 byly ukončeny v roce 1999. Další brněnská „ká dvojka“ s designem od Patrika Kotase vznikla počátkem roku 2000, kdy byla ve firmě Pars Šumperk dokončena tramvaj K2R.03-P evidenčního čísla 1040, která byla pravidelného provozu opětovně zařazena v březnu 2000. Tento vůz zůstal na delší dobu jediným zástupcem svého typu a v roce 2001 byl vystaven na Mezinárodním strojírenském veletrhu v Brně. Zbylé dvě tramvaje K2R.03-P (ev. č. 1030 a 1049) byly modernizovány v roce 2002 opět v šumperském Parsu.\n\n"}
{"id": "133101", "url": "https://cs.wikipedia.org/wiki?curid=133101", "title": "Samuel Johnson", "text": "Samuel Johnson\n\nSamuel Johnson, LL.D., (18. září 1709 Lichfield – 13. prosince 1784 Londýn) byl anglický básník, esejista, literární kritik a lexikograf, vůdčí duch pozdního anglického klasicismu.\n\nStudoval na Pembroke College v Oxfordu, avšak po necelém roce musel studia kvůli nedostatku finančních prostředků opustit. Poté pracoval jako učitel, překládal (např. báseň \"Mesiáš\" Alexandera Popea do latiny) a přispíval i do novin (\"Birmingham Journal\"). Posléze se přestěhoval do Londýna a začal pracovat jako novinář pro první časopis na světě – \"The Gentleman's Magazine\". Brzy se vydal na pole literatury, a to ve všech možných žánrech – napsal knižní životopis básníka Richarda Savage, vydal básnické sbírky \"London\" a \"The Vanity of Human Wishes\" a představil i divadelní hru \"Irene\". Tato mnohostrannost se pro něj stala typickou. Využil ji i ve svém největším díle, \"Slovníku anglického jazyka\" (\"A Dictionary of the English Language\"), který vydal roku 1755, a na němž pracoval devět let. Slovník měl dalekosáhlý vliv na moderní angličtinu. Až do dokončení \"Oxfordského slovníku\" (\"Oxford English Dictionary\") o 150 let později bylo Johnsonovo dílo nejvýznamnějším britským slovníkem. Poté byl editorem komentovaných sebraných spisů Williama Shakespeara. Vydal též ve své době populární alegorickou mravoučnou novelu \"The History of Rasselas, Prince of Abissinia\" (1759). Jeho eseje publikované v novinách \"Universal Chronicle\" vyšly v populární sbírce \"The Idler\" (1760). Vydával i vlastní periodika (\"The Rambler\", \"The Adventurer\"), avšak většinou je neudržel dlouho při životě. V roce 1763 se spřátelil s Jamesem Boswellem, který se stal jeho věrným pobočníkem. Johnson popsal jejich společné cesty v knize \"A Journey to the Western Islands of Scotland\". James Boswell o něm později napsal ceněnou biografii \"The Life of Samuel Johnson.\" Ke konci života se Johnson věnoval biografiím nejvýznamnějších anglických básníků (\"Lives of the Poets\"). \n\nByl velmi zbožným anglikánem, oddaným toryem a velkorysým filantropem. Jeho současníci svědčili o jeho zvláštní způsobech a ticích, dnešní badatelé usuzují, že patrně trpěl Tourettovým syndromem, v Johnsonově době neznámým. V Anglii se postava Samuela Johnsona stala symbolem celého 18. století. \n\nByl pohřben ve Westminsterském opatství. \n\n\",Kdo je unaven Londýnem, je unaven životem, protože Londýn má vše, co život dokáže nabídnout.´´\"\n\n"}
{"id": "133108", "url": "https://cs.wikipedia.org/wiki?curid=133108", "title": "Tramvajová doprava v Osinnikách", "text": "Tramvajová doprava v Osinnikách\n\nOsinniki je ruské hornické město v kemerovské oblasti, které má vlastní tramvajovou síť.\n\nTa měří dohromady 18,6 km; tratě jsou většinou na oddělených tělesech. Velká část všech úseků prochází nezastavěnými oblastmi.\n\nSíť tvoří jedna dlouhá dvoukolejná trať, vedoucí podél řek Velikij Kandaler a Kondoma spolu s krátkou jednokolejnou odbočkou k místnímu nádraží a tramvajové vozovně. Jedná se tedy o malý tramvajový provoz, v provozu jsou podle informací z roku 2004 pouze dvě linky.\n\nTramvajová doprava v Ossiniki byla zavedena hlavně za účelem dopravy dělníků do dolů; na první trati, která byla tehdy ještě jednokolejná s výhybnami a čtrnácti stanicemi, se začalo jezdit od 1. listopadu 1960. O další dva roky později se objevila první větev vedená na jih k místnímu stadionu s názvem \"Socgorod\". Tím byl základ celé sítě de facto dokončen. V 70. letech se začalo pracovat na zdvojkolejnění postavených tratí; a to ve třech etapách v průběhu let 1976, 1977 a 1978. Poslední prodloužení se uskutečnilo v roce 1991, když byl otevřen nový úsek od stadionu do zastávky \"Južnaja\". Zároveň bylo asi 400 až 500 m původní trati spolu se starou konečnou u stadionu bylo uzavřeno. V současné době se plánuje prodloužení ještě dále za \"Južnou\", a to směrem do obce Krasnaja Orlovka.\n\nV dobách začátků tramvají v Osinniki se objevily tramvaje sovětské výroby s lyrovými sběrači, ne nepodobné známému typu T3. Modernější vozy, původem z Petrohradu, je nahradily na počátku 90. let. Ossiniki tak díky tomu patří mezi města s relativně mladými tramvajovými vozy; nejezdí zde žádné ojeté původem z jiných měst. 65 % vozového parku tvoří vozy staré okolo deseti let. Celkem je ve městě nasazováno do provozu 21 tramvají.\n\nNejstarší tramvajový vůz (typ RVZ-6M2) je z přelomu 70. a 80. let, není však běžně vypravován a plánuje se přebudovat jej na historický.\n\nV provozu jsou pouze jednovozové vlaky, spojení do souprav se zde neprovádí.\n\n"}
{"id": "133110", "url": "https://cs.wikipedia.org/wiki?curid=133110", "title": "Lorenz Diefenbach", "text": "Lorenz Diefenbach\n\nGeorg Anton Lorenz Diefenbach (19. července 1806 Ostheim, Hesensko – 28. března 1883 Darmstadt) byl německý knihovník, farář, germanista, lexikograf a spisovatel.\n\nByl členem berlínské Akademie věd a přátelil se s Jacobem Grimmem. Proslavil se zejména svým románem \"Arbeit macht frei\" vydaným roku 1873, jehož název byl později zneužit nacistickou ideologií.\n"}
{"id": "133120", "url": "https://cs.wikipedia.org/wiki?curid=133120", "title": "Anglesey", "text": "Anglesey\n\nAnglesey nebo velšsky Ynys Môn (vyslov \"ənysmón\"), je ostrov o rozloze 714 km² při severozápadním pobřeží Walesu, oddělený od něj průlivem Menai. Tvoří zároveň jedno z velšských hrabství. V rámci Walesu je největším ostrovem, s výjimkou Irska také pátým největším ostrovem v okolí ostrova Velké Británie. Při jeho pobřeží se nachází i několik menších ostrovů, jež jsou součástí angleseyského hrabství; největším z těchto ostrovů je Holy Island.\n\nJméno ostrova v angličtině nemá úplně jasnou etymologii; nejčastěji uváděný význam „Ostrov Anglů“ dnes není přijímán. Jméno je v současné době vykládáno – i s poukazem na historii osídlení přilehlých území – jako zkomolenina staronorského jména Öngullsey (buď „Ongullův ostrov“ anebo „Hranatý ostrov“).\n\nHovoří se zde převážně velšsky. Metropolí ostrova je Llangefni, největším městem je však Holyhead. S waleskou pevninou je Anglesey spojen dvěma mosty, jež se přes ni klenou: Menai Suspension Bridge, postavený Thomasem Telfordem roku 1826, a dvakrát rekonstruovaný novější Britannia Bridge. Přes něj vede železniční trať spojující Holyhead se severoanglickým železničním uzlem Crewe.\n\nOstrov je oblíbeným turistickým cílem; příjmy z turistiky dnes krom tradičního zemědělství tvoří hlavní část finančních příjmů zdejších obyvatel. Mimo jiné tu leží obec Llanfairpwllgwyngyllgogerychwyrndrobwllllantysiliogogogoch, pyšnící se nejdelším místopisným názvem v Evropě.\n"}
{"id": "133122", "url": "https://cs.wikipedia.org/wiki?curid=133122", "title": "Osinniki", "text": "Osinniki\n\nOsinniki jsou hornické město v Rusku, v Kemerovské oblasti. Leží na soutoku řek Velikij Kandaler a Kondoma.\n\nLeží 3 637 km vzdušnou čarou od Moskvy a 249 km jižně od oblastního města Kemerova. 25 km severně odsud leží významné průmyslové centrum Novokuzněck.\n\nPrvní hornické osídlení tu vzniklo roku 1926. Rychle se rozrůstalo; už v roce 1938 získalo statut města. Tehdy bylo známé pod názvem \"Osinovka\". Vzniklo tu mnoho závodů, hlavními odvětvími průmyslu jsou ta, která se vážou přímo na těžbu. Od roku 1991 je však průmyslová výroba v útlumu.\n\nDnes tu žije méně než 50 tisíc lidí, počet obyvatel však klesá již od dob rozpadu SSSR, v roce 1992 ve městě žilo 63 400 obyvatel.\n\n"}
{"id": "133126", "url": "https://cs.wikipedia.org/wiki?curid=133126", "title": "Lohenice (Koberovice)", "text": "Lohenice (Koberovice)\n\nLohenice () je osada, část obce Koberovice. Nachází se v okrese Pelhřimov v Kraji Vysočina. Ke dni 28. 8. 2006 zde žilo 7 obyvatel.\n"}
{"id": "133136", "url": "https://cs.wikipedia.org/wiki?curid=133136", "title": "Nebeská Rybná", "text": "Nebeská Rybná\n\nVesnička Nebeská Rybná leží na návrší mezi říčkami Zdobnice a Říčka asi 4 km od města Rokytnice v Orlických horách, pod které také správně spadá. Dominantou obce je kostel sv. Filipa a Jakuba, který byl 27. března 2015 prohlášen kulturní památkou. Je jednolodní s klasicistní úpravou průčelí, před hlavním vchodem stojí samostatné sochy apoštolů Filipa a Jakuba, kterým je kostel zasvěcen.\n\nVznik obce souvisí s existencí hradu Liberk, jehož majiteli Vilémovi Rychmburka patřila Nebeská Rybná od roku 1310. Později k ní byly připojeny i osady Popelov a Hutě. Obec spadala do vlastnictví řady majitelů, posledními z nich byli Kolowratové z Rychnova nad Kněžnou. Dříve byla obec (stejně jako řada dalších v okolí) osídlena většinou sudetskými Němci. Byla také známa pod názvem \"Himmlisch Rybnei\". Po druhé světové válce došlo v důsledku Benešových dekretů k velkému vylidnění obce, která tak získala spíše rekreační charakter. \n\nTuristé a návštěvníci mohou v prostředí Orlických hor využít trasy pro pěší turistiku a cykloturistiku. V zimě jsou rovněž ideální k turistice na lyžích. K dispozici jsou i svažité louky, které lze využít k sáňkování a ke sjezdovému lyžování.\n\nPo odsunu německého obyvatelstva z českých území bylo nejdůležitějším úkolem osídlení pohraničí slovanským obyvatelstvem, neboť obnova hospodářského života vyžadovala nové pracovní síly. Téměř souběžně s odsunem Němců se do Nebeské Rybné stěhují noví osídlenci z vnitrozemí z nedalekých českých obcí. Pan Karel Kubíček, řídící učitel ZŠ v Nebeské Rybné, se přistěhoval z České Rybné. Aktivně se podílel na řízení veřejného života (MNV, sbor dobrovolných hasičů, varhaník, kurzy pro reemigranty apod.). Po odchodu p. faráře Schliemana, který dne 6. května 1945 zaznamenal osvobození Rokytnice v Orlických horách a Orlicka, přišel pan Josef Petruj, kaplan. Krátce působil v Letohradě, po kněžském svěcení v roce 1945 v Hradci Králové, a potom jako administrátor nejen v Nebeské Rybné, ale i v sousedních obcích. Tato moravsko-slovácká osobnost přispěla po válce k oživení farnosti. V klasicistním kostele sv. Filipa a Jakuba sloužil mše pro věřící, které doprovázel zpěv na kůru a mechanické varhany. V obci zůstalo devět původních rodin, včetně Popelova a Hamernice. Žamberecko si vybrali za svůj domov nejen lidé z nedalekých českých obcí, ale i rodiny ze Slovenska. Do konce roku 1946 se ze Slovenska nastěhovalo šest rodin. Obec už měla funkční hostinec s malou prodejnou smíšeného zboží (rodina Dostálkova) a kovárnu (rodina Frimlova).\n\nPostupně přicházejí další noví přistěhovalci, reemigranti převážně slovenského původu. Stěhování reemigrantů organizovala Československá přesídlovací komise, která svou činnost zahájila v srpnu 1946 na základě výzvy vlády ČSR. Už v roce 1945 předseda vlády ČSR řekl: \"„Vláda se bude snažit otevřít dveře do vlasti všem Čechům a Slovákům, kteří jsou roztroušeni v zahraničí. Je v programu vlády, aby se všichni Češi a Slováci mohli slušně uživit doma, aby tu pomáhali budovat nový stát“\". V červenci 1945 se vláda oficiálně rozhodla vyzvat zahraniční krajany k návratu do vlasti a přislíbila reemigrantům, že budou zařazeni do výrobního procesu podle svých dosavadních zaměstnání a povolání. V lednu 1947 začala vlastní soupisová akce. V českých podmínkách to byla největší vlna návratů krajanů – Čechů a Slováků ze zahraničí, která proběhla po druhé světové válce, v souvislosti s osídlováním českého a moravského pohraničí, po vysídlení německého národa. V srpnu 1947 přišlo z rumunského Sedmihradska, z Bihorských hor, dvacet početnějších rodin. Byli to drobní zemědělci, přičemž se zároveň zabývali i dřevorubectvím. Osídlencům se podařilo obsadit všechny volné zemědělské usedlosti, na kterých mohli hospodařit a podílet se na obnově hospodářského života. Po nadprůměrném množství sněhu bylo v létě sucho a nedostatek vodních srážek. Tento rok byl hospodářsky neúspěšný.\n\nNa základě zákona o půdě byla půda konfiskována a Okresním národním výborem v Žamberku přidělena osídlencům a chalupářům, ale převážná část byla státní a obhospodařována Státním statkem v Rokytnici v Orlických horách, který měl svůj provoz mimo jiné i v Nebeské Rybné. Menší rodinné domky byly převedeny na chalupáře. Původní obyvatelé a osídlenci pracovali v zemědělské výrobě. Pro navrátilce to nebyl žádný problém, protože očekávali, že budou přijati tak, jak odcházeli jejich předkové. Vraceli se s dobrým úmyslem, že zde pomůžou obnovit život v pohraničí. Mnohé nepřitahovala do pohraničí jen půda, vidina vlastního majetku, ale bytová tíseň a nadirigování lidí s profesí, které v pohraničí chyběly (učitel, farář, zemědělský technik apod.). Ale byl to i stesk po novém domově svých předků. Obyvatelé se rychle přizpůsobili novému prostředí. V původních zemědělských usedlostech pečovali o státní majetek, dobytek a koně, ale soukromě chovali i drobné hospodářské zvířectvo – slepice, kachny, husy i ovce. Z domácích surovin stloukali máslo, lisovali tvaroh a ovčí sýr. V zájmu zachování zemědělské půdy a jejího efektivního využívání v těchto extrémních podmínkách bylo hlavní zaměření na velkochov dobytka a ovcí. Po roce 1950 byla provedena elektrifikace i u odlehlých nemovitostí umístěných ve volné krajině. U nemovitosti č. p. 52 byla postavena novostavba ovčína, čímž došlo k rozšíření chovu ovcí. Československé státní statky prodávaly jehňata, jehněčí maso, ovčí sýr a také ovčí vlnu. Byl založen sbor dobrovolných hasičů. Požární výstroj byla doplněna ze zrušené požární zbrojnice v osadě Hamernice. V roce 1962 byla zahájena stavba nového kravína a po kolaudaci došlo ke kolektivnímu ustájení dobytka. Rozšířil se velkochov o odchovnu mladého dobytka. Tato Střední část Sudet, kterou uzavírají Orlické hory s jejich podhůřím a vesničkami v něm roztroušenými, patří mezi méně známé oblasti.\n\nV současnosti je zde v provozu golfové hřiště u kterého vyrostl pension, přestavěný ze staré školy. V Nebeské Rybné také funguje zemědělské družstvo. Dominantou obce zůstává kostel sv. Filipa a Jakuba, který je však v dezolátním stavu.\n"}
{"id": "133140", "url": "https://cs.wikipedia.org/wiki?curid=133140", "title": "Schweinfurt", "text": "Schweinfurt\n\nSchweinfurt (česky zastarale také \"Svinibrod\" nebo \"Sviní Brod\") je německé okresní město, ležící v severozápadní části spolkové země Bavorsko. Město tvoří samostatný městský okres, zároveň je však centrem zemského okresu Schweinfurt. Město leží asi 27 kilometrů severovýchodně od Würzburgu, na řece Mohan a mimo jiné je rodištěm Friedricha Rückerta, spisovatele, básníka a překladatele.\n\nPodle Kosmovy kroniky české unesl roku 1021 z kláštera ve Svinibrodu český kníže Břetislav I. svou nastávající manželku Jitku ze Svinibrodu za dobrodružných okolností. Ve městě byla v roce 1814 poprvé syntetizována zeleň svinibrodská.\n\nV letech 1943–1945 bylo na město provedeno 15 velkých náletů britských a amerických bombardérů, které město těžce poškodily. Cílem byla především továrna na kuličková ložiska SKF. Dne17. srpna 1943 se uskutečnil nálet 376 bombardérů v rámci Operace Double Strike, 14. října 1943 nálet 291 bombardérů. Druhé datum je známo jako \"Černý čtvrtek\", protože v tento den ztratila americká 8. letecká armáda při zmíněném náletu 60 letounů Boeing B-17. Největší nálet se uskutečnil 24. února 1944 v rámci kampaně Big Week s účastí 1100 bombardérů. Při tomto náletu byly zasaženy i vesnice v okolí města. Bylo použito 3600 tříštivých a 32 500 zápalných bomb. \n\n\n"}
{"id": "133141", "url": "https://cs.wikipedia.org/wiki?curid=133141", "title": "Commodore Barry Bridge", "text": "Commodore Barry Bridge\n\nCommodore Barry Bridge je konzolový most, který překonává řeku Delaware v USA, ve státě New Jersey a v Pensylvánii. Spojuje město Chester s Bridgeportem. Pojmenován byl po hrdinovi americké občanské války, Johnu Barrym.\n\nVýstavba mostu začala 14. dubna 1969 a trvala pět let; dopravě slouží od 1. února 1974. Jeho celková délka činí 4240 m, hlavní mostní pole je dlouhé pak 501 m. Je silniční, vozovka na něm má 5 jízdních pruhů v každém směru (ty mohou být podle potřeby upravovány).\n\nSpolu s mosty Betsy Ross Bridge, Benjamin Franklin Bridge a Walt Whitman Bridge je most Commodore Barry Bridge jedním ze čtyř placených, které spojují metropolitní oblast Filadelfie s jižní částí New Jersey. Vlastníkem celé stavby je společnost Delaware River Port Authority.\n"}
{"id": "133142", "url": "https://cs.wikipedia.org/wiki?curid=133142", "title": "Krtek bělohlavý", "text": "Krtek bělohlavý\n\nKrtek bělohlavý (\"Parascalops breweri\") je krtkovitý hmyzožravec, jediný zástupce rodu Parascalops. Řadí se mezi tzv. chvostoocasé krtky, kteří mají krátký, tlustý a dlouze osrstěný ocas. Žije v Severní Americe, má podobné rozšíření jako krtek hvězdonosý (\"Condylura cristata\"), avšak obývá výhradně suchá místa. Chová se podobně jako naši krtci.\n\n\n"}
{"id": "133143", "url": "https://cs.wikipedia.org/wiki?curid=133143", "title": "Sakristie", "text": "Sakristie\n\nSakristie (z latinského \"sacristia\", odvozeno od \"sacer\", svatý) je místnost v kostele, umístěná zpravidla bočně od kněžiště (původně severně či jižně od něj) nebo za hlavním oltářem, v níž jsou uchovávána bohoslužebná roucha kněží i ministrantů a předměty užívané při bohoslužbě. Mimo to slouží sakristie kněžím a ministrantům jako prostor pro přípravu a převléknutí se na obřady. O sakristii i ostatní části chrámu se starává kostelník (lat. \"sacristanus\").\n\nLaická veřejnost často používá nesprávný výraz zákristie, patrně odvozený z toho, že je to místnost \"za Kristem\", tj. vzadu u oltáře.\n\nBěžně bývá sakristie součástí budovy kostela (často půdorysně coby přístavek k jednolité hmotě lodi), může však býti provedena také coby samostatná budova, jak bývá v některých klášterech. U nových kostelů není výjimkou ani sakristie poblíž hlavního vchodu.\n\nV chrámech východního obřadu slouží podobným účelům kněžiště oddělené ikonostasem, samostatná sakristie neexistuje.\n\nV katolických kostelích se někdy nachází také více oddělených sakristií s různými funkcemi, další může být například určena jen ministrantům či k přechovávání bohoslužebných předmětů. Vzácně je možno se setkat i se svatostánkem umístěným v sakristii.\n\n"}
{"id": "133149", "url": "https://cs.wikipedia.org/wiki?curid=133149", "title": "Cheste", "text": "Cheste\n\nCheste ( ) je město ve Španělsku, ležící necelých 30 kilometrů západně od města Valencie. Ve městě žije cca 7 300 obyvatel.\n"}
{"id": "133150", "url": "https://cs.wikipedia.org/wiki?curid=133150", "title": "Gil-galad", "text": "Gil-galad\n\nGil-galad (původně Ereinion) je fiktivní postava, noldorský velekrál vystupující v knize Silmarillion J. R. R. Tolkiena, zprostředkovaně (odkazem v historické básni) též v jeho známější trilogii Pán prstenů.\n\nV raných verzích Tolkienových poznámek byl Gil-galad synem Inglora Felagunda (původní jméno Finroda Felagunda). Tato myšlenka však byla opuštěna.\n\nV publikované verzi \"Silmarillionu\" byl označen za syna Fingona, vnuka Fingolfina, čímž patřil v přímé mužské linii do královského elfského rodu Noldor. Ve zpěvu Quenta Silmarillion je poprvé zmiňován v souvislosti se smrtí Fingolfina v bitvě Dagor Bragollach (čtvrté velké bitvě ve válce Noldor s Morgothem), kdy se jeho otec Fingon ujal království nad Noldor ve vyhnanství a odeslal svého syna do Círdanových přístavů.\n\nV \"The Peoples of Middle-earth\" Christopher Tolkien prohlásil, že se jednalo o omyl, který byl zkopírován i do \"Nedokončených příběhů\".\n\nPodle nejnovější verze poznámek byl totiž Ereinion Gil-galad synem Orodretha, vnukem Angroda a rovněž tedy patřil v přímé mužské linii do královského elfského rodu Noldor. Sestrou Gil-Galada byla Finduilas, která se zamilovala do Túrina Turambara.\n\nGil-Galad přežil pád Nargothrondu, a spolu se svým příbuzným Celebrimborem a ostatky svého lidu uprchl k Círdanovi na ostrov Balar. Na pevnině v té době v celém Beleriandu, kde válka probíhala, zůstával jako poslední neporobené království Noldor Gondolin, kde vládl Gil-galadův příbuzný Turgon.\n\nPo pádu Gondolinu a smrti Turgonově se Gil-galad stal Velekrálem Noldor ve Středozemi. Na rozdíl od mnoha Noldor, kteří se po ukončení války vrátili spolu s vojskem Valar ze Středozemě na Západ, zůstal Gil-galad s větší částí svého lidu i nadále ve Středozemi a založil království elfů Mithlond – Šedé přístavy. Ve zpěvu Akallabeth je zmiňováno jeho společný boj s númenorským králem Tar-Minastirem proti Sauronovi, následníkovi Morgotha po jeho pádu.\n\nGil-galadova moc ve Středozemi postupně rostla během první války elfů se Sauronem, kdy byl zničen Eregion – sídlo tvůrce tří elfích Prstenů Moci Celebrimbora a místo, kde byly vytvořeny všechny prsteny moci až na Jeden. V té době se většina Noldor přesunula do Gil-galadovy říše a ta sahala svým vlivem v době největšího rozmachu až za Mlžné hory.\n\nPo zkáze Númenoru pomohl Gil-galad knížeti Elendilovi, pánovi lidí, kteří se ze zkázy zachránili, vybudovat na severu Středozemě říši Arnor, a společně pak vytvořili ve druhé válce o Prsteny Poslední spojenectví elfů a lidí.\nPodařilo se jim postupně zatlačit Saurona až do jeho země Mordoru a obléhali jej po dobu sedmi let v jeho pevnosti. V této válce zemřel jak Gil-galad, a hrot jeho Aeglosu pohasl, tak Elendil, ale Sauron byl poražen a jeho Jeden Prsten – vládnoucí všem ostatním Prstenům Moci, mu byl odebrán Elendilovým synem Isildurem.\n"}
{"id": "133151", "url": "https://cs.wikipedia.org/wiki?curid=133151", "title": "Puente del Alamillo", "text": "Puente del Alamillo\n\nPuente del Alamillo (česky by název bylo možné přeložit asi jako \"Alamillský most\") je most v Seville, ve Španělsku. Překonává řeku Guadalquivir. Most je to zavěšený, železobetonový. Dlouhý je 250 m, z toho 200 m má délku mostní pole, jež je pomocí 26 lan zavěšené na 142 m vysokém pylonu.\n\nVybudován byl mezi lety 1989 a 1992, jeho architektem je Santiago Calatrava. Spojuje ostrov La Cartuja, na kterém se konala výstava Expo '92, s pevninou. Původně zdě měly stát mosty dva, avšak vzhledem k finančním problémům mohl být realizován pouze tento.\n\n"}
{"id": "133154", "url": "https://cs.wikipedia.org/wiki?curid=133154", "title": "Želva obrovská", "text": "Želva obrovská\n\nŽelva obrovská (\"Aldabrachelys gigantea\") je velká suchozemská želva, která žije na Seychelských ostrovech. Patří mezi nejdéle žijící tvory na světě.\n\nTento druh je obecně označován jako \"Aldabrachelys gigantea\", ale v nedávné době bylo prosazováno výrazně odlišné jméno \"Dipsochelys dussumieri\" (nedochoval se holotyp a nebyla jasná precedence). Po více než dvouleté diskusi s mnoha komentáři se Mezinárodní komise pro zoologickou nomenklaturu (International Commission on Zoological Nomenclature, ICZN) nakonec rozhodla zachovat jméno \"Testudo gigantea\" (jakožto basionym). Oficiální rozhodnutí ICZN z roku 2013 rovněž zásadně ovlivnilo rodové jméno přináležející tomuto druhu, jelikož z \"Aldabrachelys gigantea\" se stalo nomen protectum.\n\nJsou uznávány čtyři poddruhy:\n\nDélka krunýře dospělé želvy je až 120 cm, může vážit až 200 kg a dožívá se až 160 let. Je tak druhou největší suchozemskou želvou. Karapax má hnědou barvu a tvar vysoké kopule. Mohutné nohy slouží také jako opora těžkého těla. Krk má velmi dlouhý, a velmi velký, což pomáhá želvě využít větví až do jednoho metru od země jako zdroje potravy. I když jsou typicky pomalé a opatrné, jsou schopny značné rychlosti. Jsou také vynikajícími plavci.\n\nV průběhu 18. a 19. století jejich počet poklesl v důsledku lovu a sběru vajec. Na některých ostrovech byly již vyhubeny. Dnes jsou vyhubením ohroženy. V poslední době jsou na trhu se zvířaty stále více k dispozici. Může být požadováno povolení.\n\nŽijí v suchých, skalnatých oblastech Seychelských ostrovů a ostrova Aldabra v Indickém oceánu. Další izolovaná populace druhu se nachází na ostrově Zanzibar, v blízkosti Changuu a chované populace žijí v přírodních rezervacích na ostrovech Mauricius a Rodrigues. Obývají kamenité stepi a polopouště a travnatá území s křovinami. Vyskytují se jak individuálně, tak ve stádech, která mají tendenci shromažďovat se především na otevřených pastvinách. Vyhrabávají si podzemní nory nebo odpočívají v bažinách, aby si zachovaly chladnou hlavu během horkého dne.\n\nNejvíce jsou aktivní v nočních hodinách, kdy tráví čas hledáním potravy. Živí se převážně listy, plody a výhonky rostlin, občas i živočišnými zbytky, jsou tedy býložravci. V jejich přirozeném prostředí je jim dopřáno jen malé množství vody, většinu jí přijímají z potravy. V zajetí jsou živeny často ovocem, jako jsou jablka a banány, stejně jako rostlinnými peletami.\n\nMezi únorem a květnem samice kladou 9 až 25 měkkých vajec do důlku v půdě, který pak zahrabou je a půdu udušou. Obvykle z méně než poloviny vajec se vylíhnou mláďata. Snůšek může být za rok více. Inkubace trvá 6 až 7 měsíců.\n\nŽelva obrovská je chována v přibližně 80 evropských zoo. V rámci Česka jsou k vidění ve třech zoo:\n\n\nŽelvy obrovské se v Zoo Praha prvně objevily v roce 1973. Tehdy zoo z cirkusu získala mladého samce jménem Aldo. V devadesátých letech 20. století pak dorazila další zvířata. Nejprve roku 1993 samec Toro (z Tierparku Berlin), o tři roky později přivezl Dr. Ivan Rehák ze Seychel dvě mladé samice, které byly pojmenovány jako Rehačka a Rehule. V závěru roku 2009 byla skupina obohacena o tehdy přibližně desetiletou dvojici Bedřich a Božena.\n\nŽelvy obrovské jsou chovány společně se želvami sloními v pavilonu velkých želv v dolní části zoo.\n\n"}
{"id": "133157", "url": "https://cs.wikipedia.org/wiki?curid=133157", "title": "Popel", "text": "Popel\n\nPopel jsou sypké, neshořelé zbytky hořlavých tuhých látek (topiva), především dřeva, uhlí, rašeliny, případně produktů z nich vyrobených (např. briket, drti, pilin, mletého uhelného prachu), nebo sypké pozůstatky po požáru.\n\nChemické složení popele závisí jednak na původním hořlavém materiálu, jednak na teplotě, která byla v průběhu hoření dosažena, dále pak na množství kyslíku, který hoření podporoval. Při nízkých teplotách a/nebo při nedostatku kyslíku obsahuje popel značné množství původního nespáleného materiálu, který může být teplotou hoření více či méně přeměněn, např. při hoření dřeva může se jeho část přeměnit až na amorfní uhlík (karbonizovat), který zůstane v popelu a dále neshoří.\n\nTuhá paliva obsahují zejména uhlík a jeho sloučeniny s vodíkem, kyslíkem a dusíkem, v menší míře též sirné sloučeniny. Většina těchto těkavých prvků se v procesu hoření mění v plyny a nejsou proto (s výjimkou kyslíku) příliš v popelu zastoupeny. Voda, která je obvyklou součástí paliv, spolu s těkavými organickými látkami, se vypaří. Jiné příměsi, označované obvykle za minerální, zůstávají nezměněny pokud jsou tepelně stabilní nebo se mění na málo těkavé nebo zcela netěkavé oxidy, které tvoří chemický základ popela. Oxidy alkalických kovů (především sodíku a draslíku, tedy oxid sodný a oxid draselný) a kovů alkalických zemin (zejména vápníku, oxid vápenatý) díky své vysoké bazicitě vážou především oxid uhličitý, vznikající spalováním uhlíku, ve formě uhličitanů; v menší míře se mohou slučovat i s oxidem siřičitým na siřičitany. Proto zejména dřevný popel vzhledem k relativně vysokému obsahu draslíku v dřevní hmotě obsahuje značné množství uhličitanu draselného (potaše), který se v minulosti z dřevného popele vyráběl. Dodnes je popel ze dřeva považován za dobré draselné hnojivo. Naproti tomu popel z uhlí obsahuje značný podíl sedimentárních hornin a v důsledku toho i poměrně vysoké množství těžkých kovů (včetně radioaktivních, jako je thorium a uran); proto není vhodný jako hnojivo zejména pro zeleninu a ovoce, neboť by těmito těžkými kovy mohly být zamořeny i vypěstované produkty.\nHlavní podíl popela minerálních topiv tvoří především oxid křemičitý a křemičitany, dále pak sloučeniny hliníku, vápníku, hořčíku a železa.\n\nPři velmi intenzivním hoření, kdy teplota přesáhne bod tání značné části chemických složek popela, dochází k spékání původně sypkého pozůstatku hoření a ten se tak mění ve škváru.\n\n\n"}
{"id": "133165", "url": "https://cs.wikipedia.org/wiki?curid=133165", "title": "European Geostationary Navigation Overlay Service", "text": "European Geostationary Navigation Overlay Service\n\nEGNOS (European Geostationary Navigation Overlay Service) je aplikace systému SBAS (Satellite Based Augmentation System), který doplňuje a vylepšuje vlastnosti GPS v Evropě. \n\nPovažuje se za předstupeň pro GNSS Galileo a proto je část družic v testovacím provozu, nemá žádnou garantovanou dostupnost.\n\nProvozatelem systému je ESA za pomoci 34 pozemních monitorovacích stanic a několika geostacionárních družic komerčních subjektů:\n\n\nDružice vysílají na stejné frekvenci jako GPS L1, tj. 1575,42 MHz tzv. navigační zprávy, rychlostí 500 bps za použití 1/2 konvolučního kódování a FEC (Forward Error Correcting).\n\nNavigační zpráva 250 bitů EGNOS se skládá z:\nPozemní stanice získávají korekční data charakteristická pro území Evropy a za pomoci družic jsou vysílána k uživatelům. Jeho hlavní přínosy jsou data pro přesnější určení polohy a včasné varování pro případ poruchy některé družice GPS. Jedná se zejména o korekci jevů:\n\nJako indikaci příjmu korekcí se na displeji přijímače GPS může zobrazit zkratka DGPS, SBAS, EGNOS nebo WAAS s čísly nových družic podle #ID nad počet nebo místo standardní družice systému GPS.\n\nDružice systému EGNOS jsou vzhledem k rovníkové poloze v našich zeměpisných šířkách nízko nad obzorem. Proto je využití vhodné uvažovat především v leteckém provozu.\n\n"}
{"id": "133167", "url": "https://cs.wikipedia.org/wiki?curid=133167", "title": "Park Kultury", "text": "Park Kultury\n\nPark Kultury je název pro několik stanic metra, nacházejících se v Ruské federaci.\n\n"}
{"id": "133168", "url": "https://cs.wikipedia.org/wiki?curid=133168", "title": "Fríský kůň", "text": "Fríský kůň\n\nFríský kůň patří mezi nejstarší evropská plemena koně. Soudí se, že jeho počátek je třeba hledat v době před 3000 lety. Je původním severoevropským plemenem blízkým koni armonickému. Pochvalné zprávy nám o něm zanechali již staří Římané, kteří chválili jeho výkonnost. Domovem tohoto plemene je Frísko v severní části Nizozemska.\n\nPůvodní Frís byl ovšem dost nevzhledným chladnokrevníkem, věhlas získal po zušlechtění orientální krví. Značně byl ovlivněn hlavně andalusany v době španělské okupace Holandska (16. a 17. století). Původně pracovní, pak rytířský kůň se postupně změnil na reprezentačního karosiéra, i když byl dost temperamentní a pohyblivý i pod sedlem. Vyvážel se do celé Evropy a ovlivňoval mnohá plemena. Spolehlivě předává svou černou barvu.\n\nJako jedno z nejstarších evropských plemen mělo vliv na utváření mnoha dalších plemen koní a poníků starého kontinentu, jako např. koně oldenburského nebo dølského. Koně z Fríska se honosí dlouhou historií: již ve 14.století je například vyhledávala šlechta, protože byli elegantní a měli vysokou akci, což mimochodem svědčí o přilití krve španělských koní.\nV zemi původu fríský kůň pracoval na farmách, ale i pod sedlem, a dokonce běhal dostihy. Plemená kniha sice fungovala už v roce 1879, počty fríských koní však snižovala konkurence ze strany ostatních těžkých plemen. Během světových válek plemeno málem zaniklo úplně, naštěstí však několik koní přežilo. V 60. letech 20. století však bylo registrováno jen 500 klisen.\n\nNápadný zjev plemene spolu s okázalou akcí a přátelskou povahou předurčil fríské koně pro práci u filmu a v televizi. Holandský herec Rutger Hauer během natáčení filmu Jestřábí žena (1985) na fríském koni jezdil a plemeno ho natolik fascinovalo, že si jednoho fríse musel po natáčení hned pořídit. Film fríské koně velmi zpopularizoval i v USA a přispěl ke vzniku Asociace chovatelů fríských koní Severní Ameriky. Dnes si frísové budují popularitu také jako sportovní koně pro drezuru a zápřeže.\nKvůli klidnému temperamentu, hrdému vzezření a černé barvě byli fríští koně používáni také pro ceremoniální účely. Spřežení fríských koní však dělalo reklamu i londýnskému obchodnímu domu Harrods. V současné době probíhá přerod plemene z těžšího teplokrevníka na moderního sportovního koně pro drezurní obdélníky.\n\nSmolně černý kůň bez bílých odznaků je vysoký 150–175 cm a dosti těžký. Má dlouhou, ale úhlednou hlavu, nápadně pohyblivé uši, velmi bohatě zvlněnou hřívu a ohon a na nohách bohatý rous. Krk je obloukovitý, vysoko nesený, plec kvalitní, kohoutek výrazný, trup robustní a záď mocná. Poměrně dlouhé nohy jsou silné s dobrými klouby a tmavými zdravými kopyty. Chody jsou výborné, krok vysoký, takže spřežení vypadá velmi působivě a hrdě. Při klusu dosahuje vysoké akce a ruchu.\n\nTypickým znakem plemene jsou: Rousy na spodní části holení a spěnkách, výrazně bohatá a dlouhá hříva a mohutná krční linie.\n\nVyužívá se nejčastěji na drezuru a – stejně jako v minulých staletích – k zapřahání do kočárů. Dnes už kromě parkuru a dostihů figuruje ve všech odvětvích jezdeckého sportu.\n\nFrís byl nepostradatelný při obřadních průvodech, např. při pohřbech díky svému černému zbarvení. Později sloužil jako klusák. Po první světové válce mu zůstala jen práce v zemědělství, přičemž byl málem na vymření. Zachránila ho holandská Královská chovatelská společnost. Dnes je opět populární a vyváží se do světa. Je to všestranný tažný kůň, který se dnes uplatňuje i ve sportu. Slouží jako klusák zapřahaný do dvojkolky zvané gig, uplatňuje se v drezuře i v cirkusu a dobře chodí pod sedlem, ovšem rekreačně. Je předkem mnoha koní jako například Daleského ponyho.\n\n1. Barokní: Nejméně chovaný typ, považován za staromódní\n\n2. Střední: Univerzální, nejpočetnější zastoupení, jedinci vhodní jak pod sedlo, tak do zápřahu\n\n3. Moderní: Jedná se o \"lehčího\" Fríse, velmi ušlechtilý a vhodný více pod sedlo, bývá vyšší v kohoutku a využíván pro drezuru\n\nVznešené držení těla z Fríse činí ideálního koně pro slavnostní příležitosti.\n\nTento kůň je kvůli svému vzhledu a kráse nazýván černou perlou.\n\nNejvíce se vyskytují černí frísové, ale jsou i bílí, jenže těch je hodně málo.\n\nTito koně byli součástí šestispřežení, které táhlo nizozemský královský kočár při zahajovací ceremonii Světových jezdeckých her v Haagu v roce 1994.\n\nOd roku 1986 zajišťuje spřežení těchto koní rozvážku zboží jednoho z významných obchodních domů v Londýně.\n\n\n"}
{"id": "133170", "url": "https://cs.wikipedia.org/wiki?curid=133170", "title": "Wide Area Augmentation System", "text": "Wide Area Augmentation System\n\nWAAS (Wide Area Augmentation System) je družicový systém, který doplňuje a vylepšuje vlastnosti GPS v Americe. Jeho hlavní přínosy jsou přesnější určení polohy a včasné varování pro případ poruchy některé družice GPS.\nObdobou tohoto systému je v Evropě systém EGNOS a v Japonsku MSAS.\n\nSystém se skládá z pozemního a kosmického segmentu. Základem jsou pevné pozemní stanice, které znají přesně svou polohu. Tyto stanice, rozmístěné na území USA a Kanady přijímají signál družic GPS, a určují rozdíl mezi svou polohou a polohou, určenou pomocí GPS. Naměřené rozdíly odesílají třem centrálním stanicím systému. Centrální stanice vygenerují zprávy s korekcemi, které odešlou na družice systémy WAAS. Družice pak distribuují údaje o korekcích uživatelům.\n"}
{"id": "133173", "url": "https://cs.wikipedia.org/wiki?curid=133173", "title": "Teratogen", "text": "Teratogen\n\nTeratogen je exogenní faktor (např. chemická látka, záření apod.), který může způsobit narušení vývoje orgánu nebo poruchu jeho funkce během embryonálního či fetálního vývoje. Některé teratogeny působí převážně na jeden orgánový systém (jedná se např. o neurotropismus či kardiotropismus), jiné postihují celý organismus. Tyto vývojové vady postihují stavbu jednotlivých orgánů, jejich funkci a/nebo růst. Zkoumáním vývojových poruch se pak zabývá teratologie.\n\n1. Faktor času\n\nEfekt teratogenu na vývoj organismu závisí stádiu vývoje plodu při vystavení teratogenu:\n\na) teratogeny způsobují poškození organismu jen v určitých dnech nebo týdnech časného těhotenství\n\nb) teratogeny škodlivé pro organismus v průběhu celého těhotenství (teratogeny ovlivňující chování dítěte nebo nervový systém).\n\n2. Kritická perioda\n\nObdobí v prenatálním vývoji, kdy je konkrétní orgán nebo část těla citlivá vůči působení teratogenu.\n\n3. Expozice\n\nEfekt teratogenu na vyvíjející se organismus závisí také na dávce nebo frekvencích expozice teratogenu.\n\n4. Prahové hodnoty\n\nPro konkrétní teratogeny existují nízké dávky, při kterých jsou jejich účinky relativně neškodné. Ale pokud dosáhne expozice určité prahové hodnoty, může se stát škodlivým pro organismus.\n\n5. Interakční efekt\n\nInterakční efekt popisuje interakci 2 nebo více teratogenů, při níž se riziko pro postižení plodu zvyšuje ještě více.\n\n6. Genetická variabilita\n\nDalším faktorem, který ovlivňuje, zda plod je náchylnější nebo ne k působení teratogenů, je soubor konkrétních genů vyvíjejícího se organismu.\n\nMnoho teratogenů má schopnost inhibovat buněčné dělení a tím bránit dalšímu embryonálnímu vývoji.  Většinou však embryo přežívá. Podávání teratogenu v průběhu organogeneze (17. - 60. den) vede k těžkým malformacím. Typ malformace způsobené teratogenem závisí na době expozice při vývoji embrya. Malformace se nejčastěji týkají očí,  mozku, kostry a končetin, srdce, hlavních cév a urogenitálního systému .\n\nNejčastější mechanismy účinků teratogenů:\n\nHyperacetylace\n\nHyperacetylace nastává kvůli inhibici enzymu histon-deacetylázy (HDAC). Acetylační stav histonu ovlivňuje modulaci chromatinové struktury a expresi genů, které interferují s embryonálním vývojem. HDAC inhibitory jsou používána jako antiepileptika (kyselina valproová) a protinádorová léčiva.\n\nNerovnováha cholesterolu\n\nPro správný vývoj plodu je zapotřebí vysoké množství cholesterolu. Tato biomolekula je v raném těhotenství dodávána z těla matky. Avšak během pozdního těhotenství závisí biosyntéza cholesterolu již na vlastní produkci plodu. Léky používané k léčbě hypercholesterolemie, jako jsou statiny, působí blokováním HMG-CoA reduktázy, enzymu, který se podílí na biosyntéze cholesterolu. HMG-CoA reduktáza se přeměňuje na mevalonát a přeruší syntézu cholesterolu a může způsobit nežádoucí účinky na vyvíjející se plod.\n\nZměna metabolismu folátu a antagonismus folátu\n\nFolát se podílí na syntéze purinů a pyrimidinu a na methylaci DNA. Zvýšený růst buněk a proliferace tkání během embryogeneze vyžaduje zvýšení syntézy DNA, pro kterou je přítomnost folátu nezbytná. Některé léky mohou soutěžit s dihydrofolát-reduktázou a blokovat konverzi folátu na tetrahydrofolát. Mezi tyto léky patří methotrexát, sulfasalazin, triamteren a trimethoprim. Jiné léky, jako jsou antiepileptika, mohou interferovat s absorpcí folátu nebo ovlivňovat degradaci folátu (včetně kyseliny valproové, karbamazepinu a fenytoinu). Nejčastějšími vrozenými vadami zahrnujícími tyto léky jsou defekty neurální trubice, orofaciální štěrbiny a defekty končetin.\n\nNerovnováha kyseliny retinové\n\nNerovnováha mezi syntézou a degradací kyseliny retinové může vést k přebytku nebo nedostatku této kyseliny, což má za následek škodlivé účinky na buňky a embrya. Kyselina retinová funguje také jako signální molekula v buňkách neurálního hřebenu, z něhož pochází řada buněčných typů a struktur, jako například chrupavka, Schwannovy buňky, svalové buňky apod.\n\nEndokrinní disruptory\n\nEndokrinní disruptory mohou interferovat s uvolňováním hormonů a při reakcích zprostředkovaných hormonálními receptory. Dietylstilbestrol, perorální antikoncepce, léky na léčbu plodnosti, polychlorované bifenyly a dioxiny a další látky narušující endokrinní funkci. Tyto teratogenní látky prostupují placentou a mohou vést k embryonálním či plodovým malformacím.\n\nCévní poruchy\n\nZměny ve vývoji žil, tepen a kapilár narušují perfúzi krve ve tkáních plodu. Tyto poruchy krve matky a plodu mohou zahrnovat hyperperfuzii, hypoperfuzi, hypoxii a obstrukci a jsou způsobeny anatomickými problémy, chronickými onemocněními matek nebo expozicí teratogenům během těhotenství, jako je misoprostol, fenytoin, kokain, ergotamin a některé vazodilatační a vazokonstrikční léky.\n\nOxidační stres\n\nOxidační poškození buněčných makromolekul, jako jsou lipidy, proteiny, DNA a RNA, je způsobeno reaktivními druhy kyslíku (ROS), které poskytují oxidačně-redukční reakce. Proteratogeny, což jsou endogenní látky způsobující oxidační stres, mohou být bioaktivovány embryonálními enzymy cytochromu P450. Jejich teratogenní účinek bude záviset na intracelulární rovnováze mezi bioaktivací proteratogenu, poškozením molekulárních cílů, eliminaci mateřských proteratogenů a opravou poškozených buněk .\n\nPatří různé infekce matky, které zejména v časných stádiích těhotenství mohou vážně narušit vývoj plodu. Patří sem toxoplazmóza (\"Toxoplasma gondii\"), zarděnky (\"Rubivirus\"), syfilis (\"Treponema pallidum\"), AIDS (\"HIV\") a infekce způsobené cytomegaloviry (\"CMV\"), virem varicella-zoster nebo různými herpes viry (\"EB virus\").\n\n\nRiziko vrozené toxoplazmózy je poněkud nižší, pokud dojde k infekci během prvního trimestru (10% až 25%). Závažnost vrozené infekce je však podstatně vyšší, pokud dojde během prvního trimestru k infekci. Ženy, které jsou infikovány toxoplasmou před těhotenstvím, ji obvykle nepředávají svým plodům, nicméně při primoinfekci patogen může být přenášen na plod přes placentu.\n\nKlinické projevy:\n\nKlinické projevy toxoplazmózy u plodů a novorozenců se liší. Typická triáda hydrocefalu, chorioretinitidy (zánět cévnatky a sítnice oka) a intracraniálních kalcifikací se ne vždy vyskytuje. Hepatosplenomegalie, trombocytopenie, mikrocefalie, křeče, horečka a novorozenci malého gestačního věku naznačují toxoplasmózu. Nicméně většina novorozenců je na počátku rutinního pediatrického vyšetření asymptomatická. Hluchota, mentální retardace a učení se často objevují až později .\n\n\nInfekce rubiviru na počátku těhotenství může vést k syndromu vrozené rubeoly (CRS) u kojenců. Závažnost této infekce záleží na fázi těhotenství. Čím dřív dojde k infekci, tím závažnější je důsledek poškození plodu. Riziko infekce plodu a závažnost vrozených abnormalit po prvním trimestru klesají. Cesta, při které infekce RV vede k teratogenezi, nebyla objasněna, ale cytopatologie u infikovaných tkání plodů naznačuje nekrózu nebo apoptózu, stejně jako inhibici buněčného dělení prekurzorových buněk, které se účastní organogeneze .\n\nKlinické projevy:\n\nKlinické projevy CRS jsou četné a rozmanité, přičemž nejčastější je hluchota, ale nemusí být zprvu detekována. Mezi další klinické příznaky patří srdeční onemocnění, mentální retardace a oční vady, jako je katarakta a glaukom. Diabetes mellitus I. typu se obvykle vyskytuje jako pozdní následek CRS.\n\n\n\"Treponema pallidum\" (syphilis) je spirochetová bakterie, která v případě neléčených způsobí předčasný porod či porod mrtvého plody, nízkou porodní hmotnost a vrozené onemocnění u více než poloviny žen s aktivním onemocněním. Fetální projevy zahrnující více orgánů mohou být rozděleny do časné vrozené syfilitidy (první dva roky života) a pozdní vrozené syfilitidy.\n\nKlinické projevy:\n\nVčasná vrozená syfilis: hepatomegalie, žloutenka, hemolytická anémie, trombocytopenie, makulopapulární vyrážka\n\nPozdní vrozená syfilis: deformita \"sedlového nosu\", \"Hutchinsonovy zuby\", osmá nervová hluchota, mentální retardace, hydrocefalus, záchvaty .\n\n\nBez terapie se během těhotenství infikuje přibližně 15 až 30% dětí a dalších 5-20% infikovaných prostřednictvím kojení. Studie rovněž dokumentují vztah mezi séropozitivitou HIV a zvýšeným rizikem spontánního potratu, porodu mrtvého plodu, špatného intrauterinního růstu, nízké porodní hmotnosti a předčasného porodu a zpoždění neurálního vývoje. Souvislost mezi předčasným porodem a nízkou porodní hmotností byla dále spojena s použitím vysoce aktivní antiretrovirové terapie (HAART), virální zatížení mateřství a stav výživy matek u HIV séropozitivních žen. HIV je také spojen s nárůstem chorioamnionitis (zánět plodových obalů choria, amnia, postižena je i plodová voda) a deciduitis (zánět deciduy - sliznice dělohy na konci sekreční fáze menstruačního cyklu a po celou dobu těhotenství), což může částečně vysvětlit zvýšené riziko předčasného porodu .\n\n\nTeratogenní mechanismus HCMV je interakce virových produktů s hostitelským retinoblastomovým (Rb) genem, který reguluje růst plodových buněk. V případě viru zarděnek vazba předpokládané replikázy (kritická pro replikaci viru) na Rb protein in vivo usnadňuje replikaci viru rubeoly, a tak mění normální funkci Rb v buněčném růstu vedoucím k teratogenezi. HCMV produkuje tvz. “immediate-early gene product”, který interaguje s Rb-proteinem, což částečně vysvětluje teratogenitu HCMV.\n\nHCMV je možná nejčastější příčinou vrozených infekcí a je hlavní příčinou senzorneurální ztráty sluchu, poškození mozku a mozkové obrny ve Spojených státech. Většina vrozených infekcí je asymptomatická, a proto je obtížné kvantifikovat prevalenci onemocnění. Děti jsou běžnými vektory pro HCMV a těhotné ženy, které jsou vystaveny dětem v denních centrech nebo předškolních zařízeních, jsou vystaveny vyššímu riziku infekce. Navzdory prekoncepční imunity na HCMV může infekce během těhotenství s novými kmeny vést k infekci plodu a vrozenému onemocnění HCMV. Stejně jako rubeola je riziko vrozeného HCMV onemocnění největší při infekci během organogeneze v prvním a raném druhém trimestru .\n\n\nVaricella zoster způsobuje vrozený varicelový syndrom a to nejčastěji, pokud je matka infikována během 8.-20. týdne těhotenství, vzácně v 3. trimestru.\n\nŠiroké poškození plodu, které je typické pro vrozený syndrom varicel, může být jak  hematogenní, tak se může objevit i neurotropismus (tendence a schopnost přednostně se vázat na nervový systém). Mechanismus poškození plodu u vrozeného syndromu varicel byl odvozen na základě životního cyklu viru a dermatomálního výsevu kožních lézí a segmentálních defektů v muskuloskeletálním systému a autonomním nervovém systému. Po primární infekci varicelly se virus stává spící v senzorickém kořenovém gangliu, pokud nedojde k reaktivaci. Po reaktivaci virus migruje senzorickými nervy na kůži a způsobuje bolestivou vyrážku nazývanou herpes zoster (pásový opar). V případě vrozeného varicelového syndromu se předpokládá, že virové \"reaktivace\" míchy a ganglií nastává po velmi krátké primární fázi infekce. Vrozený varicelový syndrom je tedy považován za podobný viru herpes zoster in utero. Virový zánět v senzorických kořenových gangliích je považován za zodpovědný za segmentální defekty nebo anomálie kůže, periferní nervové soustavy, autonomní nervové soustavy a muskuloskeletální soustavy, které jsou všechny inervovány ze stejné úrovně míchy .\n\n\nProces působení ionizujícího záření na živou tkáň se odehrává ve 4 fázích, které se liší svou rychlostí a typů probíhajících procesů:\n\n\nVýše uvedené změny v biologicky důležitých látkách mohou způsobit funkční a morfologické změny v buňkách, orgánech i v organismu jako celku .\n\nVyšší dávky ionizujícího záření způsobují změny v propustnosti membrán, vznikají poruchy dělení buňky, poruchy ve struktuře chromozomů a může dojít i ke smrti buňky. Platí, že vliv ionizujícího záření na buňku je tím větší, čím méně je buňka diferencovaná a čím má buňka větší schopnost se rozmnožovat. Právě proto jsou organismy vůči záření nejcitlivější na počátku svého vývoje .\n\npř.: RTG záření také patří mezi ionizující záření. Během těhotenství mohou být tyto postupy indikovány při významných zdravotních potížích a traumatech nebo před zjištěním těhotenství. Obavy týkající se použití rentgenových postupů během těhotenství vyplývají z rizik spojených s expozicí plodu ionizujícímu záření. Míra těchto rizik závisí na době gestace v době gestace a dávce radiace.Pokud během rané embryogeneze nastane extrémně vysoká dávka (vyšší než 1 Gy), může to být pro embryo smrtelné. Tyto dávky se však u těchto diagnostických postupů nepoužívají .\n\nKlinické projevy způsobené ionizujícím zářením:\n\nU lidí patří k nejčastějším nežádoucím účinkům radiační expozice vysokými dávkami (9) omezení růstu, mikrocefalie. Účinky ionizujícího záření na embryo a plod dále mohou zahrnovat: ztrátu těhotenství, malformace, neurobehaviorální abnormalit a onkologické onemocnění .\n\nPokud jde o intelektuální postižení, riziko záchvatů centrálního nervového systému je největší při expozici v době 8.-15. týdnu těhotenství. Bylo navrženo, že minimální prahová hodnota tohoto nežádoucího účinku může být v rozmezí 60-310 mGy. Nejnižší klinicky zdokumentovaná dávka způsobující závažné intelektuální postižení je však 610 mGy. Dokonce i vícenásobné diagnostické rentgenové postupy zřídka způsobují vystavení ionizujícímu záření takovéto dávky. Riziko anomálií, omezení růstu nebo potrat nebyli hlášeny při expozici záření nižším než 50 mGy, což je úroveň nad rozsah expozice při diagnostických postupech. Ve vzácných případech, kdy dochází k expozici nad touto hladinou, by pacienti měli být informováni o souvisejících rizicích a individuálním prenatálním diagnostickém zobrazování pro strukturální anomálie a omezení růstu plodu .\n\n\nHypertermie je stav, kdy dochází k nefyziologickému zvýšení tělesné teploty nad 37 °C. K nejčastějším příčinám patří infekční onemocnění (nachlazení, chřipka, zarděnky atd). Hypertermie je prokázaným teratogenem a proto by se v těhotenství neměla podceňovat. Při vyšší teplotě a jejím dlouhodobém působení dochází k výraznému zvýšení rizika potratu a vzniku vývojových vad \n\nTeratogenní působení hypertermie závisí na délce jejího působení, na výši teploty a na době těhotenství. Při vysoké teplotě jsou poškozovány buněčné membrány a může způsobit i smrt embryonálních buněk . \"Jeden z mechanizmů, který způspbuje poškození buněk při působení vysoké teploty souvisí s heat shock proteins odpovědí. Obranné mechanizmy, kterými se obecně chrání buňka při vystavení vysoké teplotě nebo jiným toxickým agens, se nazývají heat shock proteins. V embryonálním období mohou být již tyto heat shock proteins indukovány, ale selhávají při ochraně buněk v určitých stadiích vývoje. Při působení vyšší teploty začne buňka přednostně syntetizovat heat shock proteins, které mají za úkol chránit buňku před dalším poškozením. Jestliže se ale poškodí některé buňky, nemohou být tyto heat shock proteins použity k opravě jiných, například teplem denaturovaných proteinů. Spolu s aktivací heat shock proteins je zastavena syntéza jiných proteinů\". \"Dojde tedy k přerušení normálního vývoje a růstu buněk, což může mít v určitém období fatální důsledky\" .\n\nKlinické projevy:\n\nDojde-li k hypertermii během doby, kdy probíhá uzavírání neurální trubice, zvyšuje se riziko neurálních defektů. Mezi vývojové vady způsobené hypertermií patří např. encefalokéla (vrozená vada charakterizovaná výhřezem tkání centrálního nervového systému, která je doprovázená defektem kostí lebky a kožního krytu) ,mikroftalmie (výrazné zmenšení celého oka), mikrocefalie nebo rozštěp rtu a patra. Zvyšuje se také riziko výskytu srdečních a renálních vad. Je důležité, aby se teplota udržovala pod 38 °C, většinou bývá nutné podávat antipyretika .\n\n\n- Snížení množství amniové tekutiny pod určitou mez způsobí mechanickou deformaci končetiny.\n\n- Amniové pruhy vzniklé prasknutím amnia mohou zapříčinit intrauterinní amputaci i jiné vady .\n\n\nToxicita polychlorovaných bifenylů se odráží hlavně ve stupních chlorace, čímž se mění jejich vlastnosti. V organismu jsou metabolizovány na hydroxy- a sulfo- deriváty. V lidském těle působí jako endokrinní disruptory, což jsou látky exogenního původu, které mohou způsobit interakci s endokrinním systémem (syntéza, sekrece, transport, eliminace daného hormonu) .\n\nMohou pronikat pokožkou a kumulovat se v tukové tkáni, odkud jsou velmi pomalu metabolizovány. Akutní jedovatost těchto látek není velká, naopak velmi nebezpečné jsou hlavně subakutní a chronické expozice .\n\nPolychlorované bifenyly a jejich příbuzné sloučeniny dle Patandina mají za následek zpomalení růstu, z čehož plyne nízká porodní hmotnost a následný zpomalený růst kojence do 3. měsíce věku .\n\nPředpokládá se že v řadě perzistentních organochlorových sloučenin, tedy PCB, PCDD a PCDF je stejný mechanismus účinku. Pro zjednodušení porovnávání toxicity jednotlivých kongenerů byla zavedena hodnota toxického ekvivalentního faktoru (TEF). Hodnota toxicity 1 byla přiřazena podle  2,3,7,8-tetrachlorodibenzodioxinu (TCDD), který je jedním z netoxičtějších a nejdéle zkoumaných sloučenin v téhle řadě. Ostatním se hodnota TEF přiřazuje relativně, vzhledem k TCDD. Na molekulární úrovní se TCDD po difuzi do buňky váže na aryl-hydroxylázový receptor (Ah receptor), který je uchováván v inaktivním stavu. Receptorový komplex TCDD-Ah je přemístěn do jádra, kde indukuje expresi proteinových enzymů cytochromu P450 (CYP 1A1, CYP 1A2, CYP 1B1), TGF-α (transforming growth factor) což je ligand EGF (epidermal growth factor). EGF je membránový receptor, který reguluje buněčnou proliferaci. Tímto mechanismem se předpokládá vznik nádorového bujení účinkem TCDD. TCDD indukuje UDP-glukuronosyl transferázu (UGT1), čímž se zrychluje metabolická eliminace thyroidálních hormonů, dále indukuje metabolickou eliminaci estrogenů. Tyto sloučeniny se snadno absorbují z tenkého střeva. Při perorálním podání TCDD laboratorním zvířatům je absorpce 50-90%. Tyto výsledky jsou porovnatelné s známým, téměř kompletním vstřebáváním PCB, PCDD a PCDF u kojenců z mateřského mléka matek. Po absorpci přecházejí ve formě chylomikronů do plazmy a hromadí se hlavně v játrech a v tukových tkáních. Částečně se zůstávají vázány na sérové proteiny.\n\nTransplacentální přenos PCB a dioxinů znamená, že plod je vystaven těmto toxickým a teratogenním sloučeninám během kritického období růstu a vývoje orgánů. Hladiny jednotlivých kongenerů PCB v plazmě pupečníkové šňůry vysoce korelují s hladinami kongenerů PCB v plazmě matky. PCB přijaté matkou se hromadí hlavně ve tkáních plodu, které obsahují vysoké hladiny triacylglycerolů .\n\n\nTrávicím traktem je absorbováno více jak 90% sloučenin rtuti, které jsou přenášeny vázané na erytrocyty hlavně do centrálního nervového systému a ledvin. Z těla se stolicí a močí vyloučí okolo 10%.\n\nU organických sloučenin rtuti je možný transplacentární přenos. Ve tkáních plodu je pozorována až dvakrát větší koncentrace alkyl sloučenin rtutu než ve tkáních matky.\n\nNa molekulární úrovní je toxicita rtuti podmíněna reakcí Hg2+ iontů s SH skupinami enzymových systémů.  Matkám, které byly vytaveny během těhotenství methylrtuti se narodily děti, u nichž se rozvinula psychomotorická retardace, což se vysvětluje vazbou na SH skupiny DNA a RNA.\n\nTrácící trakt u dospělých absorbuje asi 10% olova z potravy a u dětí 40%. V krvi se naváže na hemoglobin nebo membránu erytrocytů a transportuje se hlavně do měkkých tkání a poté do kostí, kde se vytváří depoty, z nichž se může zpětně uvolňovat mimo jiné při těhotenství nebo laktaci.\n\nKlinické projevy:\n\nV CNS se olovo ve zvýšených koncentracích nachází v šedé hmotě. Přechází placentární bariérou a koncentrace v plodu jsou o málo nižší nebo srovnatelné koncentracím v tkáních matky. Vylučuje se renálně. Akutní intoxikace jsou vzácné. Při chronické intoxikaci olovem je postiženo několik orgánových systémů. U dětí je nejcitlivějším orgánem CNS, u dospělých je postižen periferní nervový systém, ledviny, vzniká hypertenze a anémie, dále je postižen GIT a reprodukční orgány.\n\nU dětí vystavených zvýšeným koncentracím olova je ohrožen jejich mentální vývoj. Neurotoxicita se vysvětluje interferencí olova s mechanismy synaptického uvolňování mediátorů. Olovo nahrazuje vápník a zinek v iontově závislých procesech, Aktivuje proteinkinázu C, nahrazuje vápník v kalmodulin-dependetních reakcích, inhibuje membránovou Na+/K+ -ATPázu a interferuje s uvolňováním kalcia z mitochondrií .\n\nArsen může způsobit dermatologické změny na pokožce, ekzémy a alergii, zvyšuje výskyt srdcecévních chorob, zvyšuje výskyt potratů, je rakovinotvorný a mutagenní. Patří mezi nervové kumulativní jedy (značně se kumuluje např. ve vlasech) .\n\nFetální alkoholový syndrom, označuje mezinárodní klasifikace nemocí  jako Q86.0 Alkoholový syndrom plodu (dysmorfní) .\n\nSpolu  s FAE (fetal alcohol effect), ARBD (alcohol-related birth defects) a ARND (alcohol-related neurodevelopmental disorders) patří do skupiny vrozených alkoholových poruch FASD (fetal alcohol spectrum disorders). Jedinci postihnuti ARND mohou mít problémy s intelektuálním vývojem - potíže s učením, pamětí, poruchy pozornosti. U ARBD bývají popisovány vady srdce, ledvin, kostí či poruchy sluchu .\n\nDiagnostika probíhá jednak prenatálně pomocí ultrazvuku, kde lékař objeví růstové retardace a orgánové malformace. Dále postnatálně, kdy již v novorozenecké věku jsou patrny symptomy - nicméně spektrum příznaků je závislé na dávce alkoholu, době působení a individuální citlivostí tkání matky a plodu. Třetí možností je anamnéza matky - abuzus alkoholu v graviditě .\n\nJako typický klinický obraz se objevují nižší porodní váha a růstové retardace (porucha růstu přetrvává i v dětství). Dále jsou pro tento syndrom typické kraniofaciální dysmorfie - mikrocefalie, zúžené oční štěrbiny, vyhlazené philtrum a ztenčený horní ret. Dále strukturální (mikrocefalie, hypoplasie mozečku), neurologické (špatná koordinace a kontrola svalů, problémy se sáním) a funkční poškození ( mentální retardace, kognitivní poruchy, poruchy chování) CNS .\n\nV současné době je léčba pouze symptomatická a měl by při ni být kladen individuální přistup ke každému jedinci. Důležitou součástí je speciální pedagogická péče. Z farmakoterapie bývají předepisovány stimulancia (hyperaktivia, problémy pozornosti), antidepresiva, neuroleptika a anxiolytika .\n\nLéčivo thalidomid je syntetickým derivátem kyseliny glutamové. Skládá se ze dvou spojených kruhů – glutarimidu a ftalimidového kruhu. Obsahuje chirální uhlík, který dává vzniknout dvěma enantiomerům (S-enantiomer je teratogenní, R-enantiomer je sedativní), jež tvoří v tělních tekutinách racemickou směs. Jelikož je léčivo racemické (nastává konverze mezi enantiomery), je velmi obtížné vytvořit stabilní formu, která by teratogenní nebyla. Léčivo může být hydrolyzováno v tělních tekutinách či metabolizováno v játrech cytochromem P450 .\n\nTeratogenní účinek thalidomidu\n\nV posledních padesáti letech bylo vysloveno více jak 30 teorií o teratogenním účinku thalidomidu. Některé z nich zahrnují mutagenezi DNA, účinky na chondrogenesi, toxicitu neurálních hřebenů či inhibici molekul buněčné adheze. V současné době je nejvíce podporována teorie založená na antianiogenním (působí proti vzniku cév) účinku thalidomidu, mechanismem indukce buněčné smrti a schopností generovat reaktivní formy kyslíku (ROS)). Jako primární vazebné místo thalidomidu byl identifikován Cereblon. Cereblon je protein, který je důležitý v cerebrálním vývoji jedince, zvláště ve vývoji paměti a učení. Je součástí komplexu ubiquitin E3 ligázy, který reguluje DNA opravy replikace a transkripce .\n\nCereblon je thalidomidem inaktivován, což má za následek teratogenitu. Nicméně tato teorie byla v roce 2013 zpochybněna na základě působení pomalidomidu (analog thalidomidu), kdy na embryích modelových zvířat (kuře, dánio pruhované) nebyla teratogenita pomalidomidu prokázána, i když je silnějším inhibitorem cereblonu .\n\nFDA dělila léčiva do šesti kategorií, které určovali riziko, s jakým léčivo může způsobit vznik malformace plodu.  Kategorizace byla označována písmeny abecedy, brala v úvahu bezpečnost léčiv během těhotenství, při porodu a při laktaci.\n\nKategorie A\n\n\nKategorie B\n\n\nKategorie C\n\n\nKategorie D\n\n\nKategorie X\n\n\nKategorie N\n\n\nNicméně toto označování léčiv je zastaralé, proto od  30. června roku 2015 vydala FDA novou klasifikaci léčiv. Kategorie se změnily na kategorii :\n\n\nSekce „těhotenství“ zahrnuje informace o registru léčiv a jejich působení v těhotenství. V sekci „laktace“ jsou uvedeny informace a užití léčiva při kojení např. jeho množství v mateřském mléce či efekt na kojené dítě. Ve třetí sekci „reprodukční potenciál mužů a žen“ jsou uvedeny informace týkající se testování těhotenství, doporučení týkající se antikoncepce či informace o neplodnosti .\n\n\n\n"}
{"id": "133174", "url": "https://cs.wikipedia.org/wiki?curid=133174", "title": "Letní olympijské hry 2012", "text": "Letní olympijské hry 2012\n\nLetní olympijské hry 2012, oficiálně Hry XXX. olympiády ( ), se konaly v anglickém Londýně. Slavnostní zahájení proběhlo 27. července 2012, zakončení se pak uskutečnilo 12. srpna 2012 a samotná sportovní klání byla zahájena již 25. července a od 28. července se rozběhla hlavní část her s většinou sportů. Na hrách bylo rozdáno 302 sad medailí ve 26 sportech. Londýn se stal prvním městem, ve kterém se olympijské hry v novodobé historii uskutečnily třikrát. Předtím se zde olympijské hry konaly v letech 1908 a 1948.\n\nPo ukončení olympijských her se v Londýně již tradičně konaly i paralympijské hry v termínu od 29. srpna do 9. září 2012.\n\nKandidaturu na pořadatelství her nabídlo celkem devět měst, která podala přihlášku do 15. června 2003. Všechna města prošla výběrovým řízením, které je na základě vyplněných dotazníků ohodnotilo v celkem jedenácti kritériích (jako doprava, finance, ubytování atd.) a stanovilo skóre vyjadřující schopnost pořádat olympiádu:\n\n\nPět nejlepších adeptů bylo vybráno do finálové volby, ze které nakonec vzešlo vítězně město Londýn.\n\nSlavnostní zahájení her proběhlo v noci z 27. července na 28. července 2012 od 21 hodin britského času (22.00 hodin letního středoevropského času). Hlavním režisérem uměleckého programu slavnostního zahájení se stal významný filmový režisér Danny Boyle. Při zahájení byla prezentována britská historie a kultura. Hry podle očekávání zahájila hlava hostitelského státu, britská královna Alžběta II. Ta si zahrála sama sebe v předtočeném klipu, kde do Buckinghamského paláce přijede Daniel Craig coby představitel Jamese Bonda a pokyne královně, aby přiletěla ke stadionu helikoptérou.\n\nNa hrách XXX. olympiády proběhly soutěže v 30 sportovních odvětvích. Z programu olympijských her vypadl baseball a softball.\n\n\n\n\nČeští olympionici v Londýně získali celkem 11 medailí. Zlaté medaile vybojovali Miroslava Knapková (skif), Barbora Špotáková (oštěp), David Svoboda (moderní pětiboj) a Jaroslav Kulhavý (horská kola). Rusko se po 60 letech nedostalo mezi trio nejlepších. I když v počtu medailí zastává s 82 kusy třetí místo, na Velkou Británii ztrácí 5 zlatých medailí.\n\n\n"}
{"id": "133177", "url": "https://cs.wikipedia.org/wiki?curid=133177", "title": "Kaspar von Stieler", "text": "Kaspar von Stieler\n\nKaspar von Stieler (2. srpna 1632 Erfurt – 24. června 1707 Erfurt) byl německý učenec, jazykovědec a lexikograf známý především svým slovníkem, jenž reprezentoval soudobou slovní zásobu němčiny.\n\n"}
{"id": "133180", "url": "https://cs.wikipedia.org/wiki?curid=133180", "title": "Naissaar", "text": "Naissaar\n\nNaissaar (švédsky \"Nargö\", německy \"Nargen\", česky též \"Ženský ostrov\") je největší ostrov ve Finském zálivu. Nachází se na severovýchodním okraji Tallinnnského zálivu a od pevniny je vzdálen 9,5 km. Ostrov náleží Estonsku.\n\nOstrov je situován na severním předpolí Baltského klintu. Rozkládá se na 18,7 km, což z něj činí šestý největší ostrov Estonska. Jeho nejvyšší část, která dnes dosahuje výšky 27 m na návrší \"Kunilamägi\", se poprvé objevila v důsledku postglaciálního zdvihu nad hladinou moře pravděpodobně na začátku období Litorinského moře zhruba 7700–7500 let př. n. l. Podloží ostrova tvoří krystalické horniny nacházející se v hloubce 114 m. Na nich spočívají čtvrtohorní depozity ledovcového, litorálního a eolitického původu. Svrchní vrstvy jsou tvořeny převážně písky a štěrkopísky. Povrch ostrova je povětšinou plochý až mírně zvlněný, s četnými známkami dřívějšího zalednění. Nachází se zde řada bludných balvanů, z nichž největší nesou jména \"Põlendikukivi\", \"Lehtmetsakivi\", \"Männiku rändrahn\" a \"Väike-Heinamaa suurkivi\". Na pobřeží jsou typické nízké štěrkové pobřežní valy, před nimiž se rozprostírají kamenité pláže přerušené občasnými výspami vybíhajícími do moře. Na severovýchodním pobřeží je pobřeží vyšší. V lokalitě \"Savikallas\" dosahuje výšky až 7 m a tvoří jej jílovité usazeniny.\n\nBotanicky patří Naissaar k severoestonské pobřežní nížinné oblasti. Na ostrově výrazně dominují lesy, které zabírají více než 80 % z celkové plochy. Vzhledem k písčitým půdám rostou v lesích suchomilné druhy, převládající dřevinou jsou borovice. V centrální oblasti se vyskytují také mokřady a bažinaté lesy. Na východním pobřeží ostrova se v lokalitě \"Taani kuninga aed\" (česky \"Zahrada dánského krále\") nachází oproti zbytku ostrova výrazně druhově pestřejší les, kde se podařilo obnovit původní podobu zalesněné louky.\n\nNa pobřeží rostou rozsáhlé křoviny tvořené růží svraskalou, na plážích se pak vyskytuje ječmenice písečná a chráněný hrachor pobřežní.\n\nMístní chudé půdy nikdy neposkytovaly vhodné podmínky k zemědělství, přesto však ostrov charakterizuje značná druhová rozmanitost. Botanici zde napočítali přes 450 druhů vyšších rostlin a přes 150 druhů mechů a lišejníků.\n\nPrvní zmínka písemná zmínka o ostrově pochází z 11. století z kroniky brémského mnicha Adama, kde je ostrov označen latinským názvem \"Terra feminarum\" (česky \"Ženská země\"). Nálezy arabských mincí z 8. až 10. století však dokládají, že ostrov měl čilé obchodní styky se vzdálenými kraji již dávno před tím.\n\nNejstarší záznam o osídlení ostrova je z roku 1469, kdy na ostrově žilo 9 švédských rodin. V roce 1705 zde Švédové zřídili menší vojenskou pevnost. Po skončení severní války se dostal ostrov stejně jako celé Estonsko do područí Ruska, které se rozhodlo vybudovat na mysu Vallkarelli námořní pevnost. Nedlouho po jejím dokončení v roce 1727 byl Naissaar označen za vojenské území a civilní obyvatelstvo bylo odsud vystěhováno. Období izolace však trvalo poměrně krátce a již roku 1748 vydaly úřady první povolení k usídlení se na ostrově bratřím Stephanu a Hansi Åmanovým. Místní komunita se pomalu rozrůstala a v polovině 19. století zde žilo 188 lidí, z nichž dvě třetiny tvořili Švédové a zbylou třetinu Estonci. V letech 1853–1856 byl postaven první kostel zasvěcený Panně Marii, který spadal pod správu svatomichalské farnosti v Tallinnu. S příchodem švédského učitele roku 1874 začalo postupné pošvédšťování ostrova, které trvalo až do roku 1925, kdy byla v místní škole zřízena estonská třída. V této době byl hlavním zdrojem obživy rybolov, lov tuleňů a lodivodské služby lodím směřujícím do tallinnského přístavu.\n\nTěsně před vypuknutím první světové války zasáhli do života ostrovanů opět plánovači carské armády. Vzhledem k strategické poloze ostrova bylo rozhodnuto, že primární linie obrany před námořním útokem na Petrohrad se bude nacházet v této části Finského zálivu. Hlavní palebná síla měla být soustředěna na Naissaar, na druhé straně zálivu hrála podpůrnou úlohu pevnost na poloostrově Porkkala. Civilní obyvatelstvo bylo v létě 1914 opět vystěhováno, tentokrát jim ovšem vyplatily carské úřady na tehdejší dobu poměrně štědré odškodnění za vyvlastněné pozemky a zrušená povolení k rybolovu. Stavbu pevností provázela četná zdržení a na sklonku roku 1917 bylo dokončeno jen 7 z původně plánovaných 10 baterií. Kromě toho bylo postaveno velitelské stanoviště a vybudována úzkorozchodná železnice.\nNa konci roku 1917 došlo pod vlivem Velké říjnové revoluce v místní vojenské posádce ke vzpouře. Vzbouřenci čítající 80-90 mužů pod vedením Stěpana Petričenka vyhlásili na ostrově Sovětskou republiku vojáků a stavitelů pevností ostrova Nargen. Rebelie však skončila poměrně záhy, když se 26. února 1918 na ostrově na žádost estonské vlády vylodila německá vojska, před nimiž početně slabší bolševici prchli po moři do Kronštadtu. Před svým útěkem ovšem stačili vyhodit do povětří všechny dělostřelecké baterie a vypálit místní kostel.\n\nPo skončení války a estonské pozemkové reformě se část původních obyvatel na ostrov vrátila. Vzhledem k nízkým cenám pozemkům a levným úvěrům se sem přistěhovali i noví usedlíci, především z Prangli a Viimsi. Lodivodské řemeslo však bylo zestátněno a většina z ostrova pocházejících lodivodů a kapitánů zůstala v Tallinnu. Roku 1934 žilo na ostrově 450 lidí, z toho 155 Švédů a 291 Estonců. V roce 1938 byl vybudován nový kostel. Půvabný ostrov však lákal i estonskou smetánku a řada z bohatých obyvatel nedalekého Tallinnu si zde v meziválečném období postavila rekreační chaty. Neupadl však ani vojenský význam ostrova a na ostrově byla vybudována nová opevnění, ovšem vzhledem k změněným geopolitickým podmínkám byla palebná síla směrována na východ a zdejší opevnění hrálo jen podpůrnou úlohu baterií umístěných na ostrově Aegna.\nNa začátku druhé světové války ostrov obsadila Rudá armáda a obyvatelstvo ostrova bylo opět vystěhováno. Během německé okupace bylo lidem dovoleno se do svých domovů vrátit. V roce 1944 však už bylo zřejmé, že se zde Němci dlouho neudrží a většina obyvatel švédského původu dala přednost dobrovolnému odchodu do Švédska. Zbylí byli z ostrova odsunuti po okupaci Estonska sovětskými vojsky, kdy byl ostrov prohlášen za uzavřenou vojenskou zónu. V letech 1949–1953 byla uprostřed ostrova vybudována továrna na námořní miny a rozsáhlé skladiště pro úschovu vyrobených min. Celý výrobní komplex podléhal přísnému režimu utajení, byl obehnán několika ploty z ostnatého drátu a obklopen bezpečnostními zónami hlídanými nejmodernějšími zabezpečovacími systémy. S přístavem a kasárnami byl spojen úzkorozchodnou železnicí.\n\nPo odchodu sovětských vojsk v roce 1994 byly na ostrově ponechané miny zneškodněny, ale jejich kovové schránky je dodnes možné vidět na mnoha místech. Ačkoli po vojácích zbyla citelná ekologická zátěž v podobě znečištění těžkými kovy a ropnými produkty, ostrovní ekosystém jako celek nebyl vážně zasažen, neboť vojáci nevyužívali místní lesy jako zdroj stavebního materiálu. Roku 1995 byla na celém území ostrova vyhlášena rezervace \"Naissaare looduspark\" (česky \"Přírodní park Naissaar\").\n\nNaissaar administrativně spravuje obec Viimsi a v roce 2009 bylo na ostrově přihlášeno k pobytu 9 obyvatel, z nichž jen několik zde žilo celoročně. Místní přístav na východním pobřeží je ve špatném stavu, je zanesený pískem a přístavní molo viditelně potřebuje opravu. Zakotvit je tu možné jen na vlastní nebezpečí. Z původních 38 km železnice je dnes v provozu jen krátký úsek z bývalých kasáren v \"Männiku\" do přístavu a podmínečně i dále ke skladu min. Na ostrově se nacházejí dva majáky. Větší z nich byl postaven roku 1960 na mysu Pikasääre na\nseveru ostrova, menší leží na mysu Hülgekari na jihovýchodním pobřeží.\n\nV létě je Naissaar oblíbeným cílem turistů, které láká bohatá vojenská historie ostrova a místní příroda. V poslední době stoupá i počet lidí, kteří si zde postavili rekreační chatu. V letním období na ostrov pravidelně jezdí ze starého tallinnského přístavu (\"Vanasadam\") loď Monica.\n\n"}
{"id": "133185", "url": "https://cs.wikipedia.org/wiki?curid=133185", "title": "Abrogans", "text": "Abrogans\n\nAbrogans nebo také Codex Abrogans je nejstarší známá kniha v německém jazyce. Je známý v opisu chovaném v knihovně opatství sv. Havla (Stiftsbibliothek, Cod. 911).\n\nTento latinsko-starohornoněmecký glosář či slovník vznikl mezi léty 764 a 772. Jedná se spíše o slovník latinských synonym se starohornoněmeckými glosami. Obsahuje celkem 3239 německých slov.\n\nNázev pochází od prvního glosovaného slova \"Abrogans\", u něhož je uveden starohornoněmecký ekvivalent \"dheomodi\" (dnes \"demütig\", tj. pokorný, skromný).\n\n"}
{"id": "133187", "url": "https://cs.wikipedia.org/wiki?curid=133187", "title": "Junkers Jumo 213", "text": "Junkers Jumo 213\n\nJumo 213 byl dvanáctiválcový, vodou chlazený letecký motor vyvinutý za druhé světové války německou firmou Junkers Motoren na základě jejího dřívějšího motoru Jumo 211. Jumo 213 měl oproti staršímu motoru Jumo 211 dvě vylepšení – vysokotlaký chladicí systém, který vyžadoval znatelně méně chladicí kapaliny a motor tak byl menší a lehčí, a množství menších vylepšení, díky kterým mohl běžet při vyšších otáčkách. Byť se tyto změny mohou zdát malé, zvýšily výkon motoru o více než 500 koňských sil a udělaly z Juma 213 jeden z nejžádanějších motorů v posledních letech války.\n\nKdyž se na konci 30. let začal Jumo 211 vyrábět, používal systém chlazení kapalinou založený na tzv. „otevřeném cyklu“. Motor byl ochlazován vodou, ale celý systém fungoval pod stejným tlakem jako byl tlak vnějšího prostředí nebo jen mírně vyšším. Protože je bod varu vody závislý na tlaku, tak s tím jak letadlo stoupalo, musela být teplota vody (chladicí kapaliny) udržována poměrně nízko, aby se zabránilo jejímu varu. To ale znamenalo, že chladicí kapalina mohla z motoru odvést jen relativně malé množství tepla, než musela být odvedena do chladiče. Protikladem byl konkurenční motor Daimler-Benz DB 601, jehož chladicí systém pracoval s konstantním tlakem nezávislým na letové hladině – bod varu chladicí kapaliny byl v tomto případě kolem 110 °C. To mu umožňovalo používat znatelně méně vody se stejným chladicím účinkem. I když si byly oba motory v ostatních ohledech velmi podobné, vycházel DB 601 menší a lehčí než Jumo 211 a podával vyšší výkon ve vyšších letových hladinách. Díky tomu byl oblíben u konstruktérů stíhacích letadel, kdežto na Jumo 211 zbylo jen „druhořadé“ použití v bombardérech a transportních letounech.\n\nJunkers se ale s tímto stavem nemínil spokojit a už v roce 1938 začal s vývojem vlastního vysokotlakého chladicího systému. Pokusy s Jumem 211 byly tak úspěšné, že nejenže bylo možné motor zmenšit, ale mohl i pracovat na vyšších otáčkách bez přehřívání. Další změny zahrnovaly zesílení klikové hřídele a nový, účinnější kompresor a vedly k modelu Jumo 211F, který disponoval 1 400 k při 2 400 ot./min oproti 950 k při 2 200 ot./min u dřívějších verzí.\n\nToto byl ale jen začátek. Po překonstruování a zmenšení vnějších částí motoru tak aby odpovídaly zdokonalenému způsobu chlazení a po vylepšení kompresoru, vznikl nový model motoru označený Jumo 213A disponující obrovským výkonem 1 750 k při 3 250 ot./min. Stal se tak mnohem výkonnějším než konkurenční DB 601E (1 350 k) a zhruba stejně výkonný jako mnohem větší Daimler-Benz DB 603. Junkers se rozhodl konkurovat přímo DB 603 a umístil záchytné a plnící body své „213“ na stejná místa jako DB 603, a tím umožnil jednoduchou záměnu obou motorů.\n\nJumo 213A poprvé běžel v roce 1940, ale do výroby byl schválen po dlouhých průtazích až v roce 1943. Náběh výroby byl extrémně pomalý, aby se zabránilo problémům ve výrobě stávajícího modelu Jumo 211. V roce 1944, kdy začaly být k dispozici větší množství nového motoru, byly výrobní linky opakovaně zničeny spojeneckým bombardováním. Výroba modelu A byla omezena na asi 400-500 kusů za měsíc po většinu let 1944/45.\n\nBěhem dlouhého období příprav výroby bylo vyvinuto několik různých verzí. 213B byla verze upravená pro používání 100 oktanového benzínu C3, čímž mohl být zvýšen tlak při kompresi palivové směsi a vzletový výkon vzrostl na 2 000 k. Verze 213C byla v zásadě stejná jako 213A, ale díky menším změnám v umístění olejové pumpy, kompresoru ap. umožňovala zástavbu kanónu střílejícího dutou hřídelí vrtule. U verze 213D se objevil nový třírychlostní kompresor zajišťující plynulejší výkonové křivky a lepší výkon ve vyšších letových hladinách, ale nakonec dostala přednost ve výrobě až následující verze.\n\nDalší hlavní výrobní verzí se tak stala 213E a velmi podobná 213F. Tyto motory byly vybaveny novým dvourychlostním, dvoustupňovým kompresorem, který dramaticky vylepšil výkony ve větších výškách. Jediným rozdílem mezi těmito dvěma verzemi bylo to, že model „E“ měl zamontován mezichladič pro další zlepšení výškových charakteristik, kdežto model „F“ jej neměl a byl vyladěn pro o trochu menší výšky. Modely E a F byly velmi žádané v posledních letech války pro takové letouny jako byly Junkers Ju 188, Junkers Ju 388, některé verze Focke-Wulfu Fw 190 a pro Focke-Wulf Ta 152H.\n\nDalším plánovaným větším vylepšením měla být verze 213J, ve které měla být stávající tříventilová technika nahrazena novou, účinnější, čtyřventilovou (čtyři ventily na jeden válec). Výroba se ale nestihla rozjet před koncem války. Dalšími experimentálními verzemi byly 213S pro užití v malých výškách a 213T s turbokompresorem.\n\nCelkem bylo vyrobeno 9163 motorů Jumo 213.\n\n\n\n\n\n"}
{"id": "133189", "url": "https://cs.wikipedia.org/wiki?curid=133189", "title": "Glasgowská botanická zahrada", "text": "Glasgowská botanická zahrada\n\nGlasgowská botaniká zahrada se nachází v západní části Glasgow (Skotsko), u křížení ulic Great Western Road, Byres Road a Queen Margaret Road. Tato (zdarma) veřejnosti přístupná zahrada se skládá z několika částí. Původní zahrada byla vybudována již v roce 1817 při Glasgowské univerzitě a byla spravována Královským institutem botaniky. Zahrada sloužila hlavně jako kulturní místo určené zejména pro pořádání koncertů.\n\nVenkovní park, slouží místním hlavně k odpočinku, neboť její součástí je prostorný anglický trávník, ale také ke studiu dřevin a venkovní flóry vůbec. Zimní zahrada prošla v roce 2006 celkovou inovací a obměnou. V investičním plánu byly opravy i dalších částí, v celkové výši 7 miliónů liber.\n\nVe skleníkové části lze spatřit kategoricky roztříděné rostliny z celého světa. Ve dvanácti místnostech je mimo jiné oddělení palem, pouště, bambusů a třeba begónií. Spolu s popisky jednotlivých rostlin je zde popsáno i několik živočichů, které mají spojitost s tím kterým druhem, nebo také popis vzniku uhlí, ropy atd.\n\n"}
{"id": "133191", "url": "https://cs.wikipedia.org/wiki?curid=133191", "title": "Hmatník", "text": "Hmatník\n\nHmatník je část kytary a všech strunných (kromě harfy a klávesových) a smyčcových nástrojů, nad kterou jsou nataženy struny. Má podlouhlý tvar, zespoda zaoblený, navrchu plochý nebo mírně zaoblený. \n\nU kytary a jiných strunných nástrojů (s výjimkou houslí, violy, violoncella, kontrabasu a některých exotických nástrojů) jsou na vrchní straně upevněny pražce. Jejich vzdálenost je určená tak, aby posunutí prstu hráče o jeden pražec (resp. mezipražcové pole na hmatníku) výš (směrem k tělu kytary, prakticky je to směr šikmo dolů) zkrátilo aktivní délku struny (vzdálenost od pražce, o který je struna opřena, po kobylku kytary o dvanáctou odmocninu ze dvou – zvýšení o půltón). Kytarový hmatník bývá opatřen perleťovými orientačním značkami z abalonu.\n\nKvalita hmatníku je jeden z nejdůležitějších parametrů kvality všech strunných nástrojů, např. u kytary křivý hmatník způsobuje nepříjemné „drnčení“ strun o vyšší pražce a nepřesně osazené pražce způsobují rozladěné znění kytary, i když by byla v základní poloze správně naladěná.\n\nU smyčcových nástrojů (jako např. housle, viola, violoncello a kontrabas) je hmatník obyčejně vyroben z ebenového dřeva, palisandru nebo jiného tvrdého dřeva. Na některých kytarách je krk z javorového dřeva a hmatník vyrobený z jednoho kusu dřeva, nejčastěji z javoru (světlé hmatníky) či palisandru (tmavé hmatníky). Někteří současní výrobci houslí (např. David Rivinus) používají na výrobu hmatníků lehké materiály, například uhlíkové vlákno.\n\nSprávná definice hmatníku je ta, že hmatník je jen vrchní část krku strunného nástroje, to znamená, že by se neměly zaměnit pojmy „krk“ a „hmatník“. Na doplnění možno uvést, že krk na elektrických kytarách a baskytarách je zevnitř zpevněn kovovou výztužnou tyčí, která kompenzuje tah strun a upravuje tím výsledné prohnutí.\n"}
{"id": "133196", "url": "https://cs.wikipedia.org/wiki?curid=133196", "title": "Letní olympijské hry 1992", "text": "Letní olympijské hry 1992\n\nXXV. letní olympijské hry se uskutečnily v době od 25. července až do 9. srpna 1992 v Barceloně, Katalánsko (Španělsko). Zúčastnilo se jich 9 956 sportovců (7 010 mužů a 2 851 žen) ze 169 zemí. Soutěžilo se v 286 disciplínách 32 sportů.\n\nPořadatelské město bylo vybráno v soutěži mezi Amsterodamem, Bělehradem, Birminghamem, Brisbane a Paříží v Lausanne ve Švýcarsku v roce 1986.\n\nJedním z nejlepších výkonů v atletických soutěžích byl dosud platný světový rekord a první čas pod 47 sekund v historii Kevina Curtise Younga v běhu na 400 metrů překážek. Má hodnotu 46,78 sekundy a je dodnes jediným výkonem pod 47 sekund.\n\n\n\"* Společenství nezávislých států – tým složený ze sportovců Ruska a 11 republik bývalého Sovětského svazu (Arménie, Ázerbájdžán, Bělorusko, Gruzie, Kazachstán, Kyrgyzstán, Moldávie, Tádžikistán, Turkmenistán, Ukrajina, Uzbekistán); pobaltské republiky (Estonsko, Litva, Lotyšsko) sestavily vlastní reprezentační týmy.\n\n<nowiki>**</nowiki> Sportovci z bývalé Jugoslávie, kteří se her nemohli účastnit jako zástupci svých států, protože Svazová republika Jugoslávie byla postižena sankcemi OSN a v Makedonii doposud neexistoval olympijský výbor; jednotlivcům však byla účast dovolena. \"\n\nHer se zúčastnili sportovci z celkem 169 zemí (včetně Společenství nezávislých států). První účast v historii zaznamenaly tyto země: Bosna a Hercegovina, Chorvatsko, Slovinsko (všechny díky rozpadu Jugoslávie) a Namibie. Poprvé se zúčastnil také znovusjednocený tým Německa a Jemenu.\n\nČísla v závorkách udávají počty sportovců zastupujících zemi.\n\nJedním z význačných momentů této olympiády byla účast předních profesionálních basketbalistů v olympijském turnaji mužů - jednalo se především o reprezentaci USA - tzv. Dream Team.\n\n"}
{"id": "133199", "url": "https://cs.wikipedia.org/wiki?curid=133199", "title": "Galadriel", "text": "Galadriel\n\nGaladriel je postava elfské vládkyně z knih Silmarillion a Pán prstenů J. R. R. Tolkiena.\n\nRodokmen Galadriel sahá (v pouhých dvou generacích) k nejstaršímu králi elfského rodu Noldor – Finwëmu, byla dcerou jeho třetího syna Finarfina. V době děje Pána prstenů se tedy jednalo o jednu z nejstarších, a rozhodně o nejvznešenější elfskou nebo lidskou postavu ve Středozemi, čemuž odpovídala i její moc (smrtelnými lidmi označovaná za kouzelnou).\n\nPodle zpěvu Quenta Silmarillion dosáhla Galadriel dospělosti ještě za pobytu Noldor v Blažené říši Amanu ve věku před prvním úsvitem Slunce a Měsíce. Patřila mezi vůdčí osobnosti Vzpoury Noldor, i když neměla sama přímou účast v žádném z nejhorších činů, které byly během této vzpoury spáchány (vizte Zabíjení rodných v Alqualondë). Po zrádném spálení lodí v zátoce Losgar Fëanorem patřila Galadriel spolu se svými bratry, strýcem Fingolfinem a jeho syny mezi vůdce těch, kdo se přes tuto zradu dostali pěšky přes ledová pole na nejvzdálenějším severu do Středozemě a zúčastnili se Beleriandských válek Noldor proti Morgothovi v Prvním věku.\n\nBěhem první relativně úspěšné fáze válek přebývala převážně v domě svého bratra Finroda, při jedné z návštěv v Thingolově říši Doriath se však zamilovala do svého budoucího manžela Celeborna a zůstala v Doriathu. Zde se stala učednicí a nejbližší přítelkyní Thingolovy manželky Melian, která díky svému božskému původu (jednalo se o jednu z Maiar – nižších bohů Ardy). Odtud pochází podle všeho převážná část její později ještě zdokonalené kouzelné a věštecké moci.\n\nPo ukončení Beleriandských válek a zajmutí Morgotha byla Galadriel jedním z mála žijících členů královského rodu Noldor, který se nevrátil s vítězným vojskem do Amanu, ale setrval ve Středozemi – v případě Galadriel to byly celé další dva věky. Láska k Celebornovi (který nechtěl opustit Středozem) a možná i její pýcha jí místo toho vedla na východ, přes Ered Lindon.\n\nNa začátku Druhého věku Celeborn a Galadriel bydleli u jezera Nenuial a fakticky vládli Eriadoru. Během té doby se jim narodil syn Amroth. Časem ale Galadriel získala pocit, že se na východě znovu objevuje nějaké nebezpečí (nemohla ještě pojmenovat Saurona, ale byl to on) a proto někdy kolem roku 700 Druhého věku odešli dále na východ a založili říši Eregion na západní straně Hithaeglir, poblíž trpasličí Khazad-dûm. Ta se stala známou svými kováři a řemeslníky, nejznámější mezi nimi byl Celebrimbor.\n\nSauron viděl v Eregionu hrozbu, ale nemohl si dovolit na něj přímo zaútočit. Proto kolem roku 1200 přišel sám, v přestrojení, a učil Noldor tajnostem kovářského řemesla. Přitom je přesvědčil, aby se chopili moci a Galadriel vyhnali – odešla na východ do Lórinandu. Tehdy Noldor se Sauronovou pomocí vytvořili Prsteny moci. Poté Sauron odešel a vytvořil Jeden prsten, elfové poznali že je zradil a prsteny ukryli. Jeden ze tří nejmocnějších, Nenyu, prsten vody, dostala právě Galadriel, ale až do pádu Saurona ve válce Posledního spojenectví ho nemohla používat.\n\nEregion byl roku 1695 Sauronem zničen a bylo rozhodnuto ho neobnovovat, Galadriel tedy zůstala v Lórinandu. Ve Třetím věku jí tam Nenya umožnila vybudovat na východ od Mlžných hor na březích řeky Anduiny chráněnou říši Lothlórien, kde „nic nepodléhalo času a rozkladu“, a která připomínala elfí království z Prvního věku. Galadriel a Celeborn, ani jejich lid se během Druhého a Třetího věku neúčastnili válek elfů a lidí proti Morgothovu následníkovi Sauronovi, omezili se na ochranu hranic vlastní říše. Galadriel byla přesto pro svou moudrost členkou Rady Moudrých, kde se shromáždili nejmocnější z elfích knížat a čarodějů ve společném úsilí o odpor proti Sauronovi.\n\nV knize Pán prstenů je zmiňováno, že Galadriel se na dálku, magickou silou, potýkala s myslí samotného Saurona a byla schopná svými schopnostmi násobenými mocí svého prstenu nejen odvracet Sauronovo oko od své říše a jejího okolí, ale navíc v omezené míře zkoumat mysl Saurona a předvídat některé z jeho plánů.\n\nV první části, Společenstvu Prstenu, Galadriel ve svém domě hostila členy Společenstva, kteří se dostali z Morie. Při jejich setkání v jejím stromovém domě jménem Caras Galadhon, testovala mysl každého ze Společenstva o tom, jací jsou a jaké je jejich rozhodnutí. Boromir tento test považoval za pokušení. Ale i samotná Galadriel byla zkoušena, a to když jí Frodo Pytlík nabízí Jeden Prsten. Galadriel si ale uvědomila, že tak obrovská síla by ji učinila velkou a strašnou a nevěstilo by to nic dobrého. Ve zkoušce uspěla, Prsten odmítla a rozhodla se „zmenšit“, předat vládu ve Středozemi lidem a odplout do Valinoru. Před odjezdem Společenstva dala Galadriel každému členu elfí plášť, vybavení včetně lodí a každému speciální dárek od ní.\n\nKrátce po odjezdu Společenstva přilétl orel Gwaihir, nesoucí Gandalfa po boji s balrogem. Galadriel ho vyléčila a oblékla ho do bílé barvy, čímž dala najevo, že se stává vůdcem Istari. Během posledních bitev Války o Prsten, byl Lórien třikrát obléhán vojsky Dol Gulduru, Lórien ale útokům odolal a Galadriel prohlásila, že Lórien dobyt nebude, leda by přišel sám Sauron.\n\nPo porážce Saurona se Celeborn, manžel Galadriel, vydal s vojskem do Dol Gulduru a zaútočil na něj společně s armádou krále Thranduila. Když byla pevnost dobyta, Galadriel ji sama zničila svou mocí a na jejím místě vytvořila nádhernou zahradu. Poté se Galadriel rozhodla ze Středozemě odejít, opustila ji jako největší z Eldar ve Třetím věku.\nSpolečně s Elrondem, Gandalfem, Círdanem a hobity Bilbem a Frodem Pytlíkovými odplula Galadriel na Poslední lodi přes Velké moře, tato událost je považována jako konec Třetího věku. Galadriel zároveň opouští Celeborna (Tolkien se v tomto liší od filmové verze Petera Jacksona, kde Celeborn odplouvá s Galadriel) a odplouvá do Valinoru.\n\nBylo řečeno, že Galadriel měla podle míry Dúnadanů výšku muže, naznačuje výšku 6 stop, 4 palce (kolem 193 cm). Hlavním jejím znakem jsou její dlouhé, stříbrno-zlaté vlasy. Byly zlaté jako vlasy její pramáti Indis, která byla Vanya; byly však dotčeny vzpomínkou na hvězdnou stříbřitost její matky. Elfové z Tirionu řekli, že v jejích vlasech je obsažena záře Dvou stromů, Laurelinu a Telperionu.\nPovaha Galadriel je vyjadřována jako smíšena z příbuzenstva Eldar. Galadriel byla pyšná a ctižádostivá jako Noldor, ale zmírněná jemností Vanyar. Tuto povahu sdílela se svými příbuznými, otcem Finarfinem a bratrem Finrodem.\nPři setkání s Gimlim, synem Glóinovým, dala tomuto trpaslíkovi Galadriel své 3 vlasy, jako onen speciální dar od ní, na žádost Gimliho. Bylo to tím podivnější, že její vlasy byly považovány za div již ve Valinioru a sám Feänor ji mnohokrát žádal o pramen – nedala mu však ani jeden vlas. Její sympatie ke Gimlimu, jedinému trpaslíkovi, který vkročil do Lothlórienu, dokonce znamenaly to, že připustila trpaslíkům vstup do elfského království, čímž si získala Gimliho srdce navždy. Kromě své laskavosti byla také velice inteligentní a moudrá.\n\nGaladriel, považovaná za nejmocnějšího elfa ve Středozemi a nejmocnější eldarskou ženu vůbec, vládla nezměrnou mocí, se kterou dokázala čelit dokonce samotnému Sauronovi. Velká část její moci a schopností pravděpodobně pochází z učení její přítelkyně Melian. Od narození byla známá pro svou jedinečnou schopnost nahlédnout do srdcí druhých, se kterou dokázala odhalit jejich pravé úmysly, které však až na výjimky soudila se soucitem a porozuměním. Podle Tolkiena byla ve Valinoru konkurencí pro muže i ženy jak ve vědě, tak v atletice. Stejně jako Elrond i ona byla mistrem \"osenwa \"(řeč myšlenek) – uměla telepaticky komunikovat na velké vzdálenosti a libovolně číst v myslích ostatních. Měla věštecký dar, se kterým dokázala – hlavně pomocí svého zrcadla – vidět minulost i zachytit záblesky budoucnosti. Pravděpodobně vládla i druhem palebné moci, protože dokázala společně se členy Bílé rady vyhnat Saurona z Dol Gulduru a o mnoho let později také pevnost sama vyhladila do základů. Byla také zkušená léčitelka, což dokázala, když uzdravila Gandalfa po bitvě s balrogem.\n\nGaladriel se objevila poprvé v adaptaci Ralpha Bakshiho z roku 1978, kde ji dabovala Annette Crosbie, v rádiové adaptaci z roku 1981 ji namluvila Marian Diamond.\n\nVe filmové trilogii režiséra Petera Jacksona hraje Galadriel herečka Cate Blanchett. V této adaptaci se Galadriel objevuje hned na úplném začátku, když vypráví Prolog. V tom povídá o vykování Prstenů moci a o Posledním spojenectví elfů a lidí. V prvních plánech měl tento Prolog vyprávět buď Frodo nebo Gandalf, ale obě varianty byly nakonec vyloučeny: Frodo nežil v době, kdy se tyto věci udály a ani o nich nic nevěděl. Gandalf zase v té době ještě ve Středozemi nebyl, čarodějové přišli až o 1000 let později. Galadriel v té době žila, a tak nakonec byla vybrána její postava, aby vyprávěla Prolog.\n\nPozději je ve filmu vidět Galadriel, jak telepaticky komunikuje s Elrondem (pravděpodobně díky Třem Prstenům, které opatrují). Galadriel ale používá myšlenkové spojení i v jiných situacích, například když Frodo vstupuje do Lórienu, slyší hlas Galadriel ve své hlavě.\n\nGaladriel dostala od otce jméno Artanis („ušlechtilá žena“) a od matky Nerwen („muž-dívka“), což mělo značit její výšku a sílu. Jméno Galadriel je přeloženo ze telerinského jména Alatáriel, a toto jméno jí dal Celeborn, díky jejím dlouhým stříbrno-zlatým vlasům.\n"}
{"id": "133203", "url": "https://cs.wikipedia.org/wiki?curid=133203", "title": "Seznam televizních stanic v Česku", "text": "Seznam televizních stanic v Česku\n\nNíže je uveden seznam většiny televizních stanic, které jsou dostupné u velkých tv operátorů v Česku přes sítě DVB-T/DVB-T2 (pozemní vysílače), DVB-C (kabelová síť), DVB-S/DVB-S2 (satelit) nebo IPTV (internet).\n\nVlastníkem sítě je Česká televize, technicky ji zajišťují České radiokomunikace.\n\nVlastníkem a provozovatelem sítě jsou České radiokomunikace.\n\nVlastníkem sítě je Czech Digital Group, technicky ji zajišťují České radiokomunikace. \n\nVlastníkem a provozovatelem sítě je Digital Broadcasting, s.r.o. Radima Pařízka.\n\nVlastníkem sítě je Česká televize, technicky ji zajišťují České radiokomunikace. \n\n\nVlastníkem a provozovatelem sítě jsou České radiokomunikace. \n\nVlastníkem a provozovatelem sítě je Digital Broadcasting, s.r.o. Radima Pařízka. \n\nVlastníkem sítě je Česká televize, technicky ji zajišťují České radiokomunikace. \n\n\nVlastníkem a provozovatelem sítě jsou České radiokomunikace. Programová nabídka shodná jako v Přechodové síti 12 a jen do konce června 2020. \n\n\nVlastníkem a provozovatelem sítě jsou České radiokomunikace. Programová nabídka platná jen do konce června 2020. \n\n\nVlastníkem a provozovatelem sítě je Digital Broadcasting, s.r.o. Radima Pařízka. \n\n\nVlastníkem i provozovatelem této sítě jsou České radiokomunikace. Jedná se o virtuální síť, kdy její vysílače byly přiřazeny po odkupu od předchozího vlastníka Iva Brabce do Regionální sítě 20. \n\nVlastníkem a provozovatelem této sítě je B Plus Tv a.s. \n\nSíť pokrývá část Moravskoslezkého kraje.\n\n\nVlastníkem a provozovatelem sítě je Modern Production s.r.o. \n\nSíť vysílá z Liberce a Jablonce nad Nisou.\n\n\nVlastníkem a provozovatelem sítě je Prague Digital TV. \n\nSíť vysílá v Praze a v části Středočeského kraje. \n\n\nVlastníkem a provozovatelem této sítě je CMS TV. \n\nSíť je dostupná na Svitavsku.\n\n\nVlastníkem a provozovatelem této sítě je společnost AV-PARK.\n\n\nVlastníkem a provozovatelem je společnost Progrese Digital s.r.o. Radima Pařízka.\n\nSíť je dostupná pro většinu obyvatel a má tak charakter celoplošné sítě.\n\n\nVlastníkem a provozovatelem jsou České radiokomunikace. \n\nSíť je dostupná pro všechna krajská města.\n\n\nVlastník i provozovatel sítě je TV Produkce Dakr s.r.o.\n\nSíť je dostupná z vysílače Most.\n\n\nVysílače této sítě byly zapojeny do Multiplexu 1a (Regionální síť 7). \n\nVlastníkem a provozovatelem jsou pHmedia Czech Republic s.r.o. \n\nSíť je dostupná z vysílače Jihlava-Hosov.\n\n\nVlastníkem a provozovatelem jsou České radiokomunikace.\n\nSíť je dostupná v Praze a části Středočeského kraje.\n\n\nVlastníkem i provozovatelem sítě je Radim Pařízek. \n\nSíť pokrývá oblast Hodonína. Brna a Prahy. Vysílání na Hodonínsku bude ukončeno 30.6.2019.\n\n\nVlastníkem a provozovatelem je Jindřichohradecká televizní s.r.o. \n\nSíť pokrývá část kraje Vysočina.\n\n\nVlastníkem a provozovatelem sítě je Ing. Vladimír Bílý. \n\nSíť vysílá z vysílače Adamov.\n\n\nVlastníkem sítě je Nataša Pštrossová. Provozovatelem je lokální televize Fonka. \n\nSíť je dostupná z příbramského vysílače.\n\n\nVlastníkem i provozovatelem této sítě je plzeňská firma RTI cz s.r.o. Provoz této sítě bude ukončen 30.6.3019. \n\nSíť je dostupná z plzeňského vysílače Sylván. \n\n\nVlastníkem i provozovatelem této sítě je Českokrumlovská televize. \n\nSíť pokrývá část Jižních Čech z vysílače Domoradice.\n\n\nVlastníkem i provozovatelem této sítě je společnost Dvbexpert. V tuto chvíli není v provozu. \n\nVlastníkem i provozovatelem této sítě jsou České radiokomunikace. \n\nSíť vysílá z řady vysílačů v Čechách a jejich obsah se liší. \n\n\nVlastníkem i provozovatelem této sítě je firma TvSat z Mariánských Lázní. \n\nSíť pokrývá oblast Mariánské Lázně a Planá.\n\n\n\n\n\n\n\n\n\n"}
{"id": "133206", "url": "https://cs.wikipedia.org/wiki?curid=133206", "title": "Pedassaar", "text": "Pedassaar\n\nPedassaar je jeden z estonských ostrovů v Baltském moři. Nachází se v Kolžském zálivu přibližně 1 km od pobřeží.\n\n"}
{"id": "133209", "url": "https://cs.wikipedia.org/wiki?curid=133209", "title": "Novogirejevo", "text": "Novogirejevo\n\nNovogirejevo může znamenat:\n\n"}
{"id": "133216", "url": "https://cs.wikipedia.org/wiki?curid=133216", "title": "Koipsi", "text": "Koipsi\n\nKoipsi (též Koipse) je jeden z estonských ostrovů v Baltském moři. Nachází se v Kolžském zálivu přibližně 1 km od pevniny.\n"}
{"id": "133219", "url": "https://cs.wikipedia.org/wiki?curid=133219", "title": "Ion Luca Caragiale", "text": "Ion Luca Caragiale\n\nIon Luca Caragiale [jon luka karadžiale] (30. ledna 1852 Haimanale, Valašsko – 9. června 1912 Berlín, Německo) byl rumunský dramatik, prozaik, publicista, básník a překladatel. Proslavil se především svými společenskokritickými komediemi. Je považován za zakladatele rumunského moderního dramatu. Jeho nejznámější hrou je \"Ztracený dopis\".\n\nCaragiale pocházel z divadelnické rodiny, otec i oba strýcové byli herci. Po středoškolských studiích na soukromých ústavech v Ploješti navštěvoval v letech 1866 - 1870 třídu uměleckého přednesu a mimiky na bukurešťské konzervatoři, kde vyučoval jeho strýc, dramatik Costache Caragiale.\n\nV roce 1870 nastoupil jako nápověda a opisovač do Národního divadla v Bukurešti a v téže době začal přispívat do politických a satirických časopisů liberálního zaměření. V letech 1877 - 1881 psal články a reportáže pro konzervativní deník \"Timpul\", v jehož redakci působil Mihai Eminescu (Eminovici). Eminescu ho uvedl do literacké společnosti \"Junimea\" vedené Titem Maiorescem, v jejíž časopisu \"Covorbiri literare\" uveřejnil své hlavní divadelní hry. Ve svém životě vystřídal řadu zaměstnání: byl soudním zapisovatelem v župě Prahova, soukromým učitelem, v letech 1881 - 1882 působil jako školní inspektor v župách Sučava (Suceava) a Neamț, potom jako úředník Správy monopolů. Několikrát si otevřel pivnici. V sezoně 1888 - 1889 byl jmenován ústředním ředitelem rumunských divadel, osvědčil se jako organizátor divadelního života a režisér. Řadu let vydával humoristické časopisy, kupříkladu \"Claponul\" a \"Moftul român\".Neuznání ze strany rumunských vlivných kulturních kruhů a nepodložené nařčení z plagiátu ho přiměly k rozhodnutí přestěhovat se v roce 1905 do Berlína, odkud se však stále účastnil literárního a společenského života v Rumunsku, kupříkladu pronikavým politickým esejem \"Rok 1907 od jara do podzimu\".\n\nKritika rumunské společnosti\n\nCaragialova komedie ze soudobého společenského života napadají konzervativní i liberální demagogii, nemorálnost stranického politikaření, arivismus, nevzdělanost maloměšťáku i vysmívají volební a parlamentární hře na demokracii; prostředky komična vyplývají z dějových zvratů a častých qui pro qou, z přesně odpozorovaných charakterů a z jazykový individualizace postav. V první hře \"Bouřlivá noc\" (1879) Caragiale uvádí scénu novou společenskou vrstvu zbohatlíků a staví do ostrého kontrastu její aspirace a skutečnou úroveň. V jednoaktovce \"Pan Leonida proti reakci\" (1880) zamířil satirické ostří na užvaněnost a zbabělost politických demagogů, planě horujících pro republiku a revoluční změny. Promluvy pana Leonidy jsou karikaturou sdělování a jeho jednání je protipólem patetických gest. Fraška \"Když se slaví karneval\" (1885), plná záměn a pronásledování, se odehrává na bukurešťském předměstí během karnevalu, na němž místní „lepší společnost“ chce dokázat, jak vznešeně se umí chovat a mluvit; autor parodoval nejen tyto přízemní maloměšťáky, ale také dobový žánr melodramatu. Série komedii vrcholí ostře satirickou hrou \"Ztracený dopis\" (1884), jejž místo a čas jsou určeny (začátek 80. let 19. století v rumunském, možná valašském, provinčním městě), ale celkový smysl hry toto vymezení daleko přesahuje. Zápletka se týká předvolebního střetnutí mezi místními konzervativci a liberály a dostává se do pohybu díky motivu několikrát ztraceného a opět nalezeného kompromitujícího milostného psaníčka. Komično je založeno na neočekávaných situačních zvratech, na vystižení dominantních slabostí a neřestí postav, na jejich barvité jazykové charakteristice. Řeč postav občas ztrácí smysl v záplavě bezobsažných proklamací a frází, jazyk jako by přestával sloužit ke komunikaci. Ještě naléhavější pocit absurdity však vyplývá z rozuzlení: kandidaturu na místo poslance nezískává ani jeden z místních rivalů, nýbrž obskurní „člověk z ústředí“, který všechny překonává hloupostí i nemorálností.\n\n\n\n\n"}
{"id": "133220", "url": "https://cs.wikipedia.org/wiki?curid=133220", "title": "Guild Wars", "text": "Guild Wars\n\nGuild Wars je kooperativní RPG online počítačová hra (MMORPG) od společnosti ArenaNet. Ke hře jsou vydány tři datadisky. První dva je možné hrát samostatně bez nutnosti zakoupit základní hru. Jsou to, Guild Wars Factions a Guild Wars Nightfall. U třetího datadisku s názvem , je pro hraní zapotřebí vlastnit původní hru Guild Wars.\n\nGuild Wars není nejvhodnější nazvat MMORPG, sami autoři ji nazývají CORPG (Competitive Online Role Playing Game). Jedná se o to, že ve hře není jen jeden obrovský svět, který sdílejí stovky a tisíce hráčů. Všichni hráči se potkávají ve městech, kde mohou spolu komunikovat, obchodovat nebo vytvářet party. V případě, že se taková skupina hráčů dohodne, tak se pro ně vytvoří vlastní kopie herního světa (takzvaná instance, kde se nebude nacházet žádný jiný hráč nepatřící do této skupiny). Výhodou tohoto řešení je velmi nízká náročnost na internetové připojení. Hru mohou bez problémů hrát i hráči s běžným dial-up připojením.\n\nSamotná hra je rozdělená na dvě základní části. První je PvE část (z anglického Player vs Environment, tj. hráč proti prostředí), ve které hráč, případně skupina hráčů, plní úkoly a mise a postupují dále v příběhu. Druhou, nosnou částí této hry je PvP část (z anglického Player vs. Player, tj. hráč proti hráčovi). Obě části se řídí stejnými pravidly, ale styl hraní je značně odlišný.Ve hře můžete postupovat po úrovních, maximální úroveň je 20. Úrovně získáváte plněním úkolů, příběhových misí nebo zabitím nepřátel.\n\nPři vytvoření nové postavy jí hráč určuje primární povolání. Později v průběhu hraní (při PvP hře ihned) hráč vybírá i sekundární povolání. Každé povolání má několik unikátních vlastností, do kterých hráč rozděluje body a tak určuje vlastnosti své postavy. Každé povolání má i jednu primární vlastnost, která je přístupná pouze tehdy, když má vaše postava toto povolání určené jako primární. Ze sekundárního povolání je možné body přidělovat do všech vlastností, kromě primární. Přidáním bodů do vlastnosti se zlepšuje účinek všech dovedností (skillů), které tato vlastnost ovlivňuje. Například při hře za elementalistu přidáním bodu do fire magic zvyšujete účinek všech kouzel používajících oheň.\n\nKaždé povolání má k dispozici unikátní sadu dovedností. Ty hráč seskupuje do tzv. buildů, v jednu chvíli může být v buildu max. 8 skillů. Jejich výběr je mimořádně důležitý při plánování útoků a obrany proti nepřátelům. Každé povolání má k dispozici víc než 100 dovedností. Některé z nich jsou totožné pro všechna povolání. Účinnost většiny z nich je závislá na množství přidělených bodů k vlastnosti, ke které kouzlo patří. Výjimkou jsou skilly, které se neváží k žádné vlastnosti.\n\n\n\nVětšina skillů při aktivaci spotřebovává energii nebo adrenalin, přičemž k spotřebě dochází hned na začátku aktivace skillu. Jestli je aktivace přerušena, či už hráčem samotným, nebo nepřítelem, hráč energii investovanou do vyvolání skillu ztrácí. V hře existují i skilly, tzv. signety, které při aktiváci nespotřebovávají energii ani adrenalin.\n\n\"Energie\" je univerzálním platidlem za vyvolání skillu. Velikost zásoby energie ovlivňuje povolání, druh brnění a zbraně, které hráč používá. Energii hráč získává použitím některého ze skillů na doplnění energie nebo postupnou regenerací. Základní regenerace se pohybuje v závislosti od primárního povolání od jednoho až po dva body do energie za sekundu. Působením některých skillů je možné regeneraci posilnit až na pět bodů energie za sekundu. Typická cena skillu se pohybuje od 5 do 25 bodů energie. Hráči může použitím skillů doplňovat energii pouze sami sobě. Výjimkou je nekromancer, který jediný disponuje skilly na zrychlení regenerace energie pro spoluhráče.\n\n\"Adrenalin\" je speciálním druhem energie. Nabíjí se při boji tím, že hráč zasáhne nepřítele zbraní. Adrenalin se nenaplní do společného zásobníku s energií. Každý adrenalinový skill má vlastní zásobník. Když hráč používá více skillů využívajících adrenalin, jejich zásobníky se plní současně. Použití skillu využívajícího adrenalin způsobí úplné vyprázdnění zásobníku tohoto skillu a současně odebere 1/4 adrenalinu ze všech ostatních adrenalinových skillů. To znamená, že adrenalinové skilly nemohou byt použité v sérii bez dalších zásahů protivníka. Jestli ale používaný adrenalinový skill slouží na útok na nepřítele a nebude zablokovaný, tak úspěšný zásah způsobí doplnění adrenalinu do zásobníků ostatních skillů a bude je možné použít. Jedním zásahem se do každého zásobníku adrenalinového skillu doplní jeden dílek adrenalinu. Adrenalin se doplní i tím, že hráč utrží zásah od nepřítele. Tímto způsobem hráč získá 1/4 dílka adrenalinu za každý utržený zásah.\n\n\"Gildy\" jsou skupiny hráčů. Hráč který gildu zakládá, se stává jejím velitelem. Každá gilda si může vytvořit a koupit svůj vlastní plášť, případně tzv. Guild Hall, sídlo gildy, které je potřebné pro hraní gildovních zápasů.\n\n\"Taktika\" je v této hře mimořádně důležitá. Výběr skillů je důležitou částí taktiky. Když postava má primární a sekundární povolání a od každého z těchto povolaní získá víc než 100 skillů, získá k dispozici přibližně 250 skillů, ze kterých je možné při hraní použít pouze 8. Platí to i pro PvE část, i pro PvP část . Při výběru skillů je potřeba brát ohled na to, jestli hrajeme PvE nebo PvP. Dále je třeba brát ohled i na skilly ostatních hráčů v týmu, abychom mohli využívat speciální vlastnosti skillů při použití v kombinacích.\n\n\"PvE\" část hry se skládá z plnění úloh a misí. Nová PvE postava má level 1. Vyšší levely (maximum je 20) hráči získávají po nasbírání určitého množství zkušeností. Zkušenosti se dají získat následujícími způsoby:\n\nPři hraní PvE jsou města jedinými místy, kde se hráči mohou potkávat ve velkém množství. Kvůli nižší náročnosti na internetové připojení je i počet hráčův ve městě omezený. Když přesáhne určitý počet, vytváří se nová kopie města, tzv. district. Přechod mezi jednotlivými kopiemi je možný.\n\nPo odchodě z města je vygenerovaná nová kopie lokace, do které hráč/hráči vstupují. V této kopii mapy se nacházejí pouze hráči, kteří se spojili do skupiny. Při hraní PvE se na mapě nacházejí vždy pouze hráči jedné skupiny. Nepřátele tu tvoří pouze počítačem ovládané monstra, které neoživnou po určitém čase jako je to v jiných hrách ale až v momentě, když je mapa znova vygenerovaná. Pro opětovný boj s nimi je potřebné přejít na jiné území nebo do města a vrátit se zpět.\n\n\"PvP\" je nosnou částí hry. V soubojích se tam potkávají týmy hráčů, případně jednotlivci. Velikost bojujících skupin hráčů je daná typem souboje. Obyčejně je to 4 nebo 8 hráčů.\n\n\"Arény\" jsou jedním z typů PvP her v Guild Wars. Je to aréna pro 4 hráče. Hráč má na začátku přístup pouze do tzv. random arény. To je aréna, ve které není možné sestavovat tým. Ten je v momente zahájení hry sestavený náhodně z hráčů čekajících na hru. Až hráč, kterému se podaří v této random aréně získat nepřerušenou sérii 10 výher získává přístup do dalších arén, například do Team arény. Tam je možné sestavit si skupinu podle představ hráčů.\n\n\"Heroe's Ascent\" je typ arény pro 8 hráčů. Ta je přístupná pouze pro hráče, kteří v random aréně získají nepřerušenou sérii 10 výher. V tomto typu PvP hráči po spuštění musí nejprve porazit skupinu počítačem řízených bojovníků. Podle času, kolik jim tato úloha zabere, získají bonus do následujícího souboje. V tomto souboji se už bojuje proti lidským protihráčům. Po každé výhře vítěz postupuje do nové mapy, na které se střetne s dalším hráčem. Po prohře je postava vrácená do města, ve kterém se vytvoří nový tým a všechno se začíná od začátku. Na prvních mapách soupeří pouze 2 týmy. Později to jsou 3 a 4 teamy. Poslední mapou je tzv. Hall of Heroes. Po výhře v této místnosti vítěz obdrží hotovost, náhodné předměty a sigil, což je materiál potřebný pro koupi guild hallu.\n\nVýhry v Heroe's Ascent jsou bodované. Hráč sbírá body na svůj účet a po dosáhnutí jistého množství bodů získává nový stupeň, tzv. Rank. Rank nemá žádný vliv na vlastnosti hráče, má jen informační charakter.\n\n\"Bližší informace se dočtete v článku: Alianční bitvy\"\nV tomto typu PvP hry proti sobě stojí 2 aliance. Aliance Kurziků a Luxonů. Tento typ PvP byl zavedený až po vydaní Guild Wars Factions.\n\n\"Bitvy klanů\" jsou primárním PvP prvkem hry. Je to hra pro 8členné týmy. Tento druh PvP mohou hrát pouze ty gildy, které vlastní Guild Hall. Je možné hrát nebodovaný, nebo bodovaný guild battle. Při nebodovaném je potřebné najít si gildu, která bude s Vámi tento zápas ochotná hrát. Při bodovaném guild battle je soupeř vybíraný náhodně, přičemž je braný ohled na vaše aktuální umístění v světovém žebříčku. Tento žebříček je každých několik týdnů pozastaven a několik týmů z jeho čela hraje semifinálové zápasy. Za umístění v žebříčku a v semifinále jsou gildám udělované speciální body, které jsou po ukončení PvP sezóny spočítané. Týmy s nejvyšším počtem bodů postupují do finále světového šampionátu v Guild Wars, který se koná jednou za rok. Po odehrání semifinálových zápasů je žebříček resetovaný, takže všechny gildy začínají bojovat o svoje umístění znovu.\n\nGuild Battly se hrají v guild hallech. Vždy se hraje v guild hallu jednoho z týmů. Cílem je zabít Guild Lorda, který je umístěný v základně obou týmů. Guild Lord je chráněn několika počítačem řízenými postavami (NPC) a dvěma počítačovými bodyguardy. Všichni počítačem řízení obránci v 30. minutě hry vybíhají ze základny. Po 35. minutě hry ze základny vybíhá i samotný Guild Lord. Hra končí v momentě, když je jeden Guild Lord mrtvý. Vítěz získá několik bodů do ratingu. Poražený ztratí tolik bodů, kolik získá soupeř. Když hrají 2 týmy se stejným umístěním, vítěz získá a poražený ztratí 15 bodů.\n\nDalší podstatnou věcí, která odlišuje GW od ostatních MMORPG her je způsob distribuce. Za samotné hraní není potřeba platit žádné měsíční poplatky, jediné co pro hraní potřebujete, je originální hra.\n\nHra je pravidelně aktualizovaná, autoři dvakrát vydali placené rozšíření v podobě nových povolání, nových oblastí, skillů, nepřátel atd. Tato rozšíření však nejsou nutná pro další hraní a hráč který vlastní pouze původní hru, by neměl mít žádné nevýhody proti hráčům, kteří si tyto rozšíření zakoupili (tedy samozřejmě nebudou moci používat nové skilly nebo hrát za nové postavy). Podobně to platí i opačně, tedy hráč si může koupit pouze rozšíření a nemusí vlastnit původní verzi hry. Hráč s kteroukoliv zakoupenou částí Guild Wars má přístup do všech PvP oblastí, ale PvE si zahraje pouze v oblastech, které obsahují jimi zakoupené části hry.\n\nPo vydaní přídavku Guild Wars Factions se všem hráčům (i těm, kteří Factions nevlastní) otevřela možnost získávat tituly. Tituly se dají rozdělit podle více kategorií, například na PvE a PvP tituly, případně na tituly vztahující se k jediné postavě, která titul získala, nebo k celému účtu hráče (k všem postavám vytvořených hráčem). Po získaní titulu se zpřístupní možnost zobrazit si tento titul pod jménem hráče. Titul bude ale zobrazený pouze v městech. Po odchodu z města se zobrazení titulu automaticky vypne. Tituly nemají žádný vliv na vlastnosti hráče, mají sloužit pouze na zpestření hry s cílem vytvořit soutěž, kdo vybraný titul získá jako první.\n\nPro hraní stačí vlastnit aspoň jednu z částí hry. Koupí další části se hráčovi zpřístupní nové mapy PvE oblastí, nové postavy a nová kouzla jak pro nové, tak i pro postavy povolání z jiných verzí. PvP část je přístupná ze všech částí hry a je vždy stejná.\n\nPrvní část hry, původně označovaná pouze jako Guild Wars. Později kvůli vydání nových verzí byl k názvu hry přidaný text Prophecies. Obsahuje 6 základních povolání. Jsou to:\n\nDruhá část hry situovaná v orientálním prostředí. S touto verzí se do hry zapojili i 2 nové povolání. Jsou to:\n\nTřetí už vydaná část hry. 2 nové povolání:\n\n\n\n"}
{"id": "133221", "url": "https://cs.wikipedia.org/wiki?curid=133221", "title": "Arda (Středozem)", "text": "Arda (Středozem)\n\nArda (elfsky \"Země\") je název používaný pro stvořený svět v knize Silmarillion J. R. R. Tolkiena.\n\nZpěv Ainulindalë vypráví o Hudbě Ainur (duchovních bytostí, nazývaných též Svatí) před trůnem Eru Ilúvatara, stvořitele. Po jejím skončení Eru ukázal Ainur jejich Hudbu ve viditelné podobě – vznik světa, jeho utváření a jeho dějiny: zrod elfů (Prvorozených) a lidí (Druhorozených). Protože někteří z Ainur si tento zjevený svět zamilovali, vyslal Eru do Prázdna Nehynoucí Plamen a dříve zjevený svět na samém počátku Hudby se stal skutečností.\n\nMnozí z Ainur sestoupili do tohoto světa a začali jej utvářet podle toho, co si zapamatovali z Hudby a z jejího zviditelnění, jež jim Eru ukázal, žádný si však nepamatoval celou Hudbu, a tím ani celou podobu světa od počátku až do konce. Říká se, že především lidé, kteří tvořili třetí téma Hudby, nebyli z větší části obsaženi ve vizi Ainur, a utvářejí si tedy svůj osud nad rámec Hudby.\n\nMezi těmi Ainur, kteří sestoupili do Ardy a začali uskutečňovat vidění Hudby, byly někteří z nejmocnějších mezi Ainur – ti jsou nazýváni Valar – Páni osudů Ardy. Menší duchové, kteří sestoupili do Ardy zároveň s nimi jsou nazýváni Maiar.\n\nArda byla původně plánována jako svět – Středozem, který byl souměrný, a ze všech stran jej obklopovala Ekkaia – Vnější oceán.\n\nVinou Melkora, který se již během Hudby řídil spíše vlastní vůlí, než tématy přednesenými Eruem, a během budování Ardy se pletl do práce ostatním Valar a spíše ničil, než budoval, byla již během nejranějšího věku tato souměrnost porušena. Neshody vyústily v první válku v Ardě, kterou vedli ostatní Valar proti Melkorovi a jeho spojencům z řad Maiar. Vítězství v této válce přinesl Tulkas, Vala, který do Ardy sestoupil dodatečně, aby pomohl ve válce proti Melkorovi.\n\nPo tomto vítězství Melkor uprchl a Vala Aulë vyzdvihl na severu a jihu Středozemě dvě vysoké lampy naplněné ohněm – Illuin a Ormal. Ve světle lamp pak začala klíčit semena vytvořená Yavannou a ze spánku procitla i první zvířata.\n\nMelkor ale nedlouho poté znovu zaútočil – povalil obě lampy, čímž byl souměrný tvar světa navždy porušen ničivými záplavami a požáry. Tím došlo ke vzniku Vnitřního moře, které později oddělovalo větší východní kontinent (nazývaný dále Středozem) od západního kontinentu, kam po tomto útoku odešli ostatní Valar, od Amanu. Tyto dva kontinenty se na severu téměř dotýkaly, ale směrem na jih se od sebe postupně vzdalovaly.\n\nPodruhé došlo k ničivým změnám tvaru severní části Středozemě na konci beleriandských válek – vojsko z Amanu přišlo na pomoc Noldor ve vyhnanství a definitivně svrhlo Melkora. Jako důsledek byla zcela zaplavena severozápadní část Středozemě – Beleriand. Oba kontinenty se tím od sebe ještě více vzdálily.\n\nV té době byla zároveň jako odměna pro lidi, kteří věrně bojovali po boku elfů proti Melkorovi, vyzdvižena uprostřed mezi oběma kontinenty nová pevnina – ostrov Númenor.\n\nKe třetí a poslední úpravě tvaru Ardy došlo, jak vypráví zpěv Akallabêth, během Pádu Númenoru, když poslední král Númenoru napadnul zem Valar a elfů v Amanu. Zásahem Erua byl Númenor potopen, Aman vyzvednut mimo Království Ardy (stal se s několika málo výjimkami dosažitelný pouze pro elfy) a Arda zakulacena, takže lidští mořeplavci, kteří se později snažili Aman najít směrem na západ od Středozemě, se pouze vrátili k jejímu východnímu pobřeží.\n"}
{"id": "133239", "url": "https://cs.wikipedia.org/wiki?curid=133239", "title": "Osmussaar", "text": "Osmussaar\n\nOsmussaar (švédsky \"Odensholm\") je jeden z estonských ostrovů v Baltském moři.\n\nOstrov má poměrně osamělou polohu při jižní straně ústí Finského zálivu, přibližně 8 km na severozápad od pevninského výběžku \"Põõsaspea neem\".\n\nOstrov má rozlohu 4,69 km² a nad hladinu se zvedá do výšky 8 m.\n\nOstrov Osmussaar je z několika stran obklopen nebezpečnými útesy a mělčinami, z nichž nejvýraznější jsou \"Suurgrund\" a \"Sundstein\", ležící mezi ostrovem a mysem \"Põõsaspea\".\n\nOsmussaar má oválný tvar, jehož delší osa směřuje přibližně od jihovýchodu k severozápadu. Délka ostrova v tomto směru je 4,6 km, šířka 1,3 km, obvod pobřeží činí 14 km. Severní pobřeží je méně členité a probíhá jím Baltský klint, zdvíhající se zde do výše až 6 m, zatímco jižní pobřeží se člení do několika výběžků a zálivů.\n\nPovrch ostrova je poměrně plochý a kamenitý. Na ostrově je několik jezer, vzniklých dosud probíhajícím postglaciálním zdvihem baltské oblasti z někdejších zálivů a zátočin.\n\n25. října 1976 se ve vzdálenosti 5-6 km na severovýchod od nejsevernějšího cípu ostrova nacházelo epicentrum jednoho z nejsilnějších zaznamenaných zemětřesení na estonském území. Otřesy měly sílu 4,75 Richterovy škály a byly citelné i v přes 200 km vzdálené Narvě.\n\nOstrov se vynořil z moře vlivem postupného tektonického zdvihu před dvěma až třemi tisíci lety. Horninové jádro ostrova tvoří ordovické vápence, překryté tenkou vrstvou mladších sedimentů. Zvláštní pozornosti zasluhuje několik balvanů rulové brekcie, pocházející ze dna Finského zálivu. Na povrch ostrova se dostala následkem pádu Neugrundského meteoritu před 500 milióny lety (Neugrundský kráter se nachází 7 km severovýchodně od ostrova). Z brekciových balvanů jsou největší \"Kaksikud\" („Dvojčata“) a \"Skarvan\". \"Kaksikud\" byly původně rozměrnější, ale velkou část jich za války zničila Rudá armáda, když z nich brala materiál na stavbu opevnění. Dnes mají obvod přibližně 30 m a dosahují výšky 3 m.\n\nPrvní historická zmínka o ostrově pochází z roku 1250. Ostrov je tehdy již osídlen švédsky hovořícími obyvateli a nese jméno \"Hothensholm\". Osídlení ostrova se pravděpodobně již tehdy, stejně jako po následující staletí, soustředilo do jediné vesnice, zvané prostě \"Bien\" (v místním švédském nářečí \"Vesnice\").\n\nJeště počátkem roku 1944 bylo ve vesnici sedm usedlostí, zvaných podle jejich rodin \"Nibondas\", \"Ärkorsa\", \"Marks\", \"Brusa\", \"Graisa\", \"Nigorsa\" a \"Stavasa\", v nichž žilo celkem asi 140 obyvatel. Když s postupem Rudé armády začalo být v létě jasné, že Sovětskému svazu se podaří obnovit okupaci Estonska, obyvatelé z obav před sovětskými krutostmi ostrov opustili.\nBěhem sovětské okupace byl ostrov uzavřeným hraničním pásmem a byla zde umístěna menší armádní jednotka. Pobyt armády bohužel zničil téměř všechny původní stavby na ostrově — z celkem asi čtyřiceti budov vesnice se zachovaly dvě, z ostrovní kaple Ježíšovy z 18. století zůstala zřícenina s částí věže. Kaple byla restaurována v roce 2012. Vedle kaple byla v roce 1994 postavena původními obyvateli zvonička.\n\nPo odchodu okupačních vojsk zůstal ostrov několik let neobydlen a sloužil jen k rekreačním účelům. V roce 2001 se na něj přestěhovali první dva noví obyvatelé, k nimž v roce 2003 přibyl třetí.\n\n"}
{"id": "133242", "url": "https://cs.wikipedia.org/wiki?curid=133242", "title": "Alive", "text": "Alive\n\nAlive (Naživu) je druhá část písně I'm Gonna Be Alright, kterou vydala americká zpěvačka Jennifer López. Je to poslední píseň z jejího remixového alba , které vyšlo v roce 2002.\n\nV USA se píseň do hitparády Billboard Hot 100 neprobojovala, což se stalo Jennifer López poprvé v kariéře.\nPíseň byla napsala López společně se svým někdejším manželem Crisem Juddem. Song se objevil i na soundtracku k filmu \"Dost\", kde López hrála hlavní roli.\n\nV písni Alive se zpívá o ženách, které doma prožívají domácí násilí a nejsou schopny se vzepřít svému muži. Píseň se stala jakousi pomyslnou hymnou pro týrané ženy, mnohé z nich to López samy napsaly.\n"}
{"id": "133243", "url": "https://cs.wikipedia.org/wiki?curid=133243", "title": "Šáchorovité", "text": "Šáchorovité\n\nŠáchorovité (\"Cyperaceae\") je čeleď jednoděložných rostlin z řádu lipnicotvaré (Poales). Starší taxonomické systémy ji řadily často do řádu šáchorotvaré (\"Cyperales\").\n\nJedná se o byliny, jsou jednoleté, dvouleté nebo vytrvalé. Jsou to pozemní rostliny, nebo vodní rostliny kořenící ve dně, vzácněji i volně plovoucí, často s hlízami nebo oddenky. Jsou to jednodomé i dvoudomé rostliny. Lodyhy jsou často trojhranné, vzácněji oblé. Listy jsou často nahloučeny na bázi, vzácněji nikoliv, jsou jednoduché, přisedlé, vzácně řapíkaté, střídavé, uspořádané dvouřadě nebo trojřadě, vzácněji spirálně, někdy více nebo méně ztlustlé, s listovými pochvami. Okraje listových pochev jsou často srostlé, vzácněji volné. V některých případech jsou listy částečně až silně redukovány (někdy z nich zbyly pouze listové pochvy, např bahnička – \"Eleocharis\") a fotosyntetickou funkci listů pak přebírá stonek. Žilnatina souběžná, čepele celokrajné. Na svrchní straně báze čepele listu může být přítomen jazýček. Květy oboupohlavné nebo jednopohlavné, jsou v květenstvích, zpravidla kláscích. Klásky mohou být jednotlivé, častěji však vytvářejí složená květenství, např. kružel, latu, hrozen nebo klas z mnoha klásků. Květenství, větve květenství, klásky a květy často podepřeny listeny, listeny na bázi klásků a květů se někdy nazývají plevy. Okvětí je vyvinuto nebo zcela chybí, pokud je vyvinuto, pak zpravidla 6 okvětních lístků, někdy však může být i jiný počet. Často je redukováno na chlupy nebo štětiny. Tyčinek je 1–3, nebo 4–6 (vzácně až 22), tyčinky většinou volné, jen někdy nitkami srostlé. Gyneceum je složeno ze 2–3 plodolistů, je synkarpní, blizny 2–3 (jen vzácně jiný počet), semeník je svrchní. Plod je suchý, nepukavý, převážně nažka, výjimečně peckovice. Někdy je nažka uzavřena ve srostlém listenu (plevě) a vzniká tak mošnička (např. ostřice).\n\nJe známo asi 98 rodů a asi 4350 druhů, které jsou rozšířeny prakticky po celém světě.\n\n\"Abildgaardia\", \"Acriulus\", \"Actinoschoenus\", \"Afrotrilepis\", \"Alinula\", \"Androtrichum\", \"Anosporum\", \"Arthrostylis\", \"Ascolepis\", \"Ascopholis\", \"Baumea\", \"Becquerelia\", \"Bisboeckelera\", \"Blysmopsis\", \"Blysmus\", \"Bolboschoenus\", \"Bulbostylis\", \"Calyptrocarya\", \"Capitularina\", \"Carex\", \"Carpha\", \"Caustis\", \"Cephalocarpus\", \"Chorizandra\", \"Chrysitrix\", \"Cladium\", \"Coleochloa\", \"Costularia\", \"Courtoisina\", \"Crosslandia\", \"Cyathochaeta\", \"Cyathocoma\", \"Cymophyllus\", \"Cyperus\", \"Desmoschoenus\", \"Didymiandrum\", \"Diplacrum\", \"Diplasia\", \"Dulichium\", \"Egleria\", \"Eleocharis\", \"Eleogiton\", \"Epischoenus\", \"Eriophoropsis\", \"Eriophorum\", \"Erioscirpus\", \"Evandra\", \"Everardia\", \"Exocarya\", \"Exochogyne\", \"Ficinia\", \"Fimbristylis\", \"Fuirena\", \"Gahnia\", \"Gymnoschoenus\", \"Hellmuthia\", \"Hemicarpha\", \"Hymenochaeta\", \"Hypolytrum\", \"Isolepis\", \"Kobresia\", \"Kyllinga\", \"Kyllingiella\", \"Lagenocarpus\", \"Lepidosperma\", \"Lepironia\", \"Lipocarpha\", \"Lophoschoenus\", \"Machaerina\", \"Mapania\", \"Mapaniopsis\", \"Mariscus\", \"Mesomelaena\", \"Microdracoides\", \"Micropapyrus\", \"Monandrus\", \"Morelotia\", \"Neesenbeckia\", \"Nemum\", \"Nelmesia\", \"Oreobolopsis\", \"Oreobolus\", \"Oxycaryum\", \"Paramapania\", \"Phylloscirpus\", \"Pleurostachys\", \"Principina\", \"Pseudoschoenus\", \"Ptilanthelium\", \"Pycreus\", \"Queenslandiella\", \"Reedia\", \"Remirea\", \"Rhynchocladium\", \"Rhynchospora\", \"Rikliella\", \"Schoenoplectus\", \"Schoenoxiphium\", \"Schoenoides\", \"Schoenus\", \"Scirpodendron\", \"Scirpoides\", \"Scirpus\", \"Scleria\", \"Sphaerocyperus\", \"Sumatroscirpus\", \"Syntrinema\", \"Tetraria\", \"Tetrariopsis\", \"Thoracostachyum\", \"Torulinium\", \"Trachystylis\", \"Trianoptiles\", \"Trichophorum\", \"Trichoschoenus\", \"Tricostularia\", \"Trilepis\", \"Tylocarya\", \"Uncinia\", \"Vesicarex\", \"Volkiella\", \"Websteria\".\n\nV ČR roste více jak 100 druhů, z celkem 14 rodů (ale při širším pojetí některých rodů to může být méně). Zdaleka nejpočetnější je rod ostřice (\"Carex\"), v ČR jich roste přes 80 druhů.\n\n\n"}
{"id": "133244", "url": "https://cs.wikipedia.org/wiki?curid=133244", "title": "Evangelický kostel svaté Trojice ve Varšavě", "text": "Evangelický kostel svaté Trojice ve Varšavě\n\nEvangelický kostel sv. Trojice ve Varšavě (též Zugův sbor) je hlavním kostelem luteránské farnosti ve Varšavě.\n\nByl vystavěn na základě privilegia krále Stanislava Augusta ze dne 15. ledna 1777. Sám král zvolil projekt architekta Šimona Zuga. Kostel byl slavnostně otevřen a posvěcen dne 30. prosince 1781. Kostel byl nejvyšší budovou tehdejší Varšavy (měří na výšku 58 metrů).\n\nBěhem druhé světové války byl kostel poškozen požárem. Renovovaný kostel byl slavnostně otevřen dne 22. června 1958.\n\n\n"}
{"id": "133247", "url": "https://cs.wikipedia.org/wiki?curid=133247", "title": "I'm Gonna Be Alright", "text": "I'm Gonna Be Alright\n\nI'm Gonna Be Alright (Budu v pořádku) je druhá píseň z třetího alba americké zpěvačky Jennifer López.\n\nSong vyšel v roce 2002 a má i svou \"B stranu\" - píseň, která se jmenuje Alive. Společně s López se v písni objevil i rapper Nas.\n"}
{"id": "133248", "url": "https://cs.wikipedia.org/wiki?curid=133248", "title": "August Corda", "text": "August Corda\n\nAugust Carl Joseph Corda [Korda] (22. října 1809 Liberec – září 1849) byl český mykolog a fytopaleontolog a zakladatel české vědecké ilustrace. Jeho jméno nesou například kordaity (\"Cordaitales\") – nahosemenné rostliny permu. \n\nV mládí osiřel a vychovávala ho babička a po její smrti strýc Vojtěch v Praze. Zde studoval po tři roky lyceum a od šestnácti let navštěvoval přednášky z fyziky, chemie, mineralogie a botaniky na Polytechnickém institutu. Po ukončení lycea roku 1827 po nějakou dobu pracoval jako lékárník. Profesor Cipr ho přivedl do Vlasteneckého muzea, kde se Corda začal věnovat studiu nižších rostlin. Na doporučení prof. Krombholze roku 1829 vstoupil do chirurgického kursu. Prof. Krombholz, který se věnoval také mykologii, si všiml Cordova talentu, věnoval mu mikroskop a zadal kreslení mikroskopických preparátů. Corda ještě před dosažením věku 20 let začal uveřejňovat své kresby mikroskopických objektů v německých odborných časopisech. Přesnost jeho kreseb mechů, hub a plísní vzbudila obdiv a začal být známý v přírodovědných kruzích. Spřátelil se s botanikem Kurtem Sprengelem.\n\nZa velké evropské epidemie cholery roku 1831 pracoval jako lékař. Zúčastnil se sjezdu přírodovědců ve Vratislavi a odtud odjel studovat do Berlína, kde se seznámil s Alexanderem von Humboldtem. Ten Cordu představil v berlínské Akademii a věnoval mu svůj vlastní mikroskop. Za pobytu v Karlových Varech Corda zakreslil rozsivky žijící v tamních teplých pramenech. \n\nRoku 1835 získal existenční jistotu, když mu Kašpar Maria hrabě ze Šternberka nabídl funkci kustoda živočišných sbírek v tehdejším Vlasteneckém muzeu s platem 400 zlatých ročně. V té době se věnoval také dokumentaci paleontologických nálezů ze Šternbergových dolů v Radnici, které popisoval prof. Karel Bořivoj Presl.\n\nJeho největší mykologická díla o drobných mikroskopických houbách – šestisvazkové „\"Icones fungorum hucusque cognitorum\"“ (1837-1842) a „\"Prachtflora europäischer Schimmelbildungen\"“ (1839) – byla napsána na půdě muzea. Materiál, podle něhož Corda popsal velký počet nových druhů hub, je jedním z nejcennějších fondů mykologického oddělení NM.\n\nNa druhou stranu monografie o trilobitech, kterou vydal v roce 1847 společně s Ignazem Hawlem (a která patrně měla konkurovat Barrandovu dílu), byla značně nepovedená. Mnoho jejích omylů bylo brzy vyvráceno Barrandem a dalšími paleontology. Po autorovi však zůstaly desítky názvů trilobitů díky tomu, že je popsal (byť chybně) jako první.\n\nRoku 1848 mu hrabě Coloredo-Mansfeld nabídl aby se zúčastnil přírodovědecké expedice do Severní Ameriky. Skonal předčasně, když se vracel na lodi Victoria se sbírkami shromážděnými na území Texasu v září roku 1849. Po Cordovi se mykologií v Národním muzeu nikdo dlouho soustavně nezabýval.\n\nJméno Augusta Cordy bylo umístěno pod okny Národního muzea v Praze spolu s mnoha dalšími, viz Dvaasedmdesát jmen české historie.\n\nCorda byl zapojen i do aféry kolem rukopisu Zelenohorského, když 1840 na žádost Františka Palackého provedl chemickou a mikroskopickou expertizu se závěrem, že: „Z přírodně historického stanoviska a z prostého stavu spisu prohlašuje tento dokument za nanejvýš starý.“ \n\n\n"}
{"id": "133252", "url": "https://cs.wikipedia.org/wiki?curid=133252", "title": "Malorusko", "text": "Malorusko\n\nOznačení Malorusko může mít některý z těchto významů: \n\n"}
{"id": "133254", "url": "https://cs.wikipedia.org/wiki?curid=133254", "title": "DWG", "text": "DWG\n\nDWG je nativní formát souborů (výkresů) programu AutoCAD, jeho název byl zřejmě odvozen z DraWinG. Umožňuje ukládat 2D i 3D data. Díky rozšíření programu AutoCAD je tento formát spolu se svou výměnnou (textovou) variantou DXF považován za standard v oblasti výměny 2D CAD dat. Některé konkurenční programy dnes umožňují jeho čtení i zápis, protože je to ale neveřejný formát firmy Autodesk, kompatibilita takto vytvořených souborů je neúplná a není zaručena.\n\nK věrnému prohlížení DWG výkresů slouží bezplatný prohlížeč Autodesk DWG TrueView.\n\nOpenDWG je otevřený formát neziskového konsorcia \"Open Design Alliance\" vytvářený z formátu DWG metodou reverzního inženýrství. OpenDWG ale není zcela kompatibilní s pravým DWG (TrustedDWG). OpenDWG v současnosti dokáže načítat DWG 2.5 až DWG 2013 a v těchto formátech také ukládat.\n\nSpolu s uváděním nových verzí programu AutoCAD byly uváděny i nové verze DWG. Některé verze programu mají ale formát společný. AutoCAD je zpětně kompatibilní. Může tedy číst i starší verze DWG a obvykle také ukládat kromě své vlastní i v předchozí verzi formátu. Verzi DWG lze snadno určit po jeho otevření v textovém editoru (např. Poznámkový blok) z prvních šesti znaků souboru.\n\nPokud dojde k poškození souboru DWG a nezdaří se ho obnovit pomocí vestavěných funkcí AutoCADu, je možné použít záložních souborů. AutoCAD při ukládání DWG původní soubor zálohuje pod stejným jménem s koncovkou BAK. V případě problému při ukládání, nebo při nechtěném uložení, tak lze přepsáním koncovky BAK na DWG získat původní soubor. Soubory SV$ vytváří AutoCAD při automatickém zálohování (pokud ho má nastaveno) a zůstávají na disku pouze pokud se program neukončí korektně. Začátek jejich názvu je shodný s názvem DWG a i jim lze přepsat koncovku a získat tak soubor DWG.\n\n\n"}
{"id": "133261", "url": "https://cs.wikipedia.org/wiki?curid=133261", "title": "Nakadžima Homare", "text": "Nakadžima Homare\n\nNakadžima Homare (誉, česky: \"Chvála\" nebo také \"Čest\") byl japonský letecký motor vyráběný během druhé světové války firmou Nakadžima.\n\nByl to vzduchem chlazený hvězdicový motor patřící do výkonové třídy 2 000 k. Byl široce používán jak japonskou císařskou armádou, tak japonským císařským námořnictvem. Homare bylo služební označení v námořnictvu, námořní experimentální označení znělo NK9. Armáda motor nazývala Ha-45 (ハ四五 nebo ハ45) nebo ve službě motor Typ 4 1900 k. Označení u výrobce bylo BA (nebo NBA).\n\nVývoj 18válcového dvouhvězdicového Homare začal v roce 1940. Certifikace byla ukončena v roce 1941. Homare se stal nástupcem předchozího motoru firmy Nakadžima 14válcového Sakae (Ha-25). Nový motor měl předních devět válců (přední hvězdici) pootočených vůči zadním devíti.\n\nMotor byl celkm kompaktní s vnějším průměrem 1180 mm, jen o 30 mm větším než u Sakae. Homare měl podle výpočtu konstruktérů disponovat výkonem kolem 1800 k (1324 kW) neboli 100 k (cca 73,5 kW) z jednoho válce. Ale motory měly množství problémů způsobovaných zejména potížemi s kvalitou výroby. Přitom, samozřejmě, nespolehlivost v provozu způsobovala velké problémy. Skutečný výkon prvních modelů činil ve výšce přibližně 1300 k (956 kW), což bylo výrazně méně, než bylo očekáváno. Výkony pozdějších modelů se zlepšily a z Homare se stal jeden z nejpoužívanějších motorů japonských letadel koncem války. Celkem bylo vyrobeno 8747 kusů.\n\n\n\n"}
{"id": "133264", "url": "https://cs.wikipedia.org/wiki?curid=133264", "title": "Námořní mina", "text": "Námořní mina\n\nNámořní mina je zbraň sloužící k pasivnímu ničení námořních sil nepřítele, k ochraně nebo naopak blokádě přístavů a přístupových tras nebo k vytvoření \"bezpečných zón\" či naopak minových přehrad.\n\nNa místo určení dopravují miny lodě minonosky, letadla nebo ponorky. Miny mohou plavat na hladině nebo pod ní (ať už volně, nebo s ukotvením ke dnu), či být položeny na dně. Podle způsobu aktivace se rozlišují miny kontaktní (iniciované nárazem), magnetické (iniciované magnetickým polem proplouvající lodi), akustické (reagující na zvuk lodního šroubu), tlakové nebo odpalované na dálku. Některé miny mohou kombinovat více způsobů inicializace, což znesnadňuje jejich likvidaci. Miny mohou být rovněž vybaveny časovačem, který je po určité době deaktivuje, a čítačem, který inicializuje minu až po určitém množství podnětů (k explozi tak například dojde až když nad stejnou minu najede pátá loď).\n\nK odstraňování min slouží speciální lodě zvané minolovky.\n\nZ námořních min se v 19. století přidáním pohonné a řídící jednotky postupně vyvinula další zbraň – torpédo (název torpédo se tehdy používal i pro miny).\n\nAmeričan David Bushnell sestrojil plovoucí minu (sud naplněný výbušninou), která byla poprvé použita 13. srpna 1777. Cílem byla fregata HMS \"Cerberus\", která blokovala přístav Filadelfie. Bushnell proti fregatě vypustil dva sudy, ale útok se nezdařil. Pouze jednu z min vytáhla na palubu posádka škuneru, který kotvil vedle fregaty a následná exploze miny škuner potopila.\n\nPrvní lodí, která najela na ukotvenou minu (dokonce hned na dvě), se 9. června 1855 během britské blokády Kronštadtu za krymské války stala britská kolesová výzkumná loď HMS \"Merlin\". Druhou lodí se ještě téhož dne stala další kolesová výzkumná loď HMS \"Firefly\", která připlula \"Merlinovi\" na pomoc. Obě lodě byly výbuchem pouze lehce poškozeny.\n\nK prvnímu masovému použití došlo za rusko-japonské války kdy na ruské straně měly na svědomí potopení vlajkové lodě \"Petropavlovsk\" i s ruským vrchním námořním velitelem admirálem Makarovem. Mnohem větší ztráty však utrpěli Japonci, kteří na minách ztratili 2 bitevní lodě, 4 křižníky, 2 torpédovky a jeden torpédový člun. Těchto úspěchů bylo dosaženo navzdory stále ještě primitivní konstrukci min. (Například jako pojistky se používalo obyčejné kostky cukru, která blokovala kontakty miny ještě nějakou chvíli po svržení do moře, a tak umožňovala minonosce se bezpečně vzdálit.)\n\nJeště masovější nasazení min bylo za první světové války (i když s ne tak významným vlivem na výsledek bojů). Během války bylo položeno 235 000 min.\n\n\n"}
{"id": "133265", "url": "https://cs.wikipedia.org/wiki?curid=133265", "title": "Jagellonská univerzita", "text": "Jagellonská univerzita\n\nJagellonská univerzita (polsky \"Uniwersytet Jagielloński\") se nachází v polském Krakově. Byla založena v roce 1364 a je tak druhou nejstarší univerzitou ve střední Evropě (po Univerzitě Karlově v Praze). Univerzita byla po většinu své historie známa pod jménem Krakovská akademie, ale v 19. století byla přejmenována na Jagellonskou univerzitu podle dynastie polských králů.\n\nUniverzita byla založena na popud krále Kazimíra III. Velikého 12. května 1364 pod oficiálním názvem \"Studium Generale\". Po pražské univerzitě se tak stala druhou vysokou školou ve střední Evropě. Krátce poté vznikly další středoevropské univerzity: Vídeň (1365), Pécs (1367) a Heidelberg (1386).\n\nKrakovská univerzita byla zformována podle vzoru nejstarší evropské univerzity v Bologni. Výuka byla zahájena až v roce 1367 na třech fakultách:\n\nK založení nejprestižnější fakulty – teologické nedal souhlas papež Urban V. (stejně tak se stalo i v případě univerzit ve Vídni, Pešti a Erfurtu).\n\nSídlo univerzity bylo v té době pravděpodobně na Wawelu, v blízkosti samotného krále. Jeho náhlá smrt v roce 1370 a nezájem nástupce Ludvíka I. Uherského způsobily, že univerzitní aktivity byly postupně utlumeny.\n\nK obnovení činnosti došlo teprve za vlády Hedviky z Anjou a Vladislava II. Jagelly (asi kolem roku 1390). Bulou z roku 1397 udělil papež Bonifác IX. škole právo založit teologickou fakultu. V prvních letech pomohla univerzitě výrazně královna Hedvika, která jí ve své závěti zanechala veškerý svůj osobní majetek. Navíc dne 22. července 1400 věnoval král Vladislav univerzitním profesorům budovu Collegium Maius, která se stala hlavním sídlem k krakovského vysokého učení.\n\nCelé 15. a počátek 16. století bývá v dějinách univerzity označováno jako „Zlatý věk“. V té době došlo k jejímu největšímu rozvoji a stala se známou po celé Evropě. O významné pozici Krakovské Akademie v evropském měřítku svědčí mj. i fakt, že v letech 1433–1510 pocházelo celých 44 % studentů ze zahraničí.\n\nV roce 1402 také jako první v Evropě založila samostatnou katedru astronomie a matematiky. Mezi slavné absolventy této katedry patří např. Marcin Bylica z Olkuše, jež byl jedním ze zakladatelů první slovenské univerzity (známé pod názvem Academia Istropolitana, fungovala v letech 1465/1467 – cca 1491) a později také dvorním astrologem uherského krále Matyáše Korvína (v letech 1472–1490), ale především jeden z nejvýznamnějších evropských astronomů Mikuláš Koperník (studoval zde v letech 1491–1495).\n\nVýznamná byla také delegace členů Krakovské Akademie na kostnickém koncilu (1414–1418). Pozdější rektor Paweł Włodkowic se zde zastával Jana Husa a vystoupil rovněž s traktátem o papežské a císařské moci (\"Tractatus de potestate papae et imperatoris respectu infidelium\"), v němž vystupoval proti šíření křesťanství mečem a obhajoval možnost mírového soužití křesťanů a pohanů.\n\nV první polovině 16. století se Krakovská Akademie postavila proti reformaci. Vědecké práce příslušníků jiných vyznání podléhaly cenzuře a zastánci reformace opouštěli univerzitu i město. Škola tak ztrácí většinu zahraničních studentů, kteří odcházejí jinam (zejm. Padova, Bologna). Zůstávají pouze Poláci a Litevci (VKL), mezi nimiž k nejslavnějším patří Jan Kochanowski, Andrzej Frycz Modrzewski, Marcin Kromer nebo Mikołaj Rej.\n\nV 17. století se rozhodující vliv na univerzitě pokoušeli získat jezuité, podporovaní králem Zikmundem III. Jezuitská scholastika byla uplatňována na úkor moderních vyučovacích metod a škola tak zcela ztratila bývalou mezinárodní prestiž.\n\nV 18. století pomalu končí kritické období. Zavádí se systematická výuka němčiny a francouzštiny, polského práva, geografie a vojenského inženýrství. Další reformy pak přineslo v období osvícenství působení Huga Kołłątaje a organizace \"Komisja Edukacji Narodowej\" (osvícenská obdoba ministerstva školství). V té době byla založena univerzitní hvězdárna, botanická zahrada, vznikaly rovněž první laboratoře a fakultní nemocnice. Polština se stává hlavním vyučovacím jazykem.\n\nKrakovská Akademie se také aktivně účastnila v Kościuszkově povstání (1794). Vedení univerzity uvolnilo pro účely povstání téměř všechny své finanční zdroje.\n\nPo třetím dělení Polska v roce 1795 a vstupu rakouských vojsk do Krakova hrozilo univerzitě úplné zastavení činnosti. Teprve intervence některých profesorů ve Vídni umožnila škole další působení, i když dosti omezené. Situace se příliš nezměnila ani po porážce Rakouska ve válce s Francií v roce 1809, kdy se Krakov stal součástí Varšavského vévodství. Velkého významu nabyla univerzita v době tzv. Krakovské republiky v letech 1815–1846 (1848). V tomto období měla velký vliv na státní politiku (mj. měla právo jmenovat tři zástupce do parlamentu a dva do senátu). V roce 1817 byl oficiální název univerzity změněn na \"Jagellonská univerzita\".\n\nPo opětovném přičlenění Krakova k Rakousku v roce 1846 nastalo další období germanizace. Určité ulehčení přišlo teprve po roce 1861, kdy získala Halič v rámci Rakouského císařství autonomii, jež se ještě více rozšířila po vzniku Rakouska-Uherska v roce 1867. V 70. letech 19. století se opět stala hlavním vyučovacím jazykem polština.\n\nV letech 1851 - 1881 zde působil jako profesor německé literatury moravský rodák František Tomáš Bratránek.\n\nOd roku 1897 mohly na univerzitě studovat také ženy, nejprve pouze farmacii. V roce 1918 jim byla zpřístupněna jako poslední i fakulta právní.\n\nPo získání nezávislosti Polska v roce 1918 se začalo kromě krakovské Jagellonské univerzity a lvovské Univerzity Jana Kazimíra znovu vyučovat také na Varšavské univerzitě a Univerzitě Stefana Báthoryho ve Vilně. Nově vznikly také Katolická univerzita v Lublinu a Univerzita Adama Mickiewicze v Poznani. Pracovníci těchto nových vysokých škol pocházeli převážně z krakovské a lvovské univerzity.\n\nV letech 1931–1939 byla vystavěna nová budova Jagellonské knihovny, jinak však růst školy zbrzdila hospodářská krize. Vzestup antisemitismu vyvrcholil ke konci 30. let, kdy bylo v akademickém roce 1937/1938 zavedeno omezení (\"numerus clausus\") pro studenty židovského původu (univerzitu smělo navštěvovat maximálně 10 % Židů).\n\nV roce 1997 na právnické fakultě zahájila činnost první právní klinika v Polsku.\n\n"}
{"id": "133269", "url": "https://cs.wikipedia.org/wiki?curid=133269", "title": "Otradnoje", "text": "Otradnoje\n\nOtradnoje může být:\n\n"}
{"id": "133292", "url": "https://cs.wikipedia.org/wiki?curid=133292", "title": "Univerzita Coimbra", "text": "Univerzita Coimbra\n\nUniverzita v Coimbře je nejstarší portugalskou univerzitou. Byla založena již v roce 1290 a v současnosti má osm fakult. Škola je zakládajícím členem seskupení univerzit, jež je známé pod názvem Coimbra Group.\n\nStojí na vrcholu kopce ve staré části města, vysoko nad řekou Mondego. K univerzitě vede několik malých uliček, kde se nacházejí koleje (\"repúblicas\") a četné hospůdky a bary.\n\nHlavní nádvoří univerzity je po třech stranách obklopeno historickými budovami a zvonicí. Zvonice, jež je symbolem univerzity, je viditelná z kteréhokoliv místa ve městě. Nejznámější ze tří zvonů, zvaný \"cabra\", neboli kozel, svolává studenty k přednáškám již od roku 1733. Nachází se zde také pozoruhodná barokní knihovna Biblioteca Joanina, kterou nechal roku 1720 postavit král Jan V. Ve třech pozlacených a bohatě vyzdobených místnostech je uloženo na 300 000 v kůži vázaných knih v mnoha jazycích. Na téže straně nádvoří je i Muzeum sakrálního umění (\"Museu de Arte Sacra\") a kaple svatého Michala (\"Capela de Săo Miguel\") s velkými barokními varhanami. V protější budově se nachází bohatě vyzdobená aula, \"Sala dos Capelos\", středisko univerzitního života, kde se odehrávají promoce.\n\n"}
{"id": "133295", "url": "https://cs.wikipedia.org/wiki?curid=133295", "title": "Coimbra", "text": "Coimbra\n\nCoimbra je město v Portugalsku. Nachází se v centrální části Portugalska, v regionu Beira. Leží na řece Mondego, 120 km jižně od Porta a 195 km severně od Lisabonu. Město má zhruba 100 000 obyvatel, nicméně v celé metropolitní oblasti žije asi 435 000 obyvatel. Sídlí zde nejstarší univerzita portugalsky mluvícího světa, založená roku 1290. Ta byla dne 22. června 2013 zapsána mezi památky Světového dědictví UNESCO.\n\nNa pahorku Alçacova založili Římané město Aeminium, jehož význam postupně rostl tak, že časem pohltilo i nedalekou Conimbrigu. V této době bylo město důležitým bodem mezi Lisabonem a Bragou. V roce 711 se města zmocnili Maurové, čímž se město stalo spojkou mezi křesťanským severem a muslimským jihem. V roce 878 bylo město dobyto zpět, ale pouze na sto let, poté se ho znovu zmocnili Maurové. Nakonec v roce 1064 osvobodil Coimbru kastilský král Ferdinand Veliký. Roku 1139 se první portugalský král Alfons I. Portugalský rozhodl Coimbru učinit hlavním městem Portugalska. Této pocty město požívalo do roku 1256. V Coimbře se narodilo šest portugalských králů.\n\nCentrem dolního města je náměstí Praça do Comércio. V jednom rohu stojí kostel Săo Tiago. Jeho strohá fasáda napodobuje původní stavbu z 12. století, ale uvnitř je bohatě zdobený oltář z pozlaceného dřeva. Ulice Rua Visconde vede na další náměstí, Praça 8 de Maio, a k historickému kostelu Santa Cruz. Za náměstím se nalézá Rua de Sofia („ulice Moudrosti“), pojmenovaná podle někdejších teologických fakult. Dochovaly se zde jen sousední klášterní kostely – Igreja do Carmo (1597) s retáblem ze 16. století a Igreja da Graça, který v roce 1543 založil Jan III. Portugalský.\n\nPřestavěný a zrenovovaný Arco de Almedina z 12. století blízko ulice Rua Ferreira Borges je vstupní bránou do starého města. Schody nahoru vedou kolem věže Torre de Anto, jejíž renesanční okna a medailony pocházejí z dílny sochaře Jeana de Rouen. Ve věži je dnes galerie uměleckých řemesel. Dvě coimberské katedrály, Sé Velha a Sé Nova, stojí ve stínu univerzity. Za nimi se rozprostírá hlavní náměstí horní části města, Praça da República.\n\nNa druhém břehu Mondega, odkud je krásný výhled na starou Coimbru, se nacházejí dva kláštery, Santa Clara-a-Velha a Santa Clara-a-Nova.\n\nKatedrála Sé Velha v románském slohu byla postavena na oslavu vítězství nad Maury v roce 1064. Syn prvního krále Alfonse I., Sancho I., zde byl korunován. V kapitulní síni se nachází hrobka prvního křesťanského guvernéra města Sisinanda, jenž zemřel v roce 1091. V severní boční lodi je umístěna hrobka Byzantinky dony Vetaçy, která byla společnicí a učitelkou manželky krále Dinise, svaté Isabely.\n\nKatedrála Sé Nova nedaleko univerzity byla založena jezuity v roce 1598. Markýz de Pombal zakázal roku 1759 jezuitský řád, ale kostel se v roce 1772 stal sídlem biskupa. Z průčelí shlíží dolů jezuitští světci. V kněžišti ze 17. století je oltář s dalšími jezuitskými světci a po jeho stranách stojí dvojice varhan z 18. století.\n\nV muzeu (\"Museu Nacional Machado de Castro\"), bývalém biskupském paláci ze 16. století, jsou vystaveny jedny z nejlepších plastik portugalského sochaře Joaquima Machada de Castra. Sbírka obsahuje vedle zařízení a rouch i obrazy z 12. až 20. století. Je zde například vzácný obraz ze 16. století \"Nanebevzetí Máří Magdaleny\" od Mistra ze Sardoalu. Velmi zajímavým prvkem je \"Criptoportico de Aeminium\", labyrint podzemních římských chodeb.\n\nKostel a klášter Santa Cruz byl založen v roce 1131. Soustřeďuje mnoho ukázek coimberské školy raného 16. století. Kapitulní síň od Dioga Boitaka je v manuelském slohu, stejně jako Claustro do Silencio a vyřezávané chórové lavice z roku 1518. Jsou zde také pohřbeni dva portugalští králové. Jejich honosné náhrobky pravděpodobně vytvořil Chanterêne, který zde také našel věčný klid.\n\nDva kláštery Santa Clara-a-Velha a Santa-Clara-a-Nova na jižním břehu jsou spjaty se svatou Isabelou a Iňes de Castro, nešťastnou milenkou Pedra I., která tu byla ubodána k smrti v roce 1355. Podle pověsti na tomto místě vytryskl pramen. Kašnu Fonta dos Amores lze spatřit v zahradě Quinty das Lágrimas, nyní hotelu.\n\nUniverzitu (\"Universidade de Coimbra\") založil v roce 1290 král Dinis I. Rolník na žádost církve; původně ale sídlila v Lisabonu, odkud se sem přestěhovala. Patří k nejstarším a nejslavnějším univerzitám na celém světě. Stojí na vrcholu kopce ve staré části města, vysoko nad řekou Mondego. K univerzitě vede několik malých uliček, kde se nacházejí koleje (\"repúblicas\") a četné hospůdky a bary.\n\nHlavní nádvoří univerzity je po třech stranách obklopeno historickými budovami a zvonicí. Zvonice, jež je symbolem univerzity, je viditelná z kteréhokoliv místa ve městě. Nejznámější ze tří zvonů, zvaný \"cabra\", neboli kozel, svolává studenty k přednáškám již od roku 1733. Nachází se zde také pozoruhodná barokní knihovna Biblioteca Joanina, kterou nechal roku 1720 postavit král Jan V. Ve třech pozlacených a bohatě vyzdobených místnostech je uloženo na 300 000 v kůži vázaných knih v mnoha jazycích. Na téže straně nádvoří je i Muzeum sakrálního umění (\"Museu de Arte Sacra\") a kaple svatého Michala (\"Capela de Săo Miguel\") s velkými barokními varhanami. V protější budově se nachází bohatě vyzdobená aula, \"Sala dos Capelos\", středisko univerzitního života, kde se odehrávají promoce.\n\nStudovala se zde především teologie, právo a lékařství. Osnovy byly rozšířeny až v 70. letech 18. století, kdy markýz de Pombal provedl reformy. Mezi významné absolventy patří několik literárních osobností 19. století, například José Maria de Eça de Queirós.\n\nV květnu, na konci akademického roku, se koná studentská ceremonie \"Quiema das Fitas\", což je obřad, při kterém studenti pálí své fakultní stužky. Podle tradice má každá fakulta svou barvu stužky - právo červenou, medicína žlutou a literatura tmavomodrou.\n\nDva břehy města jsou spojeny třemi hlavními mosty: Ponte do Açude, Ponte de Santa Clara, který je nejstarší, a Ponte Rainha Santa, známý také jako Most Europa, který je nejnovější, dokončený v roce 2004. Ve městě funguje autobusová a trolejbusová doprava SMTUC (\"Serviços Municipalizados de Transportes Urbanos de Coimbra\")- Dopravní společnost města Coimbry. Trolejbusová síť v Coimbře představuje zároveň jediný trolejbusový provoz v celém Portugalsku. V minulosti měla Coimbra také tramvajovou síť, ta se už ale nyní nepoužívá. Je možné využít i služby místních taxikářů, jejichž auta jsou většinou zelenočerná.\n\nU města nacházejícího se 17 km jižně od Coimbry leží největší a nejzajímavější římské vykopávky v Portugalsku. Přestože ještě nebylo vše vykopáno, k vidění jsou tu zbytky fontán, termální bazény, velká vila a barevné mozaiky. Conimbriga se stala významným římským městem už v roce 25 před n.l.\nJeden z nejstarších lesnatých porostů v Portugalsku se nachází 25 km severně od Coimbry v pohoří Buçaco. V lese roste na 700 různých druhů stromů a býval kdysi výlučným územím benediktinských mnichů, kteří se o něj starali. Les ukrývá proslulý, bohatě zdobený Hotel Palace do Buçaco, kdysi královské letovisko a zajímavou budovu kláštera Mosteiro dos Carmelitas.\n\n\n"}
{"id": "133297", "url": "https://cs.wikipedia.org/wiki?curid=133297", "title": "Nakadžima Sakae", "text": "Nakadžima Sakae\n\nNakadžima Sakae (: 栄, \"Prosperita\") byl japonský letecký motor vyráběný během druhé světové války firmou Nakadžima. Byl to dvouhvězdicový, 14-válcový, vzduchem chlazený hvězdicový motor. Sakae bylo označení používané japonským císařským námořnictvem. Japonská císařská armáda nazývala první sérii Ha-25 (ハ25) a pozdější verze Ha-105 a Ha-115. Námořnictvo verze odlišovalo jako Sakae 10, 20 a 30.\n\nCelkem bylo vyrobeno 21 166 kusů firmou Nakadžima a 9 067 kusů jinými firmami.\n\n\n\n\n"}
{"id": "133305", "url": "https://cs.wikipedia.org/wiki?curid=133305", "title": "Benjamin Harrison", "text": "Benjamin Harrison\n\nBenjamin Harrison (20. srpna 1833 – 13. března 1901) byl 23. prezident Spojených států, příslušník Republikánské strany.\n\nNež nastoupil do funkce, byl senátorem za stát Indiana. Od svých politických oponentů si vysloužil přezdívky \"Kid Gloves\" a \"Little Ben\" (kvůli malé postavě). Benjamin Harrison vládl čtyři roky. Jeho předchůdcem i následovníkem byl Grover Cleveland.\n\nByl vnukem Williama Henryho Harrisona, devátého prezidenta USA, a synem kongresmana Johna Scotta Harrisona. Vystudoval práva na Miami University a provozoval advokátní praxi, zúčastnil se občanské války v řadách Cumberlandské armády a získal hodnost brigádního generála.\n\nV prezidentských volbách roku 1888 získal o téměř sto tisíc hlasů méně než Grover Cleveland, ve Sboru volitelů však měl převahu 233 ku 168. Jeho působení ve funkci byly charakterizováno silným protekcionismem, prosadil výrazné zvýšení dovozních cel, tzv. McKinleyův tarif. Příjmy z cel byly použity na penze pro válečné veterány. Za jeho prezidentování poprvé překročil státní rozpočet hranici miliardy dolarů, proto se tehdejšímu Kongresu říkalo \"Billion Dollar Congress\". Také byl přijat Shermanův zákon, snažící se omezit vliv trustů. Prezident Harrison prosazoval energickou zahraniční politiku, investoval do armády a námořnictva, svolal jednání o užší integraci amerických států, usiloval o připojení Havaje a pokoušel se intervenovat v občanské válce v Chile. Snažil se omezit přistěhovalectví, za jeho vlády byla zřízena stanice na Ellis Islandu, prověřující zájemce o vstup do země. Harrison také chtěl udělit Afroameričanům volební právo, nepodařilo se mu však zlomit nesouhlas jižanských států. Vedl válku se Siouxy, v roce 1890 došlo k masakru u Wounded Knee. Během Harrisonova prezidentování došlo k rozvoji oblastí na západě, do Unie byly přijaty nové státy Severní Dakota, Jižní Dakota, Montana, Washington, Idaho a Wyoming. Podepsal zákon, který umožňoval státu vyvlastnit lesy, jejichž ochrana bude ve veřejném zájmu.\n\nByl prvním americkým prezidentem, jehož hlas byl zaznamenán fonografem, a také nechal do Bílého domu zavést elektřinu. Byl posledním prezidentem, který během působení ve funkci nosil plnovous.\n\nV roce 1908 byla v Indianapolis odhalena jeho socha od Charlese Henryho Niehause. Byla po něm také pojmenována vojenská základna Fort Benjamin Harrison a loď třídy Liberty \"SS Benjamin Harrison\".\n\n"}
{"id": "133307", "url": "https://cs.wikipedia.org/wiki?curid=133307", "title": "Gakuran", "text": "Gakuran\n\nGakuran (学ラン) nebo též cume-eri (詰め襟) je kabát, který je součástí japonské chlapecké školní uniformy.\n\nKlasický Gakuran má vysoký, pevný límec spolu s výraznými mosaznými knoflíky, které obvykle nesou znak dané školy. Uniforma má buď černou nebo tmavě modrou barvu.\n\nJaponské školní uniformy se objevily před koncem 19. století. Byly inspirovány pruskými vojenskými uniformami. Podobné uniformy také nosily školáci v Jižní Koreji a Číně před rokem 1949.\n\nKabát by se měl správně nosit s upraveným límcem a se zapnutými knoflíky. Kdo jej nosí buď s rozepnutým límcem nebo knoflíky, dostává nálepku „špatného hocha“, což je často vidět v anime a manga. Druhý knoflík odshora se obvykle dává dívce, která má chlapce ráda, a tento akt je považován za výraz lásky. Ostatní knoflíky se mohou darovat v případě, že o ně žádá více než jedna dívka.\n\nChlapecký oblek mohou nosit i dívky, které tak chtějí dosáhnout originality a stylu. Samozřejmě, že jej mohou obléknout pouze mimo školu. Na školních pozemcích musí dívky nosit sérá fuku, dívčí uniformu.\n\n\n"}
{"id": "133315", "url": "https://cs.wikipedia.org/wiki?curid=133315", "title": "Otaku", "text": "Otaku\n\nOtaku (おたく) je japonský výraz pro osobu, která je posedlá zálibami jako je anime či manga.\n\nSlovo otaku je odvozené z japonského termínu pro cizí dům nebo rodinu (お宅, \"otaku\"), které je též užíváno jako uctivé osobní zájmeno „vy“ (velmi vzdáleně přirovnatelné ke španělskému výrazu \"usted\"). Dnešní slang se liší od starého užití tím, že je psáno pouze v hiraganě (おたく) nebo katakaně (オタク). Jeho první použití se datuje od 80. let 20. století. Zdá se, že jej poprvé veřejně použil humorista a esejista Akio Nakamori roku 1983 v sérii Vyšetřování Otaku (おたくの研究 \"Otaku no Kenkjú\"), vydávané v lolicon magazínu Manga Burikko. Akio Nakamori si povšiml, že je toto oslovení běžně používáno mezi počítačovými nadšenci (tzv. geek). Označení popisovalo osobu, která komunikuje se sobě rovnými pomocí odtažitých, formálních zájmen a tráví většinu času doma. Slovo vstoupilo v Japonsku do běžné řeči kolem roku 1989. V tom samém roce vstoupil termín do větší známosti díky Nakamoriho publikaci Období M (Mの時代 \"M no Džidai\"). Ta se týkala (tehdy) nedávno zatčeného samotářského sériového vraha Cutomu Mijazakiho, jenž byl posedlý pornografickými anime/manga a trpěl představami o znásilňování mladých dívek. Tím se z kdysi neškodného slova stalo velké tabu.\n\nJiná interpretace týkající se původu slova pochází z květnového vydání časopisu \"EX Taishuu Magazine\" z roku 2006, který tvrdí, že toto označení se začalo používat mezi fanoušky televizní série Super Dimension Fortress Macross (1982 – 1983). Hlavní hrdina pořadu měl ve zvyku oslovovat ostatní postavy „otaku“, fanoušci poté slovo přejali.\n\nDalším původcem „otaku“ by mohla být díla sci-fi autorky Motoko Arai. V knize „Wrong About Japan“ autor Peter Carey dělá rozhovor s novelistkou, umělkyní a Gundam kronikářkou Juka Minakawaou, která prozradila, že slovo Otaku se užívalo k oslovování čtenářů této autorky. Čtenáři měli její práci natolik rádi, že toto označení přijali za své.\n\nV dnešním japonském slangu \"otaku\" popisuje fanouška posedlého specifickým tématem nebo koníčkem. Nejčastěji se užívá \"anime otaku\" (ten, kdo čas od času tráví v kuse několik dní bez odpočinku sledováním anime) a \"manga otaku\" (nadšenec japonských kreslených novel), \"pasokon otaku\" (PC nadšenci), \"gému otaku\" (hráč počítačových her) a \"otaku\", což jsou radikální fanoušci \"japonských idolů\", převážně mladých zpěvaček. Také existují \"tecudó otaku\" (osoba, jejímž koníčkem je studování metra) nebo \"gundži otaku\" (vojenští nadšenci).\n\nI když pojem \"Otaku\" je obsažen v zavedených slovních spojeních, může být použit na cokoliv (hudební otaku, otaku do bojových umění, kulinářský otaku, atd.).\n\nPřevzaté slovo \"maniakku\" či \"mania\" (z anglického „maniac“) je občas dáváno do souvislosti se specialistou na určitý zájem či koníček. Mohou jevit známky otaku sklonů (například \"Gundam Mania\" by popisovalo osobu, která se velice zajímá o anime sérii \"Gundam\"). \"Maniakku\" je mírnější a méně urážející výraz než \"otaku\".\n\nNěkteří japonští otaku takto humorně označují sebe nebo své přátelé, přijímajíc tak postavení vášnivého fanouška. Někteří dokonce užívají toto slovo hrdě, snažíc se o zbavení negativního podtónu. Nicméně, v hovorové řeči většina Japonců považuje za nepřijatelné být vážnou cestou označován jako „otaku“.\n\nPřestože je otaku stereotypně spojováno s muži, existuje také mnoho ženských Otaku. Malá ulička v Tokijském Higaši Ikebukuro distriktu je známá jako „Otome Road“ („Cesta panen“). Cesta panen je průřezem japonského ženství, s věkovým rozpětím od středoškolaček po klasické 40leté hospodyňky. Typickým znakem této oblasti je velké množství knihkupectví zasvěcených komiksům a knihám s Shounen-ai tematikou (příběhy o homosexuálních mužích). Na poličkách v Otome Road dominuje dódžinši, manga vytvářená amatérskými fanoušky, která je inspirována slavnými mangami, anime nebo jejich postavami.\n\nMožnost podívat se blíže na \"otaku\" kulturu poskytl údajně pravdivý příběh z internetové nástěnky http://2ch.net: „Denša Otoko“, romantický příběh o geekovi a pohledné ženě, kteří se potkají na vlakovém nástupišti. Příběh byl převeden do románu, několika mang, filmu (vydaného v červnu 2005) a televizního seriálu, vysílaného \"Fuji TV\" od června do listopadu 2005. Drama se v Japonsku stalo dalším horkým tématem, pomohlo zredukovat negativní stereotypy o otaku a v neposlední řadě zvýšilo přijatelnost některých otaku zájmů. Možná právě díky této smršti se pár japonských celebrit, herců a modelů přiznalo ke svým otaku koníčkům.\n\nPodskupinou otaku jsou Akiba-kei, muži trávící mnoho času v Akihabaře v Tokiu a jejichž koníčky jsou anime, hry a japonské hvězdy (idoly).\nSubkultura otaku má výrazný vliv na hlavní proud v japonském anime průmyslu. Oblast, kterou otaku nejvíce ovlivňují, je dódžinši (dódžinši). Manga publikovaná ve Spojených státech je ale daleko více ovlivněna místní otaku subkulturou než manga v Japonsku. Je to dáno tím, že lidé čtoucí mangu, mají většinou vazby na americkou otaku subkulturu, zatímco v Japonsku je čtení mangy mezi obyvatelstvem více rozšířené.\n\nTermín je převzatý z japonštiny, ale v mezinárodním kontextu je spojen konkrétně s fanouškem anime a mangy. Označení má obdobný význam jako třeba Trekkie. Nicméně používání tohoto označení může být zdrojem sváru mezi staršími nebo více umírněnými anime nadšenci, kteří se snaží vyhýbat slovům s negativním zabarvením.\n\nNěkteří lidé preferují místo „otaku“ slovo \"wotaku\" (ヲタク), což je japonská definice. Na japonských fórech jako je třeba 2channel, se výrazy \"otaku\" (オタク) a \"wotaku\" (ヲタク) používají jako rovnocenné. Užití záleží na náladě nebo osobním postoji jedince.\n\nMezi českými nadšenci pro anime a manga je tento pojem známý, ale nepříliš často používaný. V širší společnosti je termín neznámý.\n\nProtože otaku tvoří úctyhodnou část tvůrčích sil stojících za anime a mangou, je přirozené, že se objevilo i několik děl, která se tematicky dotýkají samotných otaku. I když jde často o nadlehčené napodobeniny skutečnosti.\n\nMezi nejznámější díla patří:\n\n\n"}
{"id": "133318", "url": "https://cs.wikipedia.org/wiki?curid=133318", "title": "Silnice A1", "text": "Silnice A1\n\nSilnice A1 se nachází ve více státech:\n"}
{"id": "133319", "url": "https://cs.wikipedia.org/wiki?curid=133319", "title": "Dálnice A2", "text": "Dálnice A2\n\nDálnice A2 se nachází ve více státech:\n\n"}
{"id": "133320", "url": "https://cs.wikipedia.org/wiki?curid=133320", "title": "Dálnice A3", "text": "Dálnice A3\n\nDálnice A3 se nachází ve více státech:\n\n"}
{"id": "133321", "url": "https://cs.wikipedia.org/wiki?curid=133321", "title": "Dálnice A4", "text": "Dálnice A4\n\nDálnice A4 se nachází ve více státech:\n\n"}
{"id": "133322", "url": "https://cs.wikipedia.org/wiki?curid=133322", "title": "Dálnice A5", "text": "Dálnice A5\n\nDálnice A5 se nachází ve více státech:\n\n"}
{"id": "133323", "url": "https://cs.wikipedia.org/wiki?curid=133323", "title": "Dálnice A6", "text": "Dálnice A6\n\nDálnice A6 se nachází ve více státech:\n\n"}
{"id": "133324", "url": "https://cs.wikipedia.org/wiki?curid=133324", "title": "Dálnice A7", "text": "Dálnice A7\n\nDálnice A7 se nachází ve více státech:\n\n"}
{"id": "133325", "url": "https://cs.wikipedia.org/wiki?curid=133325", "title": "Dálnice A8", "text": "Dálnice A8\n\nDálnice A8 se nachází ve více státech:\n\n"}
{"id": "133326", "url": "https://cs.wikipedia.org/wiki?curid=133326", "title": "Dálnice A9", "text": "Dálnice A9\n\nDálnice A9 se nachází ve více státech:\n\n"}
{"id": "133327", "url": "https://cs.wikipedia.org/wiki?curid=133327", "title": "Václav Breindl", "text": "Václav Breindl\n\nVáclav Briendl (1890–1948) byl český zoolog, proslavený především jako parazitolog. \n\nV letech 1914–1916 pracoval v Albánii v parazitologické a bakteriologické laboratoři. Spolu s Juliem Komárkem napsali \"Všeobecnou zoologii\" a \"Život zvířat\".\n\nByl členem profesorského sboru Přírodovědecké fakulty Univerzity Karlovy.\n"}
{"id": "133328", "url": "https://cs.wikipedia.org/wiki?curid=133328", "title": "Bohumil Sekla", "text": "Bohumil Sekla\n\nBohumil Sekla (16. května 1901 Bohuslavice – 7. srpna 1987 Praha) – lékař, profesor Univerzity Karlovy, zakladatel české lékařské genetiky.\n\nStudoval na Přírodovědecké a na Lékařské fakultě Univerzity Karlovy, kde promoval 1933. Značnou část své vědecké kariéry prožil na Lékařské fakultě UK (roku 1938 se habilitoval z obecné biologie, profesorem genetiky od 1945).\n\nSnažil se o propojení experimentální a aplikované genetiky, o čemž svědčí jeho monografie \"Dědičnost v přírodě a společnosti\" (1937).\nNa přelomu 40. až 50. let do Československa pronikla Lysenkova „agrobiologická“ doktrína, a tak Seklova snaha o vytvoření moderní české školy musela ustoupit. K principům soudobé genetiky se mohl neskrývaně vrátit až po roce 1957.\n\n"}
{"id": "133335", "url": "https://cs.wikipedia.org/wiki?curid=133335", "title": "Tenzorový počet", "text": "Tenzorový počet\n\nTenzorový počet je oblast matematiky, která studuje (a využívá) tenzory. Její část, která pracuje pouze s vektory, se nazývá vektorový počet. Algebraickými vlastnostmi tenzorů se zabývá tenzorová algebra; její speciální částí je vektorová algebra, zaměřující se na algebraické vlastnosti vektorů. Analytickými vlastnostmi tenzorů se zabývá tenzorová analýza. Její speciální částí je vektorová analýza, která se orientuje pouze na analytické vlastnosti vektorů.\n\n"}
{"id": "133343", "url": "https://cs.wikipedia.org/wiki?curid=133343", "title": "Charles Hard Townes", "text": "Charles Hard Townes\n\nCharles Hard Townes (28. července 1915 – 29. ledna 2015) byl americký nositel Nobelovy ceny za fyziku a pedagog. Townes je znám za svou práci v oblasti teorie a aplikace maseru, na který dostal základní patent, a další práce v oblasti kvantové elektroniky spojené jak s maserem, tak s laserovými zařízeními. Byl členem Papežské akademie věd (od 1983) a Národní akademie věd Spojených států.\n\nDosáhl akademických titulů B.A. a B.S. na Furman University, dále M.A. na Duke University a Ph.D. na Caltechu.\n\n\n"}
{"id": "133347", "url": "https://cs.wikipedia.org/wiki?curid=133347", "title": "Johann Brotan", "text": "Johann Brotan\n\nJohann Brotan (24. června 1843, Klatovy – 20. listopadu 1918, Vídeň) byl rakouský stavitel lokomotiv.\n\nJohann Brotan vystudoval Polytechnický institut ve Vídni. Pracoval pro státní společnost pro výstavbu telegrafů, pro Theiss-Eisenbahn-Gesellschaft, Maďarskou východní dráhu a Lemberg-Czernowitz-Jassy Eisenbahn. Poté v roce 1890 nastoupil ke kkStB (CK státní dráhy).\n\nV letech 1902 – 1909 byl přednostou lokomotivních dílen ve Gmündu (České Velenice), později dílen na Wien Westbahnhof. V roce 1912 odešel do penze.\n\nJe znám především jako konstruktér originálního řešení skříňového kotle lokomotiv – Brotanova kotle.\n\n"}
{"id": "133348", "url": "https://cs.wikipedia.org/wiki?curid=133348", "title": "Garde", "text": "Garde\n\nSlovo Garde má více významů\n\n"}
{"id": "133352", "url": "https://cs.wikipedia.org/wiki?curid=133352", "title": "Gymnocalycium", "text": "Gymnocalycium\n\nGymnocalycium je rod jihoamerických kaktusů. Dle různých taxonomů je počet druhů 80 až 150, stále jsou nalézány nové taxony. Patří mezi oblíbené kaktusy. Ve sbírkách jsou hojně zastoupeny, pro bezproblémové a nenáročné pěstování.\n\nMají kulovité tělo o průměru obvykle 4 až 15 centimetrů, vzácně až půl metru. Stonek je rozdělen do žeber, která mohou být plochá, rozdělená do hrbolů, nebo i vysoká ostrá (\"G. mihanovichii\"). Epidermis má často zbarvený,namodralý, nahnědlý, nebo matný povrch. Areoly jsou málo plstnaté a nesou trny různých tvarů, přilehlé, odstávající, přímé, prohnuté, jemné, silné. Otrnění může být velmi řídké až hrozivé a rostlinu zcela zahalující. Rostliny rostou soliterně, nebo mírně odnožují. Trsovitě roste \"G. bruchii\".\n\nKvěty vyrůstají z areol na temeni rostliny. Poupata, květy a plody jsou holé, bez chlupů a štětin, nesou pouze šupiny. Odtud název rodu Gymno = nahý, calix = kalich. Barva květů je bílá, růžová, purpurová, mnohdy s odlišně zbarveným jícnem nebo středním proužkem na okvětních lístcích. Několik málo druhů kvete žlutě. Květní trubka je většinou dlouhá. Rostliny jsou většinou cizosprašné. Semena mají různý tvar a byla u nich poprvé rozpracována daktyloskopie semen. Kořeny mohou být svazčité, ale i řepovité.\n\nHlavní oblast rozšíření je Argentina, část Uruguaye, Paraguay, jižní Bolívie a část Brazílie. Vyskytují se většinou v travnatých pampách. Některé druhy se rozšířily do hor, až do výšek 2000 metrů.\n\n\nKlasifikace druhů rodu \"Gymnocalycium\" dle E.F.Andersona (2005)\n\n \n"}
{"id": "133354", "url": "https://cs.wikipedia.org/wiki?curid=133354", "title": "Tatra K2T", "text": "Tatra K2T\n\nTatra K2T je dvoučlánková kloubová tramvaj, která vznikla modernizací starších československých tramvají Tatra K2. Při modernizacích, které probíhaly na konci 90. let 20. století, vznikly celkem čtyři vozy K2T, které provozuje Dopravní podnik města Brna (DPMB).\n\nHlavním důvodem modernizací brněnských tramvají K2 byla náhrada původní nehospodárné elektrické výzbroje UA12. V případě vozů K2T byla využita nová tranzistorová výzbroj ČKD TV14, problémy ale způsobil krach výrobce a následně vyhlášený konkurs. Proto byla do dalších tramvají K2 již instalována odlišná elektrická výzbroj.\n\nVozová skříň tramvají byla při modernizaci kompletně opravena, boční vlnité plechy (charakteristické pro typ K2) byly vyměněny za rovné. Design vozu zůstal zachován (oproti typu Tatra K2R), střecha tramvaje ale byla upravena pro instalaci elektronických panelů informačního systému. Interiér zůstal téměř v původní podobě – byla ale např. vyměněna podlahová krytina, bylo realizováno nové vnitřní obložení, laminátové sedačky byly částečně vypolstrovány, byly osazeny nové dveřní pohony a poptávkové otvírání dveří cestujícími či nové odporové topení v bočnicích. Novinkou se stal akustický a optický informační systém. Kabina řidiče byla rovněž upravena, byl modernizován ovládací pult a ovládání tramvaje pedály bylo změněno na ovládání ručním řadičem.\n\nPůvodní odporová elektrická výzbroj typu UA12 byla vyměněna za hospodárnější tranzistorovou typu TV14 na bázi IGBT tranzistorů a s rekuperační brzdou. Rovněž byl vyměněn motorgenerátor za nový statický měnič.\n\nVšechny čtyři tramvaje K2 (č. 1033, 1038, 1044, 1054), které měly být modernizovány na typ K2T, byly do ústředních dílen DPMB přistaveny v průběhu roku 1999, kde byly ještě v průběhu téhož roku opraveny. Problém ale způsobila elektrická výzbroj, kterou její výrobce dopravnímu podniku nedodal. Společnost ČKD Dopravní systémy se totiž potýkala s existenčními problémy, v roce 2000 byl na firmu uvalen konkurs. Vozy tak nějaký čas zůstaly odstaveny, elektrické výzbroje byly do Brna dodány během roku 2000, nedlouho poté byly všechny čtyři tramvaje zprovozněny.\n\nDalší vozy K2 byly už modernizovány na typ Tatra K2P s elektrickou výzbrojí od firmy Alstom (nyní Cegelec).\n\n"}
{"id": "133359", "url": "https://cs.wikipedia.org/wiki?curid=133359", "title": "Celestýn V.", "text": "Celestýn V.\n\nSvatý Celestýn V. (1209/10 Molise – 19. květen 1296), vlastním jménem Pietro Angelario či Pietro da Morrone či Pietro Angelari da Murrone. Žil jako poustevník na hoře Morrone u města Sulmony ve středovýchodní Itálii v provincii Abruzzo. Papežem byl zhruba pět měsíců (5.7.1294 – 13.12.1294).\n\nPo smrti Mikuláše IV. se znepřátelené římské rody Colonnů a Orsiniů a vyhnaný sicilský král Karel II. z Anjou nemohli shodnout na novém papeži. Dva roky probíhalo bezúspěšné vyjednávání, až kardinál Latinus Malabranca navrhl na papeže Pietra Angelariho. Soupeřící strany s kandidátem jako neutrální osobou souhlasily a kardinálové jej 5. července 1294 zvolili papežem. Poselstvo se vydalo za Pietrem na horu Morrone a udivenému poustevníkovi oznámilo, že byl zvolen papežem. Pietro se však (podle Petrarky) dal na útěk, neboť oznámení poselstva považoval za ďáblovo pokušení. Poslové ho však zadrželi a odvezli do Aquily ke králi Karlovi. Tam byl také v kostele Santa Maria di Collemaggio korunován jako \"Celestýn V.\"\nNový papež byl donucen přesídlit do Neapole, kde sídlil Karel II. z Anjou, a po celou dobu svého krátkého pontifikátu byl loutkou v jeho rukou. Pietro se nikdy se svým jmenováním nesmířil. Úřední záležitosti svěřil třem kardinálům a otevřeně hovořil o své touze vrátit se zpět do poustevny v horách. Ctižádostivý kardinál Benedetto Caëtano (jeho nástupce Bonifác VIII.) mu v noci hlásnou troubou do jeho cely volal: „\"Celestýne, Celestýne, slož svůj úřad, neboť toto břímě je na tebe příliš těžké.\"“ Celestýn to považoval za hlas Boží a radostně ho 13. prosince poslechl. Neapolskému králi tento krok vyhovoval, protože se pro něj nevzdělaný a prostoduchý Pietro stával politickou zátěží. Nic nepomohlo, že proti jeho abdikaci protestovali benediktini a neapolský lid. Kardinálové pak na nátlak Karla z Anjou zvolili Benedetta Caëtana jako Bonifáce VIII. Pietro Angelario se pokoušel uprchnout z Neapole zpět do abruzzských hor. Nový papež Bonifác VIII. ho však zajal a uvěznil na hradě Fumone u Ferentina v Kampánii. Zde 19. května 1296 nevinný vězeň zemřel. Jeho tělo bylo později přeneseno do Aquily. Pravděpodobně byl svým nástupcem zavražděn, neboť rentgenogram hrobu odhalil v lebce pohřbeného těla dvaceticentimetrový hřeb.\n\nKrátce po smrti, možná i za svého života, byl také ztotožňován s „andělským papežem“ z proroctví Joachima da Fiore (podle jeho příjmení Angelari). Již v roce 1313 jej papež Klement V. prohlásil za svatého.\n\nDle některých výkladů se na Celestýna V. vztahují verše z Dantova \"Pekla\":\n<poem>\nMnohého znal jsem v zástupu těch stínů,\nvšak zvláště jednoho jsem rozeznával:\nten pro zbabělost vzdal se slavných činů.\n</poem>\n\nVykladači (včetně Dantova syna Jacopa Alighieriho) tak kladou papeže mezi ty, kteří se ze zbabělosti či lhostejnosti nepostavili ani na stranu dobra, ani na stranu zla a nezaslouží si tak ani odměnu, ani trest. Dante sám ale nikoho nejmenuje, což dává vykladačům volné pole působnosti. Český dantista Jan Blokša vypočítává ve svém komentáři z možných interpretací Ezaua, Piláta Pontského, Diokleciána, Juliána Apostatu, Romula Augustula či florentské státníky Vieri dei Cerchiho a Giana della Bellu. Výklad o Celestýnu V. však není dle Blokšy nepravděpodobný, protože Celestýn svou abdikací ponechal volné pole působnosti nenáviděnému Bonifáci VIII., což nelze \"nijak schváliti ani u takového, který za živa již světcem jmín byl\". Blokša také upozorňuje, že Božská komedie vznikla několik let před Celestýnovou kanonizací.\n\nFrancesco Petrarca naopak tomu v traktátu \"De vita solitaria\" papežovo rozhodnutí k rezignaci chválí a dává ho za příklad samotářského života.\n\nVe filmové fikci \"Celestinské proroctví\" je papež Celestýn V. představen jako, ten, kdo radil ukrýt rukopisy proroctví.\n"}
{"id": "133360", "url": "https://cs.wikipedia.org/wiki?curid=133360", "title": "Ayot St. Lawrence", "text": "Ayot St. Lawrence\n\nAyot St. Lawrence je anglická vesnice v hrabství Hertfordshire. Nachází se nedaleko Lutonu, 40 km severně od centra Londýna, žije v ní 110 obyvatel. Je známá tím, že v ní od roku 1906 až do své smrti v roce 1950 žil dramatik George Bernard Shaw. Jeho dům zvaný \"Shaw’s Corner\" je přístupný veřejnosti jako muzeum, spravuje ho National Trust. Ve vesnici žil také spisovatel a autor Shawova životopisu Stephen Winsten a jeho žena, sochařka Clara Birnbergová. Místním rodákem byl polní maršál Rudolph Lambart, náčelník britského generálního štábu v letech 1922 až 1926.\n\nAyot St Lawrence je zmíněn už v Domesday Book roku 1086, ves náležela Westminsterskému opatství. K pamětihodnostem obce patří hostinec The Brocket Arms ze 14. století, ve kterém podle pověsti straší duchové mnichů umučených za náboženských válek v 16. století. V Ayot St Lawrence se nacházejí zříceniny kostela z normanských dob, který nechal roku 1775 strhnout místní šlechtic Lionel Lyde, protože mu překážel ve výhledu z okna. Jako náhrada byl postaven kostel zasvěcený svatému Vavřinci v pseudoantickém stylu podle návrhu Nicholase Revetta, který slouží také jako koncertní a výstavní sál.\n"}
{"id": "133362", "url": "https://cs.wikipedia.org/wiki?curid=133362", "title": "Peter Dasypodius", "text": "Peter Dasypodius\n\nPeter Dasypodius nebo také Petrus Dasypodius (mezi 1490 a 1500 Frauenfeld – 28. února 1559, Štrasburk) byl švýcarský humanista, pedagog, kazatel a lexikograf.\n\n"}
{"id": "133366", "url": "https://cs.wikipedia.org/wiki?curid=133366", "title": "Josua Maaler", "text": "Josua Maaler\n\nJosua Maaler, příjmení psáno také Maler či Mahler, (15. června 1529, Curych – 5. června 1599 Glattfelden) byl švýcarský farář a lexikograf.\n\n\n"}
{"id": "133370", "url": "https://cs.wikipedia.org/wiki?curid=133370", "title": "Grand Prix Japonska 2006", "text": "Grand Prix Japonska 2006\n\nXXXII Fuji Television Japanese Grand Prix\n\n\n\n\n\n\n"}
{"id": "133373", "url": "https://cs.wikipedia.org/wiki?curid=133373", "title": "Totální derivace", "text": "Totální derivace\n\nTotální (úplná) derivace je derivace funkce více proměnných, která na rozdíl od parciální derivace zohledňuje závislosti mezi jednotlivými proměnnými. Totální derivace funkce formula_1 podle proměnné formula_2 se zapisuje stejně jako obyčejná derivace, tzn. formula_3. Totální derivaci lze vyjádřit pomocí parciálních derivací.\nPři určování parciální derivace funkce formula_1 podle formula_2 považujeme všechny ostatní proměnné za konstanty. Jestliže však existuje nějaká závislost mezi jednotlivými proměnnými, pak ji parciální derivace nezachytí.\n\nUvažujme např. funkci formula_6. Parciální derivace podle \"x\" je formula_7. Pokud však proměnné \"x\" a \"y\" nejsou nezávislé, pak získaná parciální derivace nevyjadřuje závislost funkce \"f\" na \"x\" dostatečně. Předpokládejme, že závislost mezi \"x\" a \"y\" lze vyjádřit jako formula_8. V takovém případě je formula_9 a jedná se tedy o parciální derivaci složené funkce, tzn.\n\nJsou-li obě proměnné \"x\" i \"y\" závislé na další proměnné \"t\", tzn. formula_11, pak totální derivace \"f\" podle \"t\" je\n\nTotální derivace se často používá ve fyzice.\n\n"}
{"id": "133375", "url": "https://cs.wikipedia.org/wiki?curid=133375", "title": "Tatra K2P", "text": "Tatra K2P\n\nTatra K2P (též Tatra K2R.P) je dvoučlánková kloubová tramvaj, která vznikla modernizací československé tramvaje Tatra K2 v počtu 25 kusů. Rekonstrukce probíhaly mezi lety 2000 a 2005, modernizované tramvaje provozuje Dopravní podnik města Brna (DPMB) a Dopravní podnik Ostrava (DPO).\n\nPo finančně náročnějších modernizacích tramvají K2 na typy K2R a K2R.03 s čely s novým designem přistoupil DPMB (vzhledem k omezeným finančním prostředkům) k úspornějším modernizacím, jejichž hlavním účelem bylo nahradit původní nehospodárnou elektrickou výzbroj. Po čtyřech vozech Tatra K2T s výzbrojí ČKD TV14, na jejichž dodání musel dopravní podnik kvůli krachu výrobce dlouho čekat, bylo rozhodnuto o využití výzbroje TV Progress od firmy Alstom (nyní Cegelec), čímž vznikl typ K2P.\n\nDopravní podnik Ostrava zmodernizoval na typ K2R.P dvě své tramvaje K2, zbylé byly již předtím rekonstruovány na typ Tatra K2G a s poslední se původně počítalo jako historickým vozem.\n\nPři brněnské modernizaci na typ K2P byla vozová skříň tramvaje kompletně opravena, ošetřena proti korozi, původní vlnité boční plechy, charakteristické pro typ K2, byly vyměněny za rovné, přední čelo vozu bylo upraveno pro instalaci elektronického panelu. Interiér tramvaje byl nově obložen, původní laminátové sedačky byly částečně vypolstrovány, byla vyměněna gumová podlahová krytina, elektrické odporové topení bylo přesunuto do bočnic, byly osazeny nové dveřní pohony a poptávkové otvírání cestujícími, některé vozy rovněž obdržely nové skládací dveře. Novinkou byla také instalace akustického a optického informačního systému pro cestující. Upravena byla i kabina řidiče, ovládací pult byl modernizován, nově je tramvaj ovládána ručním řadičem (místo pedály).\n\nHlavní změnou při modernizaci byla náhrada původní odporové elektrické výzbroje UA12 za novou tranzistorovou TV Progress na bázi IGBT tranzistorů s rekuperací. Rovněž byl vyměněn motorgenerátor, byl nahrazen statickým měničem. Tramvaje také obdržely nový polopantograf (kromě vozu č. 1119).\n\nVozy č. 1080 a 1097 se odlišují chladicí jednotkou pro kabinu řidiče, protiskluzovou podlahovou krytinou a několika dalšími detaily.\n\nU ostravských tramvají K2R.P byla instalována výzbroj TV Progress, byl zmodernizován interiér, namontována chladicí jednotka kabiny řidiče a osazeny elektronické panely informačního systému.\n\nVšechny brněnské tramvaje K2P byly modernizovány během tří let 2000 až 2002. V roce 2000, během dokončování tramvají K2T, bylo rekonstruováno šest vozů na typ K2P (č. 1023, 1024, 1036, 1042, 1047 a 1119). Následující rok vyjelo do ulic dalších devět tramvají K2P (č. 1026, 1031, 1032, 1041, 1046, 1051, 1052, 1062 a 1077) a v roce 2002 dalších šest vozů (1048, 1085, 1086, 1107, 1116 a 1118). Všechny tyto tramvaje byly modernizovány v ústředních dílnách DPMB, vyjma tramvaje evidenčního čísla 1048, jejíž karoserie byla opravena již v roce 2001 v Dopravním podniku Ostrava a dokončena byla v dílnách DPMB (el. výzbroj) roku 2002.\n\nJako jedny z posledních byly modernizovány tramvaje č. 1080 a 1097 (v roce 2002) ve firmě Pars nova Šumperk, proto se částečně odlišují svým provedením.\n\nK březnu 2019 byl vyřazen první vůz č. 1023, všechny ostatní jsou dosud v provozu. Do budoucna se počítá s jejich postupným vyřazením do roku 2023 v důsledku zařazení nových tramvají EVO2.\n\nPo modernizacích novějších ostravských tramvají K2 na typ K2G ve druhé polovině 90. let 20. století (č. 805–811) se se zbylými vozy K2 (č. 802–804) počítalo na dožití a poté jako s historickými tramvajemi. Přesto však proběhla v roce 2004 modernizace vozu č. 802 na typ K2R.P, stejný osud potkal o rok později tramvaj č. 803, takže poslední nerekonstruovanou tramvají se stal vůz č. 804 (vyřazen ještě v roce 2005). V roce 2018 byly obě tramvaje K2R.P kvůli dodávce nových vozidel Stadler Tango NF2 vyřazeny z provozu. Vůz č. 802 byl následně převeden do sbírky místního Kroužku přátel MHD, později získal nové ev. č. 8210 a od ledna 2019 je využíván jako technologický vůz ke komerčním účelům, s tramvají č. 803 se do budoucna počítá coby s historickým exponátem DP Ostrava.\n\n"}
