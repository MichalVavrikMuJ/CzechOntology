{"id": "193059", "url": "https://cs.wikipedia.org/wiki?curid=193059", "title": "Nicolaus Otto", "text": "Nicolaus Otto\n\nNicolaus August Otto (14. června 1832, Holzhausen an der Haide – 26. ledna 1891, Kolín nad Rýnem) byl německý strojař, konstruktér a vynálezce Ottova motoru.\n\nOtto se narodil ve vesnické rodině, jeho otec vlastnil zájezdní hostinec a místní poštovnu. Vyučil se kupcem a poté pracoval jako obchodní příručí ve Frankfurtu a Kolíně. \n\nMladého Otta už od mládí zajímala technika. Už v roce 1860 začal provádět první pokusy se spalovacími motory, jejichž dokumentaci si koupil a které jako první vyráběl francouzský technik Étienne Lenoir. O rok později postavil svůj první spalovací motor. Ten však měl mnoho nedostatků a Otto jej velmi dlouho vylepšoval. V září 1862 jej přivezl na průmyslovou výstavu do Londýna; zde však zjistil, že na rozvoji Lenoirova původního stroje pracuje více konstruktérů.\n\nPo návratu do Německa se setkal se zámožným inženýrem E. Langenem, který byl ochoten financovat další vývoj motoru. V roce 1864 založili v Kolíně společně první továrnu na motory na světě, „N. A. Otto & Cie“, od roku 1869 „Gasmotorenfabrik Deutz“, dnešní DEUTZ AG. Společně rozvíjeli koncepci čtyřtaktního motoru, na jehož princip Otto přišel.\n\nNa pařížské světové výstavě v roce 1867 představili svou verzi jednoválcového motoru poprvé veřejnosti. Byl sice hlučnější a méně konkurenceschopný po stránce konstrukce i spolehlivosti, zato měl ve srovnání s dalšími dvěma až třetinovou spotřebu plynu. Byl oceněn \"Zlatou medailí\" výstavy. Od roku 1872 byl pod vedením hlavního konstruktéra Daimlera sériově vyráběn. V té době ve firmě působil i Wilhelm Maybach. Otto jako obchodní ředitel měl s Daimlerem neustálé neshody v technických otázkách, což bylo o deset let později důvodem k Daimlerově i Maybachově odchodu a založení samostatné firmy.\n\nV roce 1876 vyrobil Otto čtyřtaktní motor se zvýšeným kompresním poměrem a 25. května 1877 si jej nechal patentovat. Tento typ motoru se stal základem pro stavbu pozdějších spalovacích motorů. Zážehový motor tohoto principu je dodnes označován jako „Ottův motor“. \n\nV roce 1884 Otto zdokonalil elektrické zapalování pro své motory a tak znovu revolučně vylepšil fungování tohoto typu motorů. Do té doby byly motory stacionárními stroji, vzhledem k používání plynu a potřebě zapálení směsi plamenem. Otto zavedl nízkonapěťové magneto. Díky této inovaci bylo možno přejít na spalování kapalných paliv a tak se motory mohly stát mobilními. V roce 1882 mu \"Filosofická fakulta\" Univerzity ve Würzburgu udělila čestný doktorát. \n\nOtto měl se svou ženou Annou Gossi, kterou si vzal po desetileté známosti, sedm dětí. Nejznámějším z nich se stal konstruktér letadel a podnikatel Gustav Otto. \nPřed nádražím \"Kolín nad Rýnem - Deutz\" stojí pomník Nicolause Augusta Otto a Eugena Langena.\n\nNedávné studie poukázaly na skutečnost, že první opravdu funkční verzi spalovacího motoru si nechali patentovat v roce 1854 Londýně italští vynálezci Eugenio Barsanti a Felice Matteucci (číslo patentu 1072). Výzkumy poukazují na fakt, že Ottův motor je přinejmenším v mnoha částech inspirován těmito dřívějšími vynálezy. Neexistuje ale žádná dokumentace o tom, že by Otto měl jakékoli informace o patentu obou vynálezců.\n\n\n"}
{"id": "193061", "url": "https://cs.wikipedia.org/wiki?curid=193061", "title": "Guillaume Marie Anne Brune", "text": "Guillaume Marie Anne Brune\n\nGuillaume-Marie-Anne Brune (13. března 1763, Brive-la-Gaillarde, Corrèze – 2. srpna 1815, Avignon, zavražděn) byl francouzský maršál doby Prvního císařství.\nBrune, syn královského advokáta, chtěl v Paříži studovat práva, když však vypukla revoluce roku 1789, celým svým srdcem přilnul k jejím ideálům a stal se členem Klubu kordelierů a osobním přítelem Dantona. Mezitím se stal příslušníkem pařížské Národní gardy a roku 1790 založil nevelkou tiskárnu, které se o rok později vzdal ve prospěch armády a uveřejňoval v ní politické propagační letáky. Ač nebyl asi zcela bez viny na zářijových masakrech roku 1792, pověst o jeho podílu na bestiální vraždě princezny Lamballové, rozšířená v monarchistických kruzích, je zcela jistě nepravdivá. Roku 1792 působil jako civilní komisař v Belgii a roku 1793 jako generální adjutant v hodnosti plukovníka při Severní armádě, s kterou pak bojoval ve Vendée. V hodnosti brigádního generála bojoval v bitvě u Hondschoote (8. září 1793) pod Houchardem a pomáhal při potlačení povstání royalistických pařížských sekcí ve vendémiaire 1795 (vrchním velitelem byl Napoleon Bonaparte). V italském tažení 1796–1797 bojoval pod Massenou a vyznamenal se u Rivoli (14. a 15. ledna 1797) a poté obdržel velení divize. O rok později dostal rozkaz k obsazení Švýcarska, který splnil rychlým strategicky bezchybným tažením. Poté co v únoru 1798 přijel do Lausanne, vedl jednání s bernskou vládou a současně připravoval útok. Již 6. března obsadil Bern a zadržel státní poklad. Později byl obviňován ze zpronevěry jeho části a to bylo možná i příčinou nepříliš vstřícného vztahu Napoleona k jeho osobě. Generál Brune pak 19. března 1798 proklamoval vznik Helvetské republiky, která přežívala dalších 5 let. Roku 1799 byl jmenován vrchním velitelem armády v Batavské republice, porazil invazní síly rusko-anglické pod velením vévody z Yorku 19. září u Bergenu a 6. října u Beverwijku a přinutil je ke kapitulaci v Alkmaaru a vyklizení Holandska. Po 18. brumaire byl Napoleonem Bonapartem poslán do Vendée a tam „více srdcem než ocelí“ společně s Gabrielem Hédouville ukončil občanskou válku. V srpnu 1800 převzal vrchní velení italské armády, překročil v prosinci Mincio a v lednu 1801 obsadil Vicenzu a Rovereto. 16. ledna 1801 uzavřel příměří s hrabětem von Bellegarde v Trevisu, příměří bylo pak vystřídáno Lunevillským mírem. Roku 1802 stal se předsedou bezpečnostního výboru Státní rady a mezi léty 1803 až 1805 byl vyslancem Francie v Turecku. Roku 1804 stal se maršálem Francie. Roku 1806 byl jmenován generálním guvernérem hansovních měst a pověřen velením armády ve švédském Pomořansku. Roku 1807 přijal kapitulaci dosud obleženého Stralsundu a ostrova Rujany. Jeho schůzka s králem Gustavem IV., Adolfem Švédským, který jej neúspěšně přemlouval ke spolupráci s Bourbony, vzbudila nelibost Napoleonovu, Brune byl odvolán z velení a postaven mimo službu. Nepřidal se po restauraci k Bourbonům a po návratu Napoleona z Elby se okamžitě připojil k němu. Byl jmenován pairem a pověřen velením Varské armády s velitelstvím v Toulonu. Úspěšně vzdoroval Rakušanům a kapituloval až měsíc po druhém pádu Napoleona. \n\nPři cestě do Paříže byl v Avignonu 2. srpna 1815 zavražděn fanatickými monarchisty a jeho mrtvola byla vhozena do Rhôny. Maršálka Bruneová věnovala veškerou energii dalších 14 let, než přemohla neochotu monarchistických kruhů k vedení procesu s vrahy Bruneovými. Teprve roku 1829 byl vrah Guidon odsouzen v nepřítomnosti k trestu smrti a poté byly ostatky maršálovy pohřbeny k definitivnímu odpočinku na hřbitově v Saint-Just-Sauvage. Svým strašným způsobem smrti a statečným jednáním těsně před ní se stal maršál Brune jedním z hlavních martyrů Napoleonské legendy.\n\n"}
{"id": "193065", "url": "https://cs.wikipedia.org/wiki?curid=193065", "title": "Šibolet", "text": "Šibolet\n\nŠibolet (: , : \"obilný klas\") je jazykový prostředek, který v komunikačních situacích slouží k rozlišení členů jedné (společenské, nářečové) skupiny od druhé, v širším smyslu jakékoliv znamení, heslo, poznávací heslo, narážka.\n\nŠibolety nejsou jazykolamy, právě naopak: často jde o (zdánlivě) jednoduše vyslovitelná slova, která však dokážou odhalit původ hovořícího, a to často bez jeho vědomí.\n\nTermín pochází z biblické Knihy Soudců, ve které se popisuje, jak soudce Jefte a jeho bojovníci pomocí výslovnosti slova \"„šibolet“\" rozeznávali své nepřátele (v určitém dialektu tehdejší hebrejštiny se totiž š vyslovovalo jako s):\n\nPříkladem šiboletu v moderních dějinách je tzv. petrželový masakr, k němuž došlo v říjnu 1937 v Dominikánské republice. Diktátor Rafael Trujillo ve snaze sjednotit svůj národ vyhlásil program „očisty“ země od přistěhovalců ze sousedního Haiti. V pohraničních oblastech vojáci ukazovali zadrženým snítku petržele a zabili každého, kdo nedokázal vyslovit španělské slovo „perejil“ (haitská kreolština nepoužívá \"r\" uprostřed slova). Během pětidenní kampaně zahynulo nejméně dvacet tisíc lidí.\n"}
{"id": "193069", "url": "https://cs.wikipedia.org/wiki?curid=193069", "title": "Biologická ochrana letišť", "text": "Biologická ochrana letišť\n\nBiologická ochrana letišť (ornitologické zabezpečení letišť) je souhrn preventivních pasivních a aktivních opatření, zaměřených na snížení výskytu a migrace ptactva a zvěrstva v letištních prostorech a tím k minimalizaci nebezpečí střetu letadel s ptactvem a zvěří.\n\nNa letištích se k plnění úkolů ornitologického zabezpečení vytváří skupina pracovníků podle potřeb daného letiště a to 3–5 pracovníků podle provozu a ornitologické situace na daném letišti.\n\nSkupina ornitologického zabezpečení plní tyto úkoly:\n\nK aktivnímu plašení ptactva se používají tyto metody:\n\n"}
{"id": "193080", "url": "https://cs.wikipedia.org/wiki?curid=193080", "title": "Rock Island (album)", "text": "Rock Island (album)\n\nRock Island je album britské progressive rockové skupiny Jethro Tull, vydané v roce 1989.\n\nPři koncertním turné \"Rock Island\" v roce 1989 byla během písničky Kissing Willie promítána stínohra tanečníků, která končila obrazem, hraničícím s pornografií.\n\nVšechny skladby napsal Ian ANderson.\n\nRemasterované album bylo vydáno v září 2006 a k původně vydaným skladbám přibyly tři bonusy, všechny nahrané živě ve švýcarském Curychu 13. října 1989. Předtím již byly vydány ve Velké Británii na CD singlu Another Christmas Song.\n\nHostující hudebníci:\n"}
{"id": "193082", "url": "https://cs.wikipedia.org/wiki?curid=193082", "title": "Jonathan Wells", "text": "Jonathan Wells\n\nJohn Corrigan „Jonathan“ Wells, Ph.D. (* 1942) je molekulární biolog, religionista a člen Discovery Institute, Seattle, Washington, USA. Je autorem knihy \"Ikony evoluce\", prominentním propagátorem inteligentního designu, oponentem evoluce a členem Církve sjednocení.\n\nJonathan Wells má dva doktoráty – z molekulární a buněčné biologie z Kalifornské univerzity v Berkeley a z oboru religionistiky z Yaleovy univerzity. Působil jako postdoktorální výzkumný biolog na Kalifornské univerzitě v Berkeley a jako odborný dohlížitel v lékařské laboratoři ve Fairfieldu v Kalifornii. Také vyučuje biologii na Kalifornské státní univerzitě v Haywardu.\n\nWells je autorem článků pro periodika \"Development\", \"Proceedings of the National Academy od Sciences\", \"USA\", \"BioSystems\", \"The Scientist a the American Biology Teacher\". Je také autorem knih \"Charles Hodge´s Critique of Darwinism\" (Edwin Mellen Press, 1988) a \"Ikony evoluce: proč je většina toho, co se učí o evoluci, špatně\" (české vydání Návrat domů, 2005).\n\nWells nyní pracuje na knize zabývající se kritikou přílišného důrazu na geny v biologii a medicíně.\n\nV roce 1991, Wells a jeho mentor Phillip E. Johnson podepsali petici, jejíž plné znění je:\nWells a Johnson byli spolu s ostatními signatáři kritizováni za zpochybňování vědeckého a lékařského konsenzu, že HIV způsobuje AIDS. V časopise \"Washington University Law Quarterly\" kritici Matthew J. Brauer, Barbara Forrestová a Steven G. Gey obvinili Wellse, Johnsona a další z popírání vztahu mezi HIV a AIDS a z podporování popírání pomocí petice, která je určená ke sbírání publicity, ale která postrádá vědeckou podporu.\n"}
{"id": "193085", "url": "https://cs.wikipedia.org/wiki?curid=193085", "title": "Falkirk (správní oblast)", "text": "Falkirk (správní oblast)\n\nFalkirk (\"an Eaglais Bhreac\" ve Skotské gaelštině) je město a zároveň správní oblast ve Skotsku, ležící ve středním průmyslovém pásu země.\n\n"}
{"id": "193087", "url": "https://cs.wikipedia.org/wiki?curid=193087", "title": "Charles Thaxton", "text": "Charles Thaxton\n\nPh.D. Charles B. Thaxton získal doktorát z fyzikální chemie na Iowské státní univerzitě. Dokončil dva postdoktorandské programy, jeden v oboru historie vědy na Harvardově univerzitě a druhý v laboratořích molekulární biologie na Brandeisově univerzitě.\n\nJeho specializací jsou původ života a vztah vědy a křesťanství v dějinách.\n\nJe spoluautorem knih Tajemství vzniku života a Duše vědy (obě vydalo v českém překladu nakladatelství Návrat domů).\n\nJe odborným redaktorem středoškolské učebnice biologie \"Of Pandas and People (O pandách a lidech)\" a také významnou měrou přispěl do knih \"God and Culture (Bůh a kultura)\" a \"The Creation Hypothesis (Hypotéza stvoření)\".\n\nSvé odborné články publikoval také v časopisech \"Journal of Inorganic Chemistry, Journal of Scientific Instruments\" a \"Journal of Cell Biology\".\n\nPřednášel a přednáší na mnoha amerických univerzitách, včetně Princetonské univerzity, Yale univerzity, Michiganské univerzity v Delaware, Riceovy univerzity, Texaské univerzity, univerzity Johnse Hopkinse, Vanderbiltovy univerzity a na právnické fakultě Harvardovy univerzity.\n\nPřednášel také mimo USA na Korejském institutu pokročilých vědeckých studií, na Ruské akademii věd a na mnoha univerzitách v Mongolsku, Rumunsku, Polsku a Maďarsku.\n\nByl také hostujícím profesorem přírodních věd na Karlově univerzitě, a to v letech 1996-2001.\n\nJe členem společností jako je Americká chemická společnost, Americká asociace pro vědecký pokrok a Americký institut chemie, Americká vědecká afiliace a institutu Discovery institut.\n"}
{"id": "193090", "url": "https://cs.wikipedia.org/wiki?curid=193090", "title": "Madre de Dios", "text": "Madre de Dios\n\nMadre de Dios ( ) je řeka v Jižní Americe. Protéká Peru a Bolívií. Je levým přítokem řeky Beni v povodí Amazonky. Je 1 450 km dlouhá. Povodí má rozlohu 110 000 km².\n\nPramení v Andách (Cordillera de Carabaya) na jihovýchodě Peru, převážná část toku se ale nachází na území Bolívie. Při ústí do Beni je široká 1400 m.\n\nVelký průtok má od prosince do května.\n\nVodní doprava pro nevelké lodě je možná do vzdálenosti 1000 km od ústí.\n"}
{"id": "193093", "url": "https://cs.wikipedia.org/wiki?curid=193093", "title": "Sauropsida", "text": "Sauropsida\n\nSauropsida je třída obratlovců, do které náleží tradiční řády plazů (želvy, hatérie, šupinatí a krokodýli), ptáci a jejich vyhynulí příbuzní. Byla ustavena jako varianta k tradiční třídě plazi-\"Reptilia\", která neodpovídá novodobým fylogenetickým poznatkům.\n\nZ žijících skupin je stále nejisté především postavení želv (Testudines) v rámci skupiny. Sesterskou skupinou třídy Sauropsida je skupina \"Synapsida\", kam patří současní savci a jejich vyhynulí příbuzní.\n\nKlasifikace podle Bentona, 2004.\n\n\n"}
{"id": "193099", "url": "https://cs.wikipedia.org/wiki?curid=193099", "title": "Sibiřská kočka", "text": "Sibiřská kočka\n\nSibiřská kočka patří mezi středně velká, polodlouhosrstá plemena kočky domácí\n\nSibiřské kočky pocházejí z Ruska a Ukrajiny. Vznikly křížením koček domácích a koček dovezených z Blízké a Východní Asie. Nejdříve byly označovány jako ruské dlouhosrsté, jejich nynější jméno bylo celosvětovou federací chovatelů koček (FIFe) uznáno až v roce 1992.\n\nPlemeno se vyvinulo v drsných přírodních podmínkách a je velmi otužilé. Je to klidné, přítulné plemeno s příjemnou povahou. Jsou mazlivé, hravé a dobře se snáší s kočkami i jinými zvířaty. Toto plemeno se na rozdíl od ostatních koček velmi fixuje na své lidské pány. Svou rodinu bezpodmínečně miluje. Jsou nenáročné na údržbu srsti. Je to hrdé, důstojné a přírodně krásné plemeno a pro jejich odolnost k nemocem velmi oblíbené. Díky svému divokému původu je vynalézavá a poměrně samostatná. Na rozdíl od ostatních koček se nebojí vody, dokonce ji vyhledávají.\n\nKočky jsou drobnější a váží 4–6 kg, kocouři jsou větší a robustnější, váží 6–10 kg. Tělo je svalnaté, přízemní a zaoblené.\nJe výrazná, mírně prodloužená. Uši středně velké, u základu široké. Zaoblený čumák, který je stejně široký od kořene ke špičce. Mírně zaoblená brada, vousy mohutné a dlouhé. Oči jsou velké, mírně zešikmělé a oválné, obvykle zelené barvy.\n\nJsou středně dlouhé a pevné, harmonické k tělu. Tlapky jsou mohutné, kulaté, mezi prsty dobře osrstěné.\n\nSilný, dlouhý, bohatě osrstěný a měl by dosahovat až k šíji.\n\nSrst odpuzuje vodu, je hlavním znakem a předností tohoto plemene. Je bohatá a přiléhavá a díky krycím chlupům neplstnatí. Podsada je mastná a hustá. Dobře se udržuje.\n\nLetní srst je kratší. Zimní je mnohem delší a hustší, s mohutným límcem, náprsenkou a kalhotkami. Podle zbarvení se zařazuje Sibiřská kočka do stejných posuzovacích skupin jako Mainská mývalí, Norská lesní a Turecká angora. Nejrozšířenější barevné varianty jsou s kresbou (tygrovaná, tečkovaná a mramorovaná). Vyskytují se ale i kočky jednobarevné, s modrým ředěním, stříbřité nebo kouřové, želvovinové a červené, včetně všech variet s bílou skvrnitostí. Varianty s kresbou mají pigmentová víčka a orámování cihlového nosu. Siamské zbarvení (zbarvení s odznaky) se nazývá Něvská maškaráda a od 1. ledna 2009 jej FIFe úznává jako sesterské plemeno sibiřské kočky.\n\nSibiřská kočka nepotřebuje žádnou náročnou péči o srst. Má samočisticí schopnost, takže by se vůbec neměla koupat, aby se její srst nepoškodila. Stačí je česat asi jednou týdně. Výhodou silné vrstvy pesíků je, že srst neplstnatí.\n\nSrsti sibiřské kočky prospívá vyvážená strava s přídavkem mořských řas. Čas od času je možné do stravy přidat biotin (člen skupiny B-vitaminů na syntézu mastných kyselin). Tyto kočky je možné chovat i v panelovém domě, ale kvůli pěkné srsti by teplota neměla být příliš vysoká.\nTato kočka by měla podstoupit první krytí v období mezi 14 a 18 měsíci. Sibiřská kočka dospívá asi ve třech letech.\n\n"}
{"id": "193104", "url": "https://cs.wikipedia.org/wiki?curid=193104", "title": "Lipná", "text": "Lipná\n\nNázev Lipná má více sídel:\n"}
{"id": "193111", "url": "https://cs.wikipedia.org/wiki?curid=193111", "title": "Elektrárna Jaworzno", "text": "Elektrárna Jaworzno\n\nElektrárna Jaworzno je komplex tepelných elektráren Jaworzno II a Jaworzno III (v minulosti též Jaworzno I), které provozuje společnost Południowy Koncern Energetyczny u slezského města Jaworzno.\n\nPrvní elektrárna v Jaworzně byla vybudována v roce 1898 u jámy Rudolf a byla vybaveny dvěma stejnosměrnými agregáty o celkovém výkonu 320 kW. V roce 1903 byly spuštěny další agregáty u jámy Frederyk August, čímž vzrostl instalovaný výkon o 380 kW. Další agregáty byly postupně instalovány v letech 1911-1914.\nPo zásadní modernizaci a rozšíření elektrárny v letech 1948-1959 byl instalovaný výkon 157 MW. Provoz zastaralé elektrárny byl zastaven v roce 1998.\n\nStavba elektrárny Jaworzno II byla zahájena v roce 1948. První dva bloky byly dány do provozu 19. července 1953. V roce 1955 byly dokončeny další čtyři bloky a elektrárna dosáhla výkonu 300 MW. V roce 1962 byl doplněn sedmý blok a výkon elektrárny byl zvýšen na celkových 350 MW.\nV roce 1972 došlo ke spojení elektráren Jaworzno I a Jaworzno II do jednoho podniku.\n\nV současnosti (2007) má tato elektrárna instalovaný elektrický výkon 190 MW a tepelný výkon 321 MW.\n\nVýstavba elektrárny Jaworzno III byla zahájena v roce 1972. První blok byl spuštěn 10. prosince 1976 a dalších pět bloků bylo postupně spouštěno do roku 1979. Celkový instalovaný výkon těchto šesti bloků je 1200 MW. V současnosti (2007) činí instalovaný výkon elektrárny 1345 MW.\n\nV roce 1995 byly do společnosti pod názvem Elektrownia Jaworzno III integrovány všechny elektrárny v Jaworzně (tedy Jaworzno I, II a III) a v roce 2000 se tato společnost stala součástí elektrárenského koncernu Południowy Koncern Energetyczny.\n\n"}
{"id": "193112", "url": "https://cs.wikipedia.org/wiki?curid=193112", "title": "Urychlovačem řízené transmutační technologie", "text": "Urychlovačem řízené transmutační technologie\n\nUrychlovačem řízené transmutační technologie (ADTT)\nTechnologie ADT není pouhým potenciálním zdrojem energie, představuje též alternativu a systémové řešení na poli bezpečnosti ukládání „vyhořelého“ radioaktivního paliva z dnešních typů jaderných elektráren. Stran energetické využitelnosti: reaktory ADTT umožňují zpracovávat palivo, které není schopné samostatně udržet řetězovou reakci. Což se týká především přírodního thoria, jehož celosvětové zásoby se odhadují na trojnásobek zásob uranu. (Pozn.: ze 12 gramů thoria lze uvolnit energii ekvivalentní spálení 30 tun uhlí.) Jde o „podkritický“ typ reaktoru - přísun chybějících neutronů je třeba zajistit externím zdrojem, kterým je výkonný urychlovač protonů, jež ostřeluje jádra těžkých prvků (olovo, wolfram, …) v terčíku umístěném uvnitř aktivní zóny reaktoru. Z tohoto vyráží neutrony, které se starají o další štěpení. Každý proton dokáže nárazem do terčíku uvolnit cca 15 neutronů. Tyto procházejí přes moderátor (těžká voda) do aktivní zóny reaktoru, kde je ve vhodném prostředí (např. roztavené fluoridové soli) rozpuštěn štěpný materiál a též odpadní izotopy, jejichž transmutace je z hlediska bezpečnosti skladování \"odpadů\" jaderných elektráren žádoucí.\n\nQInfinity: Z osobních zkušeností a z oficiální odpovědí od \n\nIng. Petr S á z a v s k ý\nvedoucí oddělení odpadových technologií (odd. 2403)\nDivize chemie palivového cyklu a\nnakládání s odpady\nÚstav jaderného výzkumu Řež a.s.\nHusinec-Řež č.p. 130\nPSČ 250 68\ne-mail: saz@ujv.cz \n\npo návrhu užití mého experimentálního reaktoru na likvidaci D2O a jiných radioizotopů\n\ncituji:Předpokládám, že jaderným odpadem myslíte vyhořelé jaderné palivo z\nprovozu jaderných reaktorů. Česká republika má legislativně v\npodstatě\njen dvě možnosti, jak s ním naložit. Buď ho vrátit k přepracování\ndodavateli paliva (např. Rusko, USA), nebo ho v budoucnu beze změny\nbezpečně uložit v hlubinném úložišti.\nSnaha vyhořelé jaderné palivo jakkoliv upravovat nebo přepracovávat\n(např. za účelem Vámi navrhované likvidace) vyvolává riziko možného\nzneužití k výrobě a šíření jaderných zbraní. Proto se domnívám, že\nVáš návrh, i kdyby byl úspěšný, se může v ČR pohybovat pouze v\nteoretické rovině.\n\nJde o reaktor s nižší koncentrací štěpných prvků, trvale pracuje v podkritickém režimu, nemůže tedy dojít k nekontrolované řetězové štěpné reakci. Rychlost reakce je určena tokem protonů z urychlovače, jeho vypnutím se reakce zastaví.\n\nZvláštností tohoto typu reaktoru, jak již bylo řečeno, je schopnost přeměny (transmutace) dlouhožijících a aktivnějších radionuklidů na krátkožijící, či stabilní. Do okruhu reaktoru lze zařadit jednotku chemické - izotopové separace, která bude oddělovat dlouhožijící izotopy a navracet je zpět do aktivní zóny reaktoru. Krátkodobé a stabilní izotopy mohou být po odseparování ukládány na běžné úložiště, přičemž je lze považovat za bezpečné v horizontu několika desítek let, kdy jejich aktivita poklesne na úroveň přírodního radioaktivního pozadí.\n\nPrincip ADTT byl navržen již v padesátých letech 20. století, ovšem tehdejší urychlovače, které jsou k faktické funkčnosti zařízení nutností, nedosahovaly potřebných výkonů. Proto zájem o tuto oblast fyziky/energetiky na dlouhou dobu opadl. Díky technickému pokroku ve vývoji protonových děl, který mj. též přinesl projekt \"hvězdných válek\", se myšlenka ADTT začíná resuscitovat, přičemž se jí zabývá několik vědeckých týmů, kupříkladu americká laboratoř v Los Alamos, CERN(EU), JINR(Rusko), JAERI(Japonsko), atd…\n"}
{"id": "193113", "url": "https://cs.wikipedia.org/wiki?curid=193113", "title": "Wielki Staw Polski", "text": "Wielki Staw Polski\n\nWielki Staw Polski je ledovcové jezero v Tatrách v Polsku. Nachází se v nadmořské výšce 1665 m v údolí Pěti Stawů na úbočí hory Miedziane. Jezero má rozlohu 34,3520 ha a je tedy druhé největší a nejdelší (998 m) v Tatrách. Dosahuje maximální hloubky 79,3 m a je tedy nejhlubší v \"Tatrách\" a třetí nejhlubší v Polsku (nejhlubší je Hańcza). Objem vody je 13 miliónů m³, což je nejvíce ze všech tatranských jezer.\n\nNa březích roste kosodřevina.\n\nZ jezera odtéká potok Roztoka, na kterém se nachází vodopád Siklawa. Rozměry jezera v průběhu času zachycuje tabulka:\n\n"}
{"id": "193114", "url": "https://cs.wikipedia.org/wiki?curid=193114", "title": "Petra Janů", "text": "Petra Janů\n\nPetra Janů, vlastním jménem Jana Petrů (* 19. listopadu 1952 Praha) je česká zpěvačka populární hudby a herečka.\n\nOd roku 1972 vystupovala v Semaforu. Od roku 1977 zpívala se skupinou Pro-rock, se kterou vydala své první album \"Motorest\". V roce 1978 skončila ve Zlatém slavíku na druhém místě. V roce 1980 vydala album \"Exploduj!\" (až do jejího čtvrtého alba jí psal Ota Petřina téměř všechny písničky, někdy i texty) a Petra Janů se stala ojedinělou rockerkou na naší hudební scéně. V tomtéž roce natočila s plzeňskou skupinou Bumerang film \"Koncert\". V 80. letech spolupracovala s Ondřejem Soukupem a Petrem Jandou. Vznikla komerčně velmi úspěšná alba \"Jedeme dál\" a \"S láskou...\". Petra Janů po desce \"Jedeme dál\" volně přešla z rockové hudby do vod pop-music. V roce 1987 se poprvé stala „Zlatou slavicí“. Na vrcholu slávy byla právě v osmdesátých letech, kdy nazpívala své největší hity (Už nejsem volná, Moje malá premiéra, Říkej mi, S láskou má svět naději, …). V 90. letech se spíše přeorientovala na muzikály, ve kterých začala hrát, koncertní vystupování omezila a nová alba nevydávala. S příchodem roku 2000 se ale aktivně vrací na pódia a také obnovuje spolupráci s Petrem Jandou a Otou Petřinou. Koncertuje po republice, aktivně se zapojuje i do různých dobročinných projektů. V rámci svých šedesátin, roku 2012, vydává velikou 3CD kompilaci \"Má pouť - Zlatá kolekce\", která mapuje její čtyřicetiletou pěveckou dráhu. V roce 2015 se spojí s doprovodnou skupinou Amsterdam a kromě koncertních šňůr s ní nahraje i novinkové album \"Blázni\", které vyjde roku 2017. Aktuálně se skupinou Amsterdam koncertuje. \n\n Záměna křestního jména a příjmení zde byla zcela úmyslná, neboť na počátku šedesátých let již zpívala jiná poměrně známá původně jazzová a swingová zpěvačka téhož jména Jana Petrů (nar. 14. července 1938, v Praze), která ale v době pěveckých začátků Petry Janů zpívala převážně lidovou či zlidovělou hudbu s různými dechovkami. Přesmyčka jmen zde byla zvolena úmyslně kvůli zamezení možné záměny dvou osob stejného jména a příjmení.\n\n\n\nŘadová, výběrová a živá alba:\n\nNěkteré spolupráce na jiných albech:\n\n\nJejím manželem byl Michal Zelenka, který zemřel 16. prosince 2011 ve věku 63 let. S manželem Michalem Zelenkou neměla žádné děti.\n\n\n"}
{"id": "193118", "url": "https://cs.wikipedia.org/wiki?curid=193118", "title": "Andrej Dmitrijevič Sacharov", "text": "Andrej Dmitrijevič Sacharov\n\nAndrej Dmitrijevič Sacharov (21. května 1921 Moskva – 14. prosince 1989 Moskva) byl přední sovětský fyzik, disident a obránce lidských práv, nositel Nobelovy ceny míru a manžel Jeleny Bonnerové.\n\nNarodil se v Moskvě v rodině ruské inteligence. Jeho otec, Dmitrij Sacharov, přednášel fyziku na vysoké škole a psal učebnice a populárně vědecké knihy. Jeho matka Jekatěrina Sacharova se plně věnovala rodině.\n\nDo školy nastoupil až v sedmé třídě. Když mu bylo 14 let, rozhodl se, že bude stejně jako jeho otec ateistou. Svou nešikovnost a neústupnost, jak uvedl, zdědil po své matce a babičce. Byl to introvert soustředěný na své pocity a myšlenky. Mimo jiné se též zajímal o poezii a život Alexandra Sergejeviče Puškina. Měl zvláštní schopnost psát oběma rukama najednou.\n\nV roce 1938, když začal studovat na Moskevské státní univerzitě na fakultě fyziky, probíhaly stalinské čistky, které postihly nejlepší učitele. Poté, co nacistické Německo napadlo Sovětský svaz, lékaři zjistili, že Sacharov není schopen vojenské služby. Díky tomu byl s ostatními univerzitními studenty a učiteli evakuován do Ašchabadu v Turkmenistánu, kde v roce 1942 dokončil studium s vyznamenáním. Během války Sacharova zařadili k laboratorní práci v muničním skladě. Roku 1945 po skončení války na území Ruska se Sacharov vrátil ke studiu teoretické fyziky.\n\nV roce 1946 byl Sacharov přizván k účasti na projektu sovětské atomové bomby, ale tuto nabídku odmítl. V témže roce obdržel doktorát za svou práci v oboru fyziky částic.\n\nV roce 1948 byl v pomocné skupině Jakova Zeldoviče, která se zabývala výzkumem termonukleární fúze, a spolupracoval na vývoji vodíkové bomby. Tento projekt vodíkové bomby byl označován jako „truba“. Sacharov odhalil závažné nedostatky projektu „truba“ a navrhl zcela odlišné schéma pod názvem „slojka“. Vývoj probíhal v utajeném městečku (dnes Sarov), kde se zabývali vývojem jaderných zbraní. Slojka se stala první vodíkovou bombou, úspěšně otestována byla 12. 8. 1953.\n\nTéhož roku se stal členem Sovětské akademie věd a získal první ze tří medailí Hrdiny socialistické práce, dále získal Stalinovu cenu a chatu na moskevském předměstí.\n\nPři vývoji vodíkové bomby Sacharov a Igor Tamm navrhli reaktor s řízenou termonukleární fúzí označovaný jako Tokamak, což byl původně tajný projekt. Roku 1956 při návštěvě britského Harwellu Igor Kurčatov některé myšlenky týkající se projektu prozradil. Výzkum jaderné fúze byl poté odtajněn a stal se otevřenou oblastí pro mezinárodní soutěž.\n\nPo testu vodíkové bomby se Igor Tamm vrátil do Moskvy ke své práci ve Fyzikálním ústavu sovětské akademie věd. Sacharov zůstal v Sarově, kde se s ostatními věnoval vývoji další vodíkové bomby testované roku 1955, a takzvané Car-bomby testované roku 1961. Tato bomba byla nejsilnější zbraní testovanou pokusným výbuchem.\n\nVýznamně se zasadil o podepsání smlouvy o omezení jaderných testů a ve Washingtonu se zúčastnil podepsání protokolu o ratifikaci této smlouvy (10. října 1963). Téhož roku se mu podařilo přesvědčit sovětské vedení, aby přistoupilo na americký návrh na zastavení jaderných testů. Smlouva byla podepsána v Moskvě mezi Spojenými státy, Sovětským svazem a Velkou Británií. Zakazovala testy pod vodou, v kosmickém prostoru a v atmosféře. Sacharov uvedl, že tato smlouva byla prvním krokem ke snížení nebezpečí nukleární a termonukleární války.\n\nRoku 1963 se rozhodl že se bude opět zabývat čistou vědou. Od roku 1951 se též podílel na podpoře obětí politické diskriminace a pronásledování. V té době stále pracoval na vývoji nových zbraní a pokoušel se ovlivňovat politická a strategická rozhodnutí.\n\nV roce 1967 připravil tajné memorandum o strategické rovnováze a závodech v jaderném zbrojení, kde doporučil sovětskému vedení přijmout americký návrh moratoria na obranu proti balistickým střelám.\n\nRoku 1970 Sacharov spoluzaložil Moskevský výbor pro lidská práva. Stal se předním obráncem lidských práv v celém komunistickém bloku.\n\nRoku 1973 byl na návrh Alexandra Solženicyna nominován na Nobelovu cenu míru a v roce 1975 ji jako první Rus získal. Sovětské úřady mu však cenu převzít nedovolily, proto ji převzala jeho žena.\n\nV roce 1979 ostře veřejně protestoval proti intervenci sovětských vojsk v občanské válce v Afghánistánu. Sacharov o tom později napsal, že 22. ledna 1980 byl zatčen na ulici a násilně převezen do Úřadu prokurátora SSSR. Alexandr Rekunkov ho informoval, že Presidium Nejvyššího sovětu SSSR mu odňalo titul Hrdiny socialistické práce a všechna ostatní ocenění a vyznamenání. Ještě týž den byl Sacharov s manželkou deportován do města Gorkij (dnes Nižnij Novgorod). Zde byl zadržován téměř sedm let. Během svého vyhnanství v Gorkém Andrej Sacharov psal knihu autobiografických vzpomínek. Přestože KGB třikrát zabavila jeho rukopis o více než tisíci stránkách, Sacharov knihu vždy začal psát znovu zpaměti. Sacharov také neohroženě pokračoval v psaní dopisů a výzev na obranu pronásledovaných aktivistů za lidská práva.\n\nAž v prosinci roku 1986 se Sacharov mohl vrátit do Moskvy a pokračovat ve své veřejné aktivitě.\n\nV letech 1987 a 1988 pomáhal založit první legální organizace sovětské inteligence a stal se hlavním mluvčím politické opozice v Sovětském svazu. V dubnu roku 1989 byl zvolen do nového parlamentu Sovětského svazu – Všesvazového sjezdu lidových poslanců a stal se jedním z vůdců demokratické opozice. Sacharov začal psát novou ústavu. Tvrdil, že pouze rychlá a radikální reforma může zaručit nenásilný vývoj v zemi. Sacharov se stal duchovním vůdcem změn Ruska v demokratický stát.\n\nV prosinci 1988 byla Evropským parlamentem založena Sacharovova cena za svobodu myšlení, která oceňuje osoby a organizace zasazující se za lidská práva a svobody. Jejími nositeli jsou např. Nelson Mandela, Alexander Dubček, Kofi Annan, Ibrahim Rugova.\n\nV prosinci 1989 na zasedání demokratické opozice Sacharov zemřel na srdeční záchvat.\n\n"}
{"id": "193120", "url": "https://cs.wikipedia.org/wiki?curid=193120", "title": "Jan Antonín Pacák", "text": "Jan Antonín Pacák\n\nJan Antonín Pacák (26. dubna 1941 Praha – 23. března 2007 Měchenice) byl český malíř, kreslíř, grafik, ilustrátor a hudebník.\n\nByl synem architekta, filmového výtvarníka, scénografa a pedagoga na pražské FAMU Jana Pacáka (např. \"Pyšná princezna\", \"Anděl na horách\").\n\nPo vyučení keramikem ve Staré Roli navštěvoval rok Výtvarnou školu Václava Hollara a v letech 1959–1965 studoval na Akademii výtvarných umění v Praze – obor nástěnná a monumentální tvorba, u profesorů V. Sychry a A. Paderlíka. Od roku 1964 spolupracoval s televizními a filmovými studii (titulky, scénické návrhy), výtvarně se podílel na sedmi animovaných filmech, vytvořil několik audiovizuálních pořadů. Od roku 1965 rovněž pracoval jako grafik a ilustrátor ve svobodném povolání, zabýval se časopiseckou a knižní ilustrací (\"Hudební rozhledy\", \"Čs. Architekt\", \"Mladý svět\", ilustrace k téměř 70 knihám); v letech 1988–1994 byl výtvarným redaktorem v nakladatelství a vydavatelství Mladá fronta (dětský časopis \"Sluníčko\") a zároveň ilustrátorem časopisu \"Světová literatura\" (1979–1990). V letech 1976–1978 učil výtvarnou výchovu na SZŠ, 1996–1999 vedl ateliér propagační grafiky na Soukromé střední výtvarné škole v Písku (nástěnná výzdoba na fasádě budovy školy), jako pedagog působil i na stavební fakultě ČVUT v Praze. Věnoval se i loutkářské tvorbě, návrhům divadelních i filmových plakátů a programů, obalům na hudební a zvukové nosiče, divadelním výpravám a kostýmům, návrhům pro hudební festivaly, výtvarné publicistice (texty a editace textů pro katalogy, recenze v denním i odborném tisku).\n\nKreslil nejčastěji barevným pastelem, tuší nebo v kombinovaných technikách, které často doplňovaly koláže. Ve volné grafice pracoval téměř výhradně technikou dřevořezu. V roce 1992 se přihlásil na I. Mezinárodní sympozium malby kobaltem pod glazuru do továrny Český porcelán v Dubí u Teplic, od té doby se malbě na porcelán věnoval a jako jeden z mála využíval pro své práce tradiční cibulový vzor a časem i porcelánové střepy, víčka od konvic, porcelánové elektroizolátory a celé porcelánové kusy. Maloval i na složené kachle, velké talíře a vázy.\n\nPacákův výtvarný styl nesl jeho výrazný rukopis blízký lidovému umění a zlidovělým odnožím velkých uměleckých slohů. V 70. letech pracoval unikátní kombinovanou technikou, vytlačováním v kovových plátech a následným kolorováním a zdobením, Pacákovy legendární „plechy“ jsou blízké kramářským písním a lidovým terčům (Čert a Káča, Prodaná nevěsta, Mozart...).\n\nUspořádal kolem stovky samostatných výstav a zúčastnil se mnoha výstav společných.\n\nV roce 1975 byl oceněn zlatou medailí na XVI. International de Dibuix Joan Miró v Barceloně. Byl členem Sdružení českých umělců grafiků Hollar a tvůrčí skupiny Tolerance a Syntéza.\n\nSvými pracemi je zastoupen v Národní galerii v Praze, Galerii hlavního města Prahy, sbírce Ministerstva kultury ČR a v dalších veřejných a soukromých sbírkách doma i v zahraničí (zejména Japonsku a USA).\n\nKromě výtvarného oboru se věnoval též hudbě, byl multiinstrumentalistou. Hrál na dechové i strunné nástroje, flétny (zobcové i příčné), hoboj (vč. Laoského), foukací harmoniku, kazoo, kontrabas, banjo, loutnu, baskytaru, valchu, autoharfu (citeru), a bicí a perkuse. V letech 1965–1971 působil jako bubeník rockové skupiny Olympic, kde nahradil Františka Ringo Čecha a se kterou nazpíval i několik písní („Strejček Jonatán“, „Anděl a já“, „Bon soir mademoiselle Paris“), hrál také dixieland, jazz, často hrál jako studiový hudebník pro nahrávky skupiny Spirituál kvintet (byl i častým hostem jejich koncertů), léta příležitostně vystupoval s amatérským hudebním sdružením českých umělců-grafiků Grafičanka. O jazzu a beatu připravoval i pořady pro Československý rozhlas. Společně se Zdeňkem Rytířem založili skupinu Blue Five a hrál v kapele doprovázející vystoupení Ivana Mládka (Čundrcountryshow). Podílel se též na vzniku Banjo Bandu, nazpíval zde např. „Upírovu píseň“.\n\nZemřel 23. března 2007 ve věku 65 let na leukemii.\n\nOd listopadu 2011 má v mimoňském městském muzeu svou galerii, která byla pokřtěna jeho jménem za přítomnosti jeho ženy Jany, dcer Veroniky a Terezie a vnoučat Kristýny s Lukášem. Krátce zde byla i výstava dalších prací a osobních předmětů, které se pojily s osobou umělce.\n\n"}
{"id": "193122", "url": "https://cs.wikipedia.org/wiki?curid=193122", "title": "Kaloni", "text": "Kaloni\n\nKaloni (Megachiroptera) jsou jeden ze dvou podřádů letounů, což je skupina savců, kam dále patří netopýři. Zařazuje se k nim jediná čeleď, kaloňovití (Pteropodidae). Přes své velké rozměry jsou kaloni velmi lehcí a i ti největší kaloni dosahují hmotnosti jen pod dva kilogramy.\n\nTělo kaloňů je podobné tělu netopýrů, ale jeho hlava se nápadně podobá liščí hlavě.\n\nKaloni zajišťují u několika stovek rostlin přenos pylu (zoogamie).\n\nKaloni jsou především býložravci a živí se sladkými plody. Za potravou vyletují ve dne, v hejnech nebo osamoceně, pak se usadí na ovocném stromě a požírají plody. Stonky a semena opatrně vyplivují.\n\nNěkteří kaloni dali dokonce přednost požírání nektaru a pylu z tropických květin, které mají k dispozici po celý rok. Tito letouni létají v hejnech asi po dvaceti, poté krouží kolem rostliny a jednotlivě vystřelují dlouhý jazyk, aby ochutnali nektar. Jakmile je potrava vyčerpána, hejno se přemístí k další rostlině. Na rozdíl od jiných kaloňů tito nehibernují, ale létají celý rok a stále se krmí. Pomáhají tak opylovat rostliny a usnadňují tvorbu semen.\n\nKaloni využívají k orientaci svoje velké oči spolu s echolokací. Ultrazvuk vysílají pomocí jazyku, kterým klikají. Kaloni sekundárně ztratili laryngeální echolokaci.\n\nNěkteré druhy kaloňů stojí pravděpodobně za původem obávaného ebola viru, způsobující krvácivou horečku (nejsmrtelnější typy viru mají až 90 % smrtnost). K přenosu na primáty došlo možná kontaminovaným ovocem. Také virus Marburg je s nimi spojován.\n\n172 druhů kaloňů žije v tropických a subtropických oblastech Asie, Oceánie a Afriky. Mezi ně patří například:\n\n\n\n"}
{"id": "193124", "url": "https://cs.wikipedia.org/wiki?curid=193124", "title": "Peter Benenson", "text": "Peter Benenson\n\nPeter James Henry Solomon Benenson (31. července 1921 – 25. února 2005) byl anglický právník a zakladatel lidskoprávní organizace Amnesty International.\n\nJediný syn Harolda Solomona a Flory Benensové se narodil v Londýně. Jeho otec, vojenský úředník, zemřel, když Benensovi bylo 9 let. V šestnácti letech pomáhal se spolužáky založit fond pro děti, které osiřely díky španělské občanské válce.\n\nPřed druhou světovou válkou začal studovat Univerzitu v Oxfordu, poté studium přerušil a v letech 1941 až 1945 pracoval v Bletchley Park, britském centru pro „luštění“ šifer. V tomto období poznal i svoji první ženu, Margaret Anderson. Po demobilizaci v roce 1946 začal Benenson praxi jako advokát, stal se členem Labour Party a neúspěšně kandidoval ve volbách. Byl jedním z britských právníků, kteří založili organizaci JUSTICE, která se zabývá lidskými právy a reformou práva. V roce 1958 konvertoval k římskokatolické církvi. Následujícího roku onemocněl a odstěhoval se do Itálie kvůli rekonvalescenci.\n\nV roce 1961 byl Benenson šokován a rozzloben článkem v novinách, ve kterém stálo, že dva portugalští studenti z města Coimbra byli odsouzeni k sedmi letům vězení za to, že si připili na svobodu (to se stalo během diktátorského režimu Antonia de Oliveiry Salazara). Napsal Davidu Astorovi, redaktorovi \"Observeru\".\n28. května vyšel Benensonův článek „Zapomenutí vězni“, který žádal čtenáře, aby psali dopisy vyjadřující podporu studentům. Ke koordinaci takovýchto kampaní psaní dopisů byla založena v červenci v Lucemburku organizace Amnesty International. Na prvním setkání byl Benenson a dalších 6 lidí. Odezva na článek byla ale tak ohromná, že během roku se skupiny píšící dopisy zformovaly ve více než deseti zemích.\n\nZpočátku byl Benenson jmenován generálním tajemníkem AI. Kvůli zdravotním problémům ale v roce 1964 odstoupil. Poté se stal poradcem prezidenta Mezinárodního výboru. V roce 1966 začal ostatní členy výboru obviňovat, že jejich vedení je nesprávné. Šetření bylo zakončeno v Dánsku v roce 1967; obvinění byla odmítnuta a Benenson vystoupil z AI.\n\nAčkoli Benenson poté již v organizaci nebyl znovu aktivní, usmířil se osobně s jinými lidmi z výboru. Zemřel v roce 2005 v Oxfordu ve věku 83 let.\n"}
{"id": "193128", "url": "https://cs.wikipedia.org/wiki?curid=193128", "title": "Nikolskoje (Kamčatský kraj)", "text": "Nikolskoje (Kamčatský kraj)\n\nNikolskoje (rusky \"Нико́льское\") je vesnice v Kamčatském kraji Dálněvýchodního federálního okruhu Ruské federace. Obec, která je správním střediskem a zároveň jediným obydleným sídlem v Aleutském okrese, leží na Beringově ostrově, náležejícímu ke Komandorským ostrovům. Podle sčítání obyvatel z roku 2002 v Nikolském žilo 808 lidí. Poblíž vesnice se nalézá letiště.\n\nOsada byla založena v roce 1826 aleutskými osadníky z ostrova Atka, kteří později podlehli invazi ruských obchodníků s kožešinami.\n\nPopulaci v současné době tvoří jak Rusové, tak Aleuti. Mezi hlavní zdroje obživy patří rybolov (zejména získávání kaviáru), sběr hub a státní služby. Přestože je zdejší příroda bohatá na zdroje, jsou místní obyvatelé silně omezováni v možnosti lovu a sběru, protože je celá oblast vyhlášena přírodní rezervací. Tato restrikce ostatně neumožňuje lovit například vodní savce.\n"}
{"id": "193130", "url": "https://cs.wikipedia.org/wiki?curid=193130", "title": "Beagle (průliv)", "text": "Beagle (průliv)\n\nBeagle je průliv na jihu Jižní Ameriky. Leží mezi pobřežím Ohňové země a ostrovy Navarino a Hoste. Je pojmenován po anglickém výzkumném trojstěžníku HMS \"Beagle\", který v roce 1830 jako první proplul touto spojnicí mezi Atlantským a Tichým oceánem. Lodi tehdy velel známý mořeplavec a hydrograf Robert FitzRoy. Při následující plavbě této lodi pod týmž kapitánem v letech 1831 až 1836 byl na palubě i britský přírodovědec Charles Darwin, který při této cestě kolem světa sbíral materiál pro svou evoluční teorii. Největšími přístavy v průlivu jsou Ushuaia patřící Argentině a Puerto Williams náležící Chile.\n\nJižně leží největší průliv světa Drakeův průliv, severně pak Magalhãesův průliv.\n\n\n"}
{"id": "193138", "url": "https://cs.wikipedia.org/wiki?curid=193138", "title": "Univerzita Mateja Bela v Banskej Bystrici", "text": "Univerzita Mateja Bela v Banskej Bystrici\n\nUniverzita Mateja Bela v Banskej Bystrici je slovenská veřejná vysoká škola univerzitního typu v Banské Bystrici. Byla zřízená 1. července 1992 a je pojmenovaná podle Matěje Bela.\n\nRektorkou univerzity je od roku 2006 prof. PhDr. Beata Kosová, CSc., již v druhém funkčním období.\n\nUniverzita má v současnosti 6 fakult:\n\nUniverzitní kampus se nachází nad městem v ulici Tajovského. Sestává z univerzitní budovy s menzou a přilehlých kolejí, které mají sportovní zázemí (fitness centrum, běžecký ovál a travnaté hřiště). Část kolejí je nově zrekonstruovaná a nabízí tak studentům pohodlné ubytování jen několik metrů od školy. Koleje jsou pokryté WiFi. Dopravní spojení do centra města zajišťují pravidelné autobusové spoje MHD. Několik univerzitních budov včetně rektorátu se nachází také ve městě. Univerzita nabízí stáže zahraničním studentům prostřednictvím programu Erasmus.\n\nNa univerzitě v roce 2010 pracovalo 629 akademických pracovníků, kteří vzdělávali celkem 12 015 studentů prvního a druhého stupně vysoko-školního vzdělávání.\n\n"}
{"id": "193153", "url": "https://cs.wikipedia.org/wiki?curid=193153", "title": "Pelycosauria", "text": "Pelycosauria\n\nPelycosauria (pelykosauři) jsou skupinou vymřelých pozdně prvohorních synapsidů. Některé druhy byly poměrně velké, dorůstaly délky 3 i více metrů, ale většina byla malých rozměrů. Objevili se v pozdním karbonu a vrcholu dosáhli na počátku permu.\n\nAlespoň u dvou větví pelykosaurů (u čeledi Edaphosauridae a Sphenacodontidae) se nezávisle vytvořily nápadné útvary na hřbetě pokryté kůží, které vznikly prodloužením trnů obratlů a možná sloužily k termoregulaci nebo samcům k předvádění před samicemi. Fosílie pelykosaurů byly nalezeny hlavně v Evropě a v Severní Americe, ale některé menší a do pozdější doby přeživší formy byly nalezeny také v Rusku a v jižní Africe.\n\nPelykosauři jsou parafyletičtí, zařazujeme do nich několik nezávislých linií. Do linie sphenacodontoidea patří i therapsidi.\n\n\n"}
{"id": "193155", "url": "https://cs.wikipedia.org/wiki?curid=193155", "title": "Pavel Štěpán (pianista)", "text": "Pavel Štěpán (pianista)\n\nPavel Štěpán (28. května 1925, Brno – 30. září 1998, Praha) byl český klavírista, jehož doménou byla interpretace děl Josefa Suka, Vítězslava Nováka, W. A. Mozarta a J. S. Bacha.\n\nNarodil se 28. května 1925 v Brně jako syn klavíristy a hudebního skladatele Václava Štěpána a klavíristky prof. Ilony Štěpánové-Kurzové. S rodiči se 7. listopadu 1925 přestěhoval do nového bytu v budově Umělecké besedy v Praze. Obecnou školu navštěvoval v Praze na Malé Straně v letech 1931–1936. Klavírní hru studoval u svého dědečka Viléma Kurze a hudební teorii pod vedením svého otce. Dějiny hudby studoval soukromě během studia na Vančurově reálném gymnáziu v Praze-Smíchově (1936–44). Po skončení druhé světové války studoval na Filosofické fakultě Univerzity Karlovy několik semestrů hudební vědu, estetiku a filosofii. Působil jako hudební režisér v rozhlase (1944–47), později tamtéž jako hudební referent oddělení pro mládež (od 1949), vedoucí redakce lidové tvořivosti (1951–58) a umělecký vedoucí hudební výroby (do 1. dubna 1959). \n\nV roce 1960 byl jeho rodině zkonfiskován byt. \n\nPavel Štěpán zemřel 30. září 1998 v Praze a je pochován na pražském Vyšehradě.\n\nJiž jeho prvé výkony vzbudily velké naděje hudební veřejnosti svou uměleckou úrovní. V rozhlase poprvé vystoupil v deseti letech (17. listopadu 1935) a veřejně poprvé koncertoval v šestnácti letech v roce 1941 v Umělecké besedě (pět preludií a fug z Bachova \"Temperovaného klavíru\", Claude Debussy). V osmnácti letech hrál 28. října 1943 s Českou filharmonií řízenou Rafaelem Kubelíkem Mozartův \"Klavírní koncert c moll\", brzy poté provedl s Českou filharmonií Beethovenův \"koncert G dur\". 19. února 1944 uspořádal první samostatný koncert věnovaný dílu Josefa Suka.\n\nPo skončení druhé světové války rozvinul bohatou koncertní činnost a uspořádal několik autorsky zaměřených koncertů (Johann Sebastian Bach, Josef Suk, Vítězslav Novák). Za vynikající reprodukci Smetanových děl získal v roce 1951 první národní cenu v mezinárodní soutěži při Pražském jaru (byla mu udělena ještě zvláštní cena za nejlepší interpretaci Smetanových skladeb), velmi významného úspěchu dobyl v témže roce na mezinárodní soutěži v Berlíně, kde získal třetí cenu.V roce 1947 absolvoval turné po Jugoslávii, dále koncertoval v Maďarsku (1948), Rakousku (1951), Německu (1951) a Rumunsku (1953). Kvůli sporům s vysokým komunistickým fukcionářem Zdeňkem Nejedlým musel v roce 1953 na několik let přerušit koncertní činnost. Po smrti Nejedlého v koncertech pokračoval, často vystupoval v Německu a ve Španělsku, koncertoval ale i ve Švédsku, Belgii, Rakousku, Rusku, Ukrajině, Kazachstánu, Polsku, Bulharsku, a Tunisku. Několikrát se zúčastnil hudebního festivalu Pražské jaro. Spolu s Českou filharmonií získal dvakrát cenu Wiener Flötenuhr za nejlepší mozartovskou nahrávku roku.\n\nŠtěpána charakterizovala nevšední inteligence, veliká stylovost podání a hluboká hudebnost, která se úzkostlivě vyhýbá všemu vnějšímu. Štěpán míjí oblast lisztovské virtuosity a lesku a převážně se zaměřuje k obsahově závažným, významným dílům klavírní literatury, zejména klasické a české. Jeho repertoár byl zejména v sólistické oblasti mimořádně obsáhlý a umožňoval mu provést programy sestavené z děl jednoho autora (Bach, Mozart, Beethoven, Schubert, Chopin, Brahms, Debussy, Prokofjev, Suk, Novák, Janáček) nebo z děl téhož stylového zaměření nebo zeměpisného původu. Z české tvorby je seznam jmen provedených autorů skutečně pozoruhodný a čítá 24 jmen: Dobiáš, Dusík, Dvořák, Fibich, L. Fišer, Hurník, Ištván, Janáček, Jirko, Kabeláč, Kalabis, Kapr, G. Klein, Křička, Lucký, Martinů, Mysliveček, V. Novák, Salich, Schulhof, Smetana, Suk, V. Štěpán, Tomášek. Štěpán byl i znamenitým komorním hráčem, pravidelně hrál čtyřručně s Iljou Hurníkem, na nahrávkách je znám jeho výkon se Smetanovým kvartetem. O kvalitě těchto výkonů a nahrávek svědčí četné domácí i zahraniční kritiky.\n\nOd 16. května 1964 do 31. července 1991 působil na Hudební fakultě Akademie múzických umění v Praze, vyučoval v pražském Rudolfinu v učebně číslo 5. Mezi jeho žáky patřili Jaromír Klepáč, tragicky zesnulý Tomáš Tvaroch, Jiří Pašek, Marie Synková, Věra Nováčková, Marie Kotrčová, Miluše Tomášková, Irena Havláková, Zdeňka Kolářová, Petra Besová , Jiří Sedláček a mnoho dalších. Působil také na letních klavírních kurzech v Bechyni, Junsele (Švédsko), St. Roch (Belgie), byl členem porot řady mezinárodních soutěží.\n\nDále nahrávky W. A. Mozarta, J. S. Bacha, L. van Beethovena, L. Janáčka, Luboše Fišera, Roberta Schumanna, V. J. Tomáška a dalších.\n\n\n"}
{"id": "193163", "url": "https://cs.wikipedia.org/wiki?curid=193163", "title": "Antisovětismus", "text": "Antisovětismus\n\nAntisovětismus byla forma nesouhlasu či nenávisti k Sovětskému svazu, hlavně s jeho politikou a státním zřízením. Velká část antisovětistů byli také antikomunisté.\n\nAntisovětismus může reprezentovat jednak politiku proti SSSR za Studené války, tedy většinou západního bloku a jeho spojenců, dále ale také bílou armádu v časech občanské války v Rusku. V samotném SSSR byl termín \"antisovětčik\" ( ) považován za adekvátní kontrarevolucionáři. Antisovětismus byl trestán; mnoho politických vězňů v SSSR bylo odsouzeno právě za něj. Propagace antisovětismu byla trestná podle tehdejších platných právních předpisů jednotlivých republik SSSR; odpůrci tehdejšího SSSR byli zobrazováni jako nepřátelé lidu a revoluce.\n\n"}
{"id": "193164", "url": "https://cs.wikipedia.org/wiki?curid=193164", "title": "Varšavské staré město", "text": "Varšavské staré město\n\nVaršavské staré město (Polsky: Stare Miasto, „Starówka“) je nejstarší historickou čtvrtí města Varšavy. Je ohraničeno Gdaňským nábřežím na březích Wisly a ulicemi Grodzka, Mostowa a Podwale. Je to jedna z nejvýznamnějších turistických atrakcí města.\n\nVe středu čtvrti se nachází Staroměstské náměstí, kde lze nalézt tradiční polské restaurace, kavárny a obchody. Okolní ulice mají středověkou atmosféru, lze tu najít městské hradby, barbakán a katedrálu Svatého Jana.\n\nVaršavské staré město bylo založeno ve 13. století. Původně bylo obklopeno hliněným valem, před rokem 1339 bylo opevněno cihlovými hradbami. Město vyrostlo kolem královského hradu. Tržní (Staroměstské) náměstí vzniklo na konci 13. nebo na počátku 14. století, společně s ulicí, spojující hrad s novým městem na severu.\nDo roku 1817 byla nejvýznamnější stavbou čtvrti radnice, postavená před rokem 1429. Následně byla přestavěna v roce 1701 Tylmanem z Gamerenu a v roce 1817 zbourána. Od 19. století nesou čtyři strany Staroměstského náměstí jména čtyř Poláků, kteří zde kdysi žili: Ignacy Zakrzewski (jih), Hugo Kołłątaj (západ), Jan Dekert (sever) a Franciszek Barss (východ).\n\nV 19. století ztratilo Staré město v důsledku rychlého rozvoje Varšavy svůj význam obchodního a správního centra města. Většina Starého města byla zanedbávána a osídlena chudšími obyvateli města. Místní orgány se o čtvrť začaly zajímat teprve poté, co Polsko po 1. světové válce znovu získalo samostatnost.\n\nV roce 1918 se královský hrad stal opět sídlem nejvyšších státních orgánů, tentokrát polského prezidenta a jeho kancléřství. Koncem 30. let, když byl starostou Stefan Starzyński, začaly městské orgány navracet Starému městu jeho bývalou krásu. Částečně byl obnoven barbakán a Staroměstské náměstí. Tyto snahy vzaly za své v okamžiku vypuknutí 2. světové války.\nBěhem Invaze do Polska (1939) byla většina čtvrti vážně poškozena německou Luftwaffe, která záměrně cílila na obytné a historicky významné oblasti v rámci teroristického bombardování. Po dobytí Varšavy byly části Starého města obnoveny, ale ihned po Varšavském povstání (srpen – říjen 1944) byla celá čtvrť systematicky zapálena a zničena německou armádou. Povstání nyní připomíná socha „malého povstalce“, která stojí na historických hradbách Starého města.\n\nPo 2. světové válce bylo Staré město ještě jednou do detailů obnoveno. Byl použit veškerý využitelný materiál. Suť byla proseta a získané ozdobné součásti byly vsazeny na svá původní místa. K rekonstrukci byla použita veduta Bernarda Bellota z 18. století stejně jako studentské meziválečné kresby.\n\nVaršavské staré město bylo v roce 1980 zapsáno na seznam světového kulturního dědictví UNESCO jako \"výjimečný příklad téměř úplné rekonstrukce historického vývoje od 13. do 20. století\".\n\n"}
{"id": "193166", "url": "https://cs.wikipedia.org/wiki?curid=193166", "title": "Evropská baptistická federace", "text": "Evropská baptistická federace\n\nEvropská baptistická federace (EBF) je svazem 51 baptistických jednot (zpravidla národních) a je jedním ze šesti regionálních svazů Světového svazu baptistů (BWA - \"Baptist World Alliance\"). EBF byla založena v Ruschlikonu ve Švýcarsku v roce 1949. Společnými tématy evropských baptistických jednot jsou evangelizace a misie, obhajoba lidských práv a náboženské svobody, teologické vzdělávání a humanitární pomoc. Federace reprezentuje asi 12.000 baptistických sborů s více než 800.000 členů. Své sídlo má na IBTS v bývalém zámku Jenerálka v Praze. Současným prezidentem je Valeriu Ghilețchi z Moldavska a generálním tajemníkem Anthony Peck z Velké Británie.\n\n\n"}
{"id": "193167", "url": "https://cs.wikipedia.org/wiki?curid=193167", "title": "Znak (lingvistika)", "text": "Znak (lingvistika)\n\nZnak je v lingvistice (resp. v sémiotice) definován jako „něco, co něco jiného zastupuje.“ Znak není přirozenou vlastností dané věci, nýbrž je jeho reprezentantem. Znak je souvislost mezi pojmenováním a významem.\n\nZnaky lze podle intenzity vazby mezi znakem a zastupovanou věcí rozdělit na ikon, index a symbol.\n\nPřirozenost znaků byla dlouho diskutována ve filosofii. Zpočátku v lingvistice a později v sémiotice existovaly dva myšlenkové proudy: jedni prosazovali, že znaky jsou dyadické; druzí tvrdili, že znaky jsou interpretovány rekurzivním způsobem triadických vztahů.\n\nPodle Saussura (1857-1913) je znak složen z označujícího a označovaného. Ty nemohou být pojaty jako oddělené veličiny, ale spíše jako zobrazení důležitých odlišností zvuku od eventuálního (správného) odlišného prvotního významu. Znak existuje jenom na úrovni synchronického systému, ve kterém jsou znaky definovány jejich relativními a hierarchickými výsadami při společném výskytu. Často je Saussure špatně pochopen, že označující je cokoli, co lze vyslovit, a označované že jsou věci ve světě. Ve skutečnosti vztah jazyka k podmínce či řečové situaci je a vždy byl teoretickým problémem lingvistiky. Důležité je také jeho zdůraznění, že vztah mezi znakem a jeho mimolingvistickou denotací je arbitrární (arbitrárnost neznamená libovolnost, znak nemůže být libovolný, musí být zakotven v konvenci, aby mu bylo rozumět).\n\nNeexistuje ani přirozený vztah mezi slovem a objektem, na který odkazuje, ani neexistuje příčinný vztah mezi podstatnými vlastnostmi objektu a podstatou znaku, užívaný k jejich označení. Např. ve fyzické kvalitě „papíru“ není nic, co by vyžadovalo, aby byl označen fonologickou sekvencí „papír“. Existuje však něco, co Saussure nazval „relativní motivace“: možnosti označení označovaným jsou omezeny složitelností elementů jazykového systému dohromady. Slovo je schopné získat nový význam, pokud je rozpoznatelně \"jiné\" od všech dalších slov v jazyce a nemá již nějaký existující význam. Byla to tato dvě zjištění, která vedla ke strukturalismu - totiž 1. objevení distinkce (odlišnosti) mezi stupni systému a použití; 2. zjištění, že sémantická hodnota znaku může být definována jen uvnitř nějakého systému.\n\nCharles Peirce (1839-1914) představil odlišnou teorii. Na rozdíl od Saussura, který se dostal k otázce pojmů skrze lingvistiku a fonologii, Peirce byl kantovským filosofem, který rozlišoval „znak“ od „slova“ a charakterizoval to jako mechanismus vedoucí k porozumění. Výsledkem není teorie jazyka, nýbrž teorie o produkci významu, která odmítá myšlenku stálého vztahu mezi označujícím a označovaným. Přesněji řečeno, Peirce věřil, že znaky ustavují význam skrze napodobující vztahy, které vzniknou v souboru tří. První tři odlišné složky, které rozpoznal byly:\n\nPeirce vysvětlil, že znaky zprostředkovávají vztah mezi objekty a interprety v triadickém myšlenkovém procesu. \"Prvost\" je obecný stav mysli, ve kterém je povědomí o prostředí, převládajících emocích, a tušení možností. Tato mysl je neutrální, čekající na formulaci myšlenky. \"Druhost\" se přesouvá od možnosti k větší jistotě, což se projevuje kausalitou (akcí, reakcí) a realitou (zreálnění myšlenky). V tomto okamžiku mysl rozpoznává, jaká zpráva se má přenášet. \"Třeťost\" je způsob, jakým jsou znaky zobrazeny ve znázornění, souvislosti, řádu a jednotě. V této fázi jsou vybírány znaky určené k tomu, aby tlumočily zamýšlený obsah a komunikační proces je započat. To ovlivní mezilidské chování, přičemž jsou užívány nonverbální prostředky, aby doplnily význam slov pomocí intonace, výraz tváře či gest.\n\nTento proces se obrací v příjemci. Neutrální mysl požaduje znak. Ten dostane z paměti objekt, který bývá obyčejně se znakem asociován, a výsledkem je \"interpretace\". Schopnost porozumění je založena na zkušenosti. Když je rozvažován další znak, prvotní interpretace může být potvrzena, nebo může být rozpoznán nový možný význam prvního znaku. Jak přicházejí další znaky, mohou se vynořovat další nové interpretace.\n\nAvšak Peirce odkazuje zároveň na „pozadí“ znaku. Je to myšlenka nebo princip, který určuje, jak znak reprezentuje svůj objekt, např. jazykem. Triadický vztah mezi pozadím, objektem a interpretem znaku může mít svůj vlastní smysl, který může produkovat další triadický vztah mezi relací samotnou, jejím označením a jejím označením. Tedy „proces odkazování způsobený znakem je \"nekonečný\".“\n\nPierceho teorie znaku tak poskytla mohutnou analýzu významového systému a jeho kódech, protože se zaměřila spíše na kulturní kontext než na lingvistiku, která analyzovala jen použití, kdežto v reálném světě se sémiotický význam slova díky neustálé interakci stále posouvá. Nicméně to, že triadické vztahy krouží nekonečně dokola, vedlo k takovému stupni složitosti, která obyčejně nebývá prožívána v rutině tvorby a interpretace poselství. Pierceho myšlenky byly tedy rozvinuty různě.\n\nVládne obecná shoda, že efektivita aktů, které přeměňují sdělení v text (to zahrnuje mluvení, psaní, malování, psychická hnutí), závisí na znalostech tvůrce. Jestliže tvůrce není obeznámen s běžným jazykem, nebude schopen vyjádřit jeho kódy a kulturu. Některé moderní teorie popírají Saussurovo rozlišení na označující a označované a hledají význam ne v jednotlivých znacích, nýbrž v kontextu a zarámování. Takové teorie tvrdí, že jazyk je kolektivní pamětí či kulturní historií. To v sobě nese to, že mluvení je jednoduše jen jednou z mnoha forem chování.\n\nAvšak jednou text přenesen existuje nezávisle a interpretační proces v mysli příjemce může vést k zcela odlišným závěrům, než bylo tvůrcem zamýšleno. K tomu může dojít tak, že ani tvůrce ani příjemce textu nemá perfektní povědomí o jazyku. Relativně malá zásoba vědomostí každého jednotlivce je produktem osobních zkušeností a osobní schopností učení se. Příjemce je tak schopen porozumět jen tomu, co je vyjádřeno skrze jemu známé znaky.\n\n\n\n"}
{"id": "193168", "url": "https://cs.wikipedia.org/wiki?curid=193168", "title": "Ikon", "text": "Ikon\n\nIkon je druh znaku, kde vztah mezi znakem a zastupovanou skutečností je dán vnější podobností, objektivní shodou. Může jím být např. piktogram, značka, zvukomalba, nápěv mluvy (L. Janáček)\n\nIkon se často prolíná se symbolem (např. bílá holubice na obraze – ikon konkrétního ptáka, ale též symbol Ducha svatého, míru, čistoty).\n\nIkony lze rozdělit na:\n\n"}
{"id": "193171", "url": "https://cs.wikipedia.org/wiki?curid=193171", "title": "Princ Morinaga", "text": "Princ Morinaga\n\nPrinc Morinaga (: 護良親王, \"Morinagašinnó/Morijošišinnó\"; 1308 – 12. srpen 1335) případně Morijoši, celým jménem Mijaoto Morinaga (Oto-no-mija Morinaga) byl jedním ze dvou šógunů reforem Kemmu.\n\nMorinaga byl synem císaře Go-Daiga a Čikako Minamoto (Minamoto no Čikako) a bojoval na straně císaře. Byl poražen Takaudžim Ašikagou, pozdějším zakladatelem šógunátu Ašikaga. Takaudžiho bratr Tadajoši Morinagu držel devět měsíců v zajetí v jeskyni na místě dnešní Kamakura-gú. Následně byl Morinaga popraven.\n"}
{"id": "193172", "url": "https://cs.wikipedia.org/wiki?curid=193172", "title": "Index (lingvistika)", "text": "Index (lingvistika)\n\nIndex je druh znaku, kde mezi znakem a jím označovaným objektem existuje věcná souvislost.\n\nJako index lze označit např. kouř (znak ohně, věcná souvislost mezi kouřem a ohněm), v lingvistice pak např. „já“ (znak mluvčího) či „ty“ (znak naslouchajícího), slovesné časy (značí tu konkrétní řečovou situaci, od které se odvíjí, co je minulost, přítomnost a budoucnost).\n\n"}
{"id": "193176", "url": "https://cs.wikipedia.org/wiki?curid=193176", "title": "Molekulové interakce", "text": "Molekulové interakce\n\nMolekulové interakce jsou slabé síly umožňující sdružování atomů či molekul nízkomolekulárních látek do kapalného a pevného skupenství. Nejslabší jsou u helia. Působí mezi molekulami téže látky i mezi nestejnými molekulami.\n\nPodle fyzikálně chemické podstaty patří do slabých molekulových vazebných interakcí van der Waalsovy síly, vodíkový můstek a halogenová vazba.\n\nMolekuly na sebe působí silami převážně elektromagnetického původu. Tyto interakce dále určují jejich strukturu, funkci, chemické a fyzikální vlastnosti. Existují i mezi elektricky neutrálními molekulami díky asymetrické distribuci náboje v molekule a polarizovatelností molekuly. Mezimolekulové interakce umožňují sdružování atomů či molekul do kapalného a tuhého skupenství. Nejslabší mezimoloekulové interakce jsou mezi atomy helia. Působí mezi molekulami téže látky i mezi nestejnými molekulami.\n\nČtyři základní mezimolekulové interakce jsou elektrostatická, indukční, disperzní a repulzní.\n\nTyp interakce mezi dvěma molekulami a jejich elektrostatickými poli (interakce \"dipól-dipól\"), kterou popisuje Coulombův zákon\n\nMezimolekulová energie je pak\n\nmůže být buď kladná (tedy odpudivá) nebo záporná (tedy přitažlivá); znaménko závisí zdali budou mít náboje Q1 a Q2 souhlasné či opačné znaménko.\n\nJejí podstatou je silné elektrostatické přitahování opačně nabitých pólů polárních molekul. Maximální interakce dvou dipólů bude dosaženo, pokud budou orientovány souhlasně a budou se nacházet v jedné ose. Jelikož tedy budu mít minimum energie, budou se dipóly samovolně orientovat souhlasně. V opačném případě dojde k jejich maximálnímu odpuzování. Lze jí vysvětlit skutečnost, že polární pevné látky se rozpouštějí v polárních rozpouštědlech.\n\nNěkdy se také nazývá polarizační interakce. Je to interakce typu \"dipól-indukovaný dipól\" a je vždy přitažlivá. Permanentní dipól jedné molekuly je schopen indukovat dipólový moment v druhé molekule. Pokud permanentní dipól přestane působit, zmizí také indukovaný dipól druhé molekuly. Energie interakce závisí na vzdálenosti, velikosti permanentního dipólu a schopnosti druhé molekuly se polarizovat.\n\nDisperzní interakce se také nazývají jako Londonova disperze či Londonovy síly. Patří mezi nejslabší mezimolekulové interakce působící mezi nepolárními molekulami a jsou vždy přitažlivé. Její původ pramení z předpokladu, že rozložení elektronů v molekulových orbitalech nepolárních molekul není neměnné, ale neustále se velmi rychle mění, čímž nastává polarizace dvou elektronových hustot, takže se krátkodobě stane, že na jedné straně molekuly je více elektronů než na druhé straně a vzniká proměnný nebo oscilující dipól; ovšem v dlouhodobém měřítku se dipólové momenty vzájemně vyruší a proto se molekuly jeví jako nepolární. Vzájemná interakce těchto krátkodobých dipólů vede k synchronizaci jejich oscilaci, což je podstatou přitažlivých disperzních sil. Tato interakce například umožňuje zkapalňování vzácných plynů nebo působí mezi vrstvami v grafitu či při stabilizaci dvojšroubovice DNA.\n\nNazývá se někdy také jako Pauliho repulze. Je způsobena repulzí vzájemně se překrývajících elektronových hustot a její podstatou je Pauliho princip výlučnosti dvou elektronů se stejným spinem ve stejném elektronovém obalu. Je vždy odpudivá a její velikost roste s klesající vzdáleností.\n\nExistuje mnoho dalších specifických mezimolekulových interakcí, ale mezi nejčastější patří vodíková vazba, dvojvodíková vazba, halogenová vazba a jí obdobné vazby - chalkogenová, pniktogenová a tetrelová, nepravá vodíková vazba, Van der Waalsovy síly, iontové můstky, kation-¶, patrové interakce apod. Existence vodíkových můstků je příčinou anomálií vody.\n"}
{"id": "193181", "url": "https://cs.wikipedia.org/wiki?curid=193181", "title": "Symbol (lingvistika)", "text": "Symbol (lingvistika)\n\nSymbol je druh znaku, kde vztah mezi znakem a zastupovanou skutečností je dán náhodně.\n\nMezi symboly patří většina slov. Pes se nazývá „pes“ jen náhodně, v jiných jazycích je nazýván jinak.\n\nPozn. Spíš než náhodně je výstižnější arbitrárně, nebo ještě lépe – konvenčně. Slovo „pes“ nevzniklo náhodně, nýbrž právě konvenčně. Lidé se dohodli, že živou čtyřnohou entitu, která štěká, budou nazývat touto konfigurací hlásek – „pes“. U některých slov, např. zvukomalebných, výraz vznikl zvukovým napodobením (např. žbluňk, mlask apod.). Zde slovo tedy nevzniklo arbitrárně, ale bylo motivováno reálným zvukem. \n\n"}
{"id": "193185", "url": "https://cs.wikipedia.org/wiki?curid=193185", "title": "Sacharov", "text": "Sacharov\n\nPříjmení Sacharov má více nositelů:\n\n"}
{"id": "193187", "url": "https://cs.wikipedia.org/wiki?curid=193187", "title": "Tennant Creek", "text": "Tennant Creek\n\nTennant Creek je město ležící v Australském Severním teritoriu. Je situováno poblíž dálnice \"Stuart Highway\" spojující Darwin s Jižní Austrálií ležící 500 km na sever od Alice Springs. Je druhým největším městem Rudého vnitrozemí. Bylo založeno jako stanice pro pozemní telegrafní linku v 70. letech 19. století.\n\nMěsto se začíná rozrůstat v roce 1932 kdy se v této oblasti objevilo zlato. V \"Tennat Creek Stamp Battery\" se ruda drtí dodnes.\n"}
{"id": "193201", "url": "https://cs.wikipedia.org/wiki?curid=193201", "title": "Dipól", "text": "Dipól\n\nDipól může být:\n\n"}
{"id": "193203", "url": "https://cs.wikipedia.org/wiki?curid=193203", "title": "Mostecké jezero", "text": "Mostecké jezero\n\nMostecké jezero (nebo také jezero Most) je antropogenní jezero v Ústeckém kraji, které vzniklo jako projekt rekultivace bývalého Dolu Ležáky, sloužícího od 70. let 20. století do 31. srpna 1999 k těžbě hnědého uhlí. Revitalizaci území, dotčeného těžbou hnědého uhlí, zajišťuje státní podnik Palivový kombinát Ústí. Jezero má rozlohu 311 ha, délku 2,5 km a šířku 1,5 km. Hladina je v nadmořské výšce 199 m. Maximální hloubka činí 75 m a při průměrné hloubce 22 m má objem 69,8 milionů m.\n\nJezero se nachází mezi městem Most (1,5 km), areálem chemických závodů (Unipetrol a.s. a Česká rafinérská a.s.) v Záluží u Mostu (2 km) a obcí Braňany (3 km), přímo pod kopcem Hněvín (399 m n. m.) (1 km) na místě starého města Most, které bylo zbořeno v 70. letech 20. století a na jehož místě vznikl hnědouhelný Důl Ležáky . V blízkosti jezera se nachází přesunutý pozdně gotický kostel Nanebevzetí Panny Marie a sousoší sv. Jana Nepomuckého.\n\nPůvodní záměr v roce 2002 počítal s napouštěním z řeky Bíliny, ale po přezkoumání hygienická služba zakázala tuto variantu z důvodu vysokého znečištění vody. V úseku, odkud by se jezero napouštělo, byla voda klasifikována stupněm znečištění č. V. (velmi silně znečistěná voda).\n\nJako vhodnější zdroj vody byla vybraná řeka Ohře, a to prostřednictvím Průmyslového vodovodu Nechranice a ze vzdutí pevného jezu Stranná u stejnojmenné obce Stranná na říčním kilometru 99,230. Zdrojem vody byla také důlní voda z asi 5 km vzdáleného hlubinného dolu Kohinoor a vlastní povodí jezera.\n\nNapouštění bylo oficiálně a slavnostně zahájeno 24. října 2008 a podle projektu mělo být dokončeno v roce 2011. V průběhu napouštění a úprav okolí bylo okolí střeženo a pohyb v něm omezen. U příležitosti druhého výročí od začátku napouštění byl uspořádán den otevřených dveří. Napouštění bylo zastaveno ke dni 25. 6. 2012. V květnu roku 2014 bylo zahájeno dopouštění na kótu konečné hladiny stálého nadržení 199 m n. m. Kóty stálého nadržení bylo dosaženo v září 2014. Od tohoto data do konce roku 2019 bude vodní dílo v režimu ověřovacího provozu. Ke 30. červnu 2012 dosáhla hladina kóty 198,03 m n. m., což odpovídá ploše 297,91 ha a objemu vody 69,809 mil. m. Od počátku napouštění se tak hladina zvýšila o 52,91 m. Od května 2014 do září 2014 bylo do jezera převedeno celkem 5,0 mil. m vody, čímž vodní dílo o ploše 309,41 ha mělo objem 70,480 mil. m.\n\nV roce 2016 se vzhledem k teplejšímu než očekávanému počasí odpařilo z jezera více vody, než stačilo přijmout přirozenou cestou, a tak muselo být opět doplňováno z povodí Ohře, což bylo finančně nákladné. Původní tolerance kolísání ±60 cm byla snížena na ±5 cm a poté zrušena úplně, aby se zabránilo prosychání břehů a nutnosti jejich opětného nasáknutí při dopouštění. Výhledově byla naplánována výstavba čističky důlních vod v dole Kohinoor a přívod vody z něj do Mosteckého jezera.\n\nSčítání, které u Mosteckého jezera provedli v lednu roku 2019 členové mosteckého Ornitoklubu, ukázalo, že ve srovnání se stejným obdobím roku 2018 se zde počet vodních ptáků opět zvýšil. Odborníci zde napočítali celkem 6042 ptáků, náležejících k 22 druhům. Mezi těmito druhy výrazně převažoval racek chechtavý (1700 exemplářů) a lyska černá (1800 ptáků), dále zde byl hojný racek bouřní, rackové bělohlaví, stříbřití a středomořští, polák velký a polák chocholačka. Viděny zde byly také labutě, kachny, volavky nebo kormoráni. Vzácně se vyskytl hohol severní, zrzohlávka rudozobá, morčák velký a bílý, potáplice severní, potápka rudokrká a černokrká, strnad rákosní, linduška luční a turpan hnědý. Podle mosteckých ornitologů tento vysoký počet řadí jezero Most mezi prvních deset nejvýznamnějších zimovišť vodních ptáků v České republice.\n\nV roce 2008 firma Cheminvest vybudovala hráz přístaviště s kapacitou až několika desítek lodí. Rekultivační práce by měly být ukončeny v roce 2018. Celková plocha zrekultivovaných ploch včetně jezera má být stejná, jako celková plocha bývalého lomu Ležáky, tedy 1220 ha (12,2 km). Na počátku roku 2019 se však objevila zpráva, že zpřístupnění jezera pro rekreační účely se odkládá o rok, neboť se objevily problémy s nestabilním geologickým podložím. Projevil se také časový skluz u budování plovoucích mol a dalších objektů, které mají sloužit jako zázemí pro integrovaný záchranný systém.\n\n"}
{"id": "193204", "url": "https://cs.wikipedia.org/wiki?curid=193204", "title": "Li S’", "text": "Li S’\n\nLi S' () (přibl. 280 př. n. l. – září nebo říjen 208 př. n. l.) byl v letech 246 př. n. l. až 208 př. n. l. vlivným prvním ministrem (kancléřem) feudálního státu a později dynastie Čchin. Byl slavným legistickým filozofem a znám byl také jako kaligraf. Li S' sloužil pod dvěma vládci: Čchin Š'-chuangem, králem státu Čchin a pozdějším prvním čínským císařem, a jeho synem Er Š'-chuangem. Jako mocný ministr stál v centru státní politiky, včetně politiky vojenského dobývání, drakonincké centralizace státní kontroly, standardizace vah, měr a písma a perzekuce konfucianismu.\n\nLi S' byl původem z království Čchu a v době svého mládí byl v tomto státě nižším úředníkem.\n\nLi S', podobně jako Chan Fej (韓非), byl žákem Sün-c'a (荀子). Jedna z Li S'ových nejslavnějších próz \"Rada proti vyhánění imigrantů\" (諫逐客書, \"Ťien ču kche šu\") byla napsána jako reakce na striktní čchinský edikt o vyhnání všech cizích přistěhovalců z čchinského území.\n\nLi S' pevně věřil ve vysoce byrokratický systém a má se za to, že stál za efektivitou státu Čchin a úspěchem jeho vojenského dobývání. Významnou roli při systematizaci standardních měr a měny po sjednocení Číny. Napomohl rovněž systematizaci psané čínštiny, když jako císařský standard uzákonil tzv. malé pečetní písmo, které se používalo ve státě Čchin, a zakázal variantní znaky v rámci čchinského písma, stejně jako variantní písma jednotlivých dobytých území. Li S' nicméně malé pečetní písmo sám nevynalezl, jak tvrdí obecně rozšířená legenda.\n\nPodle S'-ma Čchienových \"Zápisků velkého historika\" byl Li S' odpovědný za smrt Chan Feje. Chan Fej, nižší princ státu Chan, byl vynikajícím spisovatelem, jehož eseje upoutaly pozornost krále Čchinů. Když stát Čchin vyhlásil státu Chan válku, byl Chan Fej vyslán jako diplomat do státu Čchin. Li S', který Chan Fejovi záviděl jeho intelekt, přesvědčil čchinského krále, že nemůže Chan Feje poslat zpět (neboť jeho vynikající schopnosti by byly pro Čchin hrozbou) ani jej zaměstnat (protože by nebyl ke státu Čchin loajální). V důsledku toho byl Chan Fej uvězněn a Li S' jej přesvědčil, aby spáchal sebevraždu jedem.\n\nPodle S'-ma Čchiena Li S' také přesvědčil Čchin Š'-chuanga, aby potlačoval intelektuální opozici. Když proti tomu konfuciánští učenci protestovali, bylo 460 z nich zaživa pohřbeno. V roce 214 př. n. l. Li S' sám koncipoval edikt, kterým bylo v roce 213 př. n. l. nařízeno rozsáhlé ničení historických záznamů a literatury, včetně klíčových konfuciánských textů, které považoval za škodlivé pro blaho státu.\n\nKdyž Čchin Š'-chuang-ti na své cestě mimo hlavní město zemřel, Li S' a hlavní eunuch Čao Kao zatajili, že zesnulý císař určil svého nástupce, způsobili, že korunní princ spáchal sebevraždu, a dosadili na jeho místo jiného prince, Čchin Er Š'ho, který vládl jako císař Er Š'-chuang-ti. V průběhu bouřlivého období, které následovalo, Čao Kao přesvědčil nového císaře, aby do státních funkcí jmenoval jeho přívržence. Když dostatečně upevnil svou mocenskou základnu, nechal Čao Kao Li S'e v roce 208 př. n. l. zabít, a to zvláště strašným způsobem – Li S' byl veřejně rozpůlen. Er Š'-chuang-ti se poté obrátil proti Čao Kaovi, který ale v roce 207 př. n. l. císaře zabil. Další císař, C'-jing, pak zabil Čao Kaoa, načež byl sám zabit, a dynastie zanikla.\n\nLi S' je zmíněn v románu Eliase Canettiho \"Auto-da-fe\" (1935). Postava Li S' se objevuje také ve filmu \"Stín imperátora\" (1996).\n\n\n"}
{"id": "193209", "url": "https://cs.wikipedia.org/wiki?curid=193209", "title": "Rekultivační jezero", "text": "Rekultivační jezero\n\nRekultivační jezero je jezero, které vzniklo nebo vzniká během rekultivačních procesů obnovujících přirozený ráz krajiny, která byla narušena důlní nebo jinou činností člověka. Patří mezi antropogenní jezera.\n\n\n\n"}
{"id": "193210", "url": "https://cs.wikipedia.org/wiki?curid=193210", "title": "Coulombická síla", "text": "Coulombická síla\n\nCoulombická dipól-dipólová síla je druh elektrostatické síly, která vzniká mezi permanentními dipóly. Uplatňuje se například při vzniku Van der Waalsovy nebo vodíkové vazby.\n\nPůsobením této síly se molekuly snaží zaujmout pozici o co nejnižší energii – stejně nabité konce molekul se odpuzují, opačné náboje se přitahují, což se někdy označuje jako Keesonův efekt. U kapalin se při tom ustavuje dynamická rovnováha, u krystalů je toto uspořádání molekul stálé.\n"}
{"id": "193213", "url": "https://cs.wikipedia.org/wiki?curid=193213", "title": "Indukční síla", "text": "Indukční síla\n\nIndukční síly vznikají působením permanentního dipólu na jinou molekulu, ve které dochází k deformaci elektronového obalu a tím ke vzniku indukovaného dipólového momentu. \nPokud má molekula svůj permanentní dipólový moment, pak se oba momenty vektorově sčítají. Dochází k zesílení soudržných sil, což se nazývá Debyeův efekt. \n\nIndukční síly se dělí na\n\nVelikost indukčních sil závisí na velikosti permanentních dipólů a na polarizovatelnosti molekuly.\n"}
{"id": "193215", "url": "https://cs.wikipedia.org/wiki?curid=193215", "title": "Jabiru", "text": "Jabiru\n\nJabiru je město ležící v australském Severním teritoriu na silnici \"Arnhem Highway\". Městečko je situováno do národního parku Kakadu (\"Kakadu National Park\"), několik kilometrů východně od ústředí parku. Původní osada byla založena díky uranovým dolům (\"Ranger Uranium Mine\"), ještě před vznikem národního parku. Téměř polovinu obyvatel tvoří horníci a zaměstnanci parku.\n"}
{"id": "193219", "url": "https://cs.wikipedia.org/wiki?curid=193219", "title": "Polarizovatelnost", "text": "Polarizovatelnost\n\nPolarizovatelnost molekuly je deformovatelnost elektronového obalu molekuly vlivem vnějšího elektrického pole. Závisí na vzdálenosti valenčních elektronů od jádra a na delokalizaci elektronů.\n\n\nPro nepříliš silná elektrická pole platí\nkde formula_2 je intenzita elektrického pole a formula_3 je dipólový moment.\nVyjadřuje se jako \"elektrická polarizovatelnost\" molekuly (jednotka C.m².V), nebo jako \"molární polarizovatelnost\" (jednotka m³.mol).\n\n"}
{"id": "193224", "url": "https://cs.wikipedia.org/wiki?curid=193224", "title": "Disperzní síla", "text": "Disperzní síla\n\nDisperzní síly (neboli Londonovy interakce) se uplatňují mezi nepolárními molekulami. Vznikají neuspořádaným pohybem elektronů kolem jádra, které se v určitých okamžicích můžou nahromadit blíž k sobě a vzniká tak velmi rychle proměnný dipól. Vektorový součet všech takto vzniklých dipólů za delší časový úsek je roven nule. Pokud se k molekule s proměnným dipólem přiblíží jiná molekula, dochází v ní k indukci dalšího dipólu. Tento jev se nazývá Londonův efekt. Závisí na polarizovatelnosti molekuly.\n"}
{"id": "193238", "url": "https://cs.wikipedia.org/wiki?curid=193238", "title": "Důkaz indukcí", "text": "Důkaz indukcí\n\nDůkaz indukcí je obecná metoda dokazování matematických vět. Spočívá v prokázání nějakého tvrzení typu „pro všechny objekty jisté třídy platí…“ způsobem, při němž se objekty dané třídy rozdělí do několika (většinou nekonečně mnoha) podtříd, které se uspořádají do posloupnosti a ukáže se o nich:\n\nDůkaz indukcí se typicky používá k důkazům takových univerzálních tvrzení (tj. tvrzení tvaru \"„Pro každé x platí…“\"), pro které existuje nějaký snadno dokazatelný speciální případ (tj. takové \"x\", že o \"x\" platí…) a zároveň každý další složitější případ je v konečně mnoha krocích převeditelný na platnost pro speciální případ s tím, že počet kroků v tomto převedení se s rostoucí složitostí případu zvyšuje.\n\nPrincip indukce úzce souvisí s vlastnostmi uspořádání a relací vztahujících se k existenci minimálních prvků, jakými jsou dobrost nebo fundovanost. Princip indukce totiž může být také přeříkán následujícím způsobem nazývaným princip minimality: „\"Pokud dané tvrzení platí pro nějaký objekt, pak existuje podtřída obsahující objekt, pro nějž tvrzení platí, taková, že pro všechny objekty předchozích podtříd tvrzení neplatí.\"“ \n\nDůkazy, že tyto dva principy vyjadřují tutéž skutečnost, se liší pro různé druhy indukcí. Podstata však zůstává vždy stejná:\n\nExistuje mnoho druhů důkazů indukcí:\n\n"}
{"id": "193247", "url": "https://cs.wikipedia.org/wiki?curid=193247", "title": "Grand Theft Autumn/Where is Your Boy", "text": "Grand Theft Autumn/Where is Your Boy\n\nGrand Theft Autumn/Where Is Your Boy \"(Velká krádež podzimu/Kde je tvůj kluk)\" je první vydaný singl chicagské skupiny Fall Out Boy, který pochází z alba Take This to Your Grave.\nAčkoli píseň nikdy nedosáhla velkého úspěchu, stala se jednou z nejoblíbenějších písní, které se stahují. Velký mainstreamový úspěch přišel až s albem From Under the Cork Tree.\n\nPíseň je o chlapci a dívce, kteří jsou dobrými přáteli. Chlapec je ale do dívky zamilovaný a ví, že její přítel není pro ni ten pravý a ptá se ji na jeho věrnost a ukazuje ji, že není ten pravý. Poté se chce (zpěvák písně) stát jejím přítelem, ale je naštvaný, že si nikdy nevšimla jeho citů, třebaže o ni napsal i tuto píseň.\n\nPoté ví, že to je k ničemu, ale v písní se říká, že pracuje na tom, aby si uvědomila, že on byl pro ni ten pravý.\nVideo začíná záběrem na Patricka Stumpa a poté i zbytkem skupiny, která hraje na sněhu. V klipu se objevuje i kluk, který chodí s kamerou po lese a poté sleduje dívku, která se probudila a obléká se.\n\nKdyž se dívka nakloní z okna, myslí si, že je přistižen při činu, proto začne utíkat pro svou dodávku, když ale otevře dveře dodávky, je tam ta dívka, kterou sledoval a jeví o něj zájem. Poté se všechno ztemní a divák dostane pocit, že to byl jen chlapcův sen, chlapec vše natáčí na svou kameru.\nKlip končí dalším záběrem z blízka na Patricka Stumpa.\n\nKlipy Fall Out Boy jsou hodně propojeny, proto můžeme dívku vidět i krátce v klipu This Ain't Scene, It's an Arm Race.\n\n"}
{"id": "193255", "url": "https://cs.wikipedia.org/wiki?curid=193255", "title": "Olga Charvátová", "text": "Olga Charvátová\n\nOlga Charvátová (* 11. června 1962 Gottwaldov), provdaná Křížová Charvátová, je bývalá československá alpská lyžařka, držitelka olympijské medaile.\n\nOd žákovských kategorií se prosazovala mezi domácí špičkou. Na juniorských mistrovstvích Evropy získala stříbro a bronz, jako patnáctiletá dojela devátá v kombinaci na světovém šampionátu dospělých v Garmisch-Partenkirchenu (1978). Na MS 1982 ve Schladmingu si ještě o čtyři příčky polepšila. Jako jediná zástupkyně Československa dokázala vyhrát dva závody Světového poháru – v kombinaci, tvořené slalomem ve Schrunsu a sjezdem v Megève (1983), a ve slalomu v Piancavallu (1986).\n\nJe historicky první českou, resp. československou držitelku medaile ze zimních olympijských her v alpském lyžování. Na ZOH 1984 v Sarajevu vybojovala ve sjezdu bronz. Ve sjezdu na hoře Javornina ještě na posledním mezičasu vedla a mířila ke zlatu. Ve spodní části trati, kde byla v měřených trénincích nejrychlejší, se však dostala mimo uježděný sníh a v cíli zaostala s časem 1:13,53 za vítěznou Švýcarkou Figiniovou (1:13,36) i její stříbrnou krajankou Walliserovou (1:13,41). Na této olympiádě startovala ještě ve slalomu (10. místo) a obřím slalomu (8. místo).\n\nVe své nejlepší sezoně 1986 si dobře počínala ve všech disciplínách: ve slalomu byla celkově čtvrtá, v obřím slalomu pátá, v super obřím slalomu šestá a mezi nejlepší desítku se nevešla pouze v kombinaci (12.) a sjezdu (19.). V celkovém hodnocení Světového poháru jí tehdy těsně unikla třetí příčka a skončila na čtvrté pozici, což bylo historicky její nejlepší umístění (1979 – 17. místo, 1980 – 34. místo, 1981 – 15. místo, 1982 – 26. místo, 1983 – 8. místo, 1984 – 7. místo, 1985 – 6. místo).\n\nJe třináctinásobnou mistryní Československa.\n\nKariéru ukončila ve 23 letech na jaře 1986. Tentýž rok vyhrála anketu Král bílé stopy.\n\nV roce 1986 ukončila studium trenérství na Fakultě tělesné výchovy a sportu Univerzity Karlovy v Praze a vzápětí nastoupila jako učitelka tělocviku na technologické fakultě v Gottwaldově (dnešní Zlín). Vytvořila lyžařský tým pro mladé talenty, kteří patří v České republice mezi nejlepší.\n\nŽije střídavě ve Zlíně a ve Špindlerově Mlýně. S manželem Radovanem má tři děti. Nejstarší z nich, dcera Klára, je bývalou reprezentantkou v alpském lyžování, syn Dušan (* 1995) je reprezentantem ve freestyle snowboardingu, a nejmladší Iva (* 1999) vyhrála v roce 2012 obří slalom na dětské olympiádě mládeže.\n\nVe volbách do Evropského parlamentu v roce 2014 kandidovala jako nestraník na 4. místě kandidátky strany Republika, ale neuspěla.\n\nVe volbách do Senátu PČR v roce 2014 kandidovala za stranu Republika v obvodu č. 78 – Zlín. Se ziskem 3,09 % hlasů skončila na 8. místě, a tedy nepostoupila do druhého kola.\n\n"}
{"id": "193256", "url": "https://cs.wikipedia.org/wiki?curid=193256", "title": "Sinocalliopteryx", "text": "Sinocalliopteryx\n\nSinocalliopteryx („Čínské krásné křídlo“) byl dravým kompsognatidním dinosaurem, který žil před asi 130 miliony let v oblasti Liao-ning (severovýchodní Čína). \"Sinocalliopteryx\" je největším dinosaurem s dochovaným pernatým pokryvem těla a s délkou 2,4 metru a hmotností kolem 20 kilogramů je také největším příslušníkem čeledi Compsognathidae (odtud také získal druhový název „\"gigas\"“). Větším „opeřeným“ dinosaurem mohl být jen \"Gigantoraptor erlianensis\" u kterého se opeření sice nedochovalo, ale s velkou pravděpodobností opeřený byl.\n\nTento dinosaurus byl dravcem, který pravděpodobně lovil menší obratlovce včetně malých dinosaurů (čemuž nasvědčuje noha dromeosaura, objevená v oblasti jeho žaludku). Velikost tohoto teropoda nasvědčuje tomu, že i drobní kompsognatidi směřovali evolucí ke zvětšování rozměrů.\n\nPera tohoto dinosaura jsou dlouhá až 10 cm a jsou důkazem toho, že opeření bylo charakteristické pro poměrně širokou základnu dravých dinosaurů. \"Sinocalliopteryx\" je 15. rodem s dochovaným pernatým pokryvem těla (viz opeření dinosauři).\n\n^ Ji, S., Ji, Q., Lu J., and Yuan, C. (2007). „A new giant compsognathid dinosaur with long filamentous integuments from Lower Cretaceous of Northeastern China.“ \"Acta Geologica Sinica\", 81(1): 8-15.\n"}
{"id": "193259", "url": "https://cs.wikipedia.org/wiki?curid=193259", "title": "Granius Licinianus", "text": "Granius Licinianus\n\nGranius Licinianus byl římský dějepisec, který žil pravděpodobně ve 2. století n. l.\n\nZ jeho díla se zachovalo jen několik málo zlomků pokrývajících dobu mezi léty 163 př. n. l. až 78 př. n. l.\n\n"}
{"id": "193260", "url": "https://cs.wikipedia.org/wiki?curid=193260", "title": "Crack", "text": "Crack\n\nCrack může znamenat:\n\n"}
{"id": "193264", "url": "https://cs.wikipedia.org/wiki?curid=193264", "title": "Dead on Arrival", "text": "Dead on Arrival\n\nDead on Arrival \"(Mrtvý po převozu)\" je druhý singl skupiny Fall Out Boy z jejich alba Take This to Your Grave. Píseň byla uvolněna jen pro digitální stahování a gramofonové desky.\n\nVideoklip byl sestříhán z různých záběrů skupiny během koncertů a cestování po USA. Jak později řekli, klip má znázorňovat jejich stesk po domově.\n\n"}
{"id": "193266", "url": "https://cs.wikipedia.org/wiki?curid=193266", "title": "Škoda 22TrG", "text": "Škoda 22TrG\n\nŠkoda 22TrG je prototyp prvního českého nízkopodlažní článkového trolejbusu Škoda 22Tr. Byl vyroben v roce 1993 v závodě v Ostrově nad Ohří společností Škoda. Konstrukčně z něj byl odvozen standardní trolejbus Škoda 21Tr a autobus Škoda 21Ab.\n\nTrolejbus typu 22TrG, vyprojektovaný na počátku 90. let 20. století, měl za cíl přiblížit městskou dopravu v Česku západoevropským standardům. Nový vůz typu Škoda 22Tr znamenal pokrok v dosavadní konstrukci československých vozidel MHD a právem vzbudil ve své době značný ohlas. Design od Ing. arch. Patrika Kotase, moderní řešení karoserie, dynamické jízdní vlastnosti a úsporná elektrická výzbroj udělala z tohoto vozu vlajkovou loď ostrovského závodu. Vůz 22TrG vyrobený v roce 1993 je zároveň historicky první nízkopodlažním trolejbusem vyrobeným v ČR. Od vozu 22TrG byly následně odvozeny i vozy Škoda 21Tr, dvounápravový trolejbus, a Škoda 21Ab, dvounápravový autobus. Po tomto prototypu bylo vyrobeno ještě 12 trolejbusů typu 22Tr s odlišnou elektrickou výzbrojí.\n\nPrototyp 22TrG nikdy nebyl v běžném provozu s cestujícími. Při zkouškách v letech 1994 až 1995 najezdil cca 40 000 km na tovární trati do Jáchymova a později v Ústí nad Labem. Na přelomu let 2000 a 2001 byl trolejbus odstaven v areálu Škody Trakční motory v Plzni-Doudlevcích, kde měla proběhnout přestavba, při níž měl vůz dostat pohon s asynchronními trakčními motory a pomocným dieselovým agregátem. Po rekonstrukci měly v Plzni proběhnout zkušební jízdy, nakonec k ní však nedošlo. Po závažnější poruše německé elektrické výzbroje AEG byl vzhledem k ukončení spolupráce s touto firmou přetažen zpět do výrobního závodu v Ostrově. Zde sloužil jako statický vzorek pro ověřování nových technologií používaných ve výrobě. Z vozu byla postupem času demontována téměř veškerá silová elektrická výzbroj včetně trakčních motorů a sběračů proudu. Rozebrány byly také obě hnací nápravy a na vůz vráceny pouze jako běžné. V roce 2004 byl vůz prodán jihlavskému občanskému sdružení Za záchranu historických trolejbusů a autobusů. Následující rok byl po dohodě s Dopravním podnikem města Brna deponován ve vozovně Komín. DPMB plánoval trolejbus odkoupit, opravit a provozovat s ev. č. 3609, nakonec k tomuto kroku z důvodu velké atypičnosti vozu nedošlo. V roce 2006 byl kvůli nedostatku místa přetažen do depozitáře Technického muzea v Řečkovicích. Zřejmě v roce 2010 Technické muzeum v Brně vůz odkoupilo a je rozebírán na náhradní díly.\n\n"}
{"id": "193267", "url": "https://cs.wikipedia.org/wiki?curid=193267", "title": "Tramvajová trať Ostrava-Poruba – Kyjovice-Budišovice", "text": "Tramvajová trať Ostrava-Poruba – Kyjovice-Budišovice\n\nTramvajová trať Ostrava-Poruba – Kyjovice-Budišovice je jednokolejná s výhybnami, má normální rozchod (1435 mm) a je jednou ze čtyř meziměstských tramvajových tratí v Česku. Společně s tratí Liberec – Jablonec nad Nisou se jedná o poslední jednokolejnou tramvajovou trať v pravidelném provozu v Česku.\n\nTrať ze svinovského nádraží do Kyjovic byla od roku 1923 budována jako klasická parní železnice na náklady slezské země, přičemž 30 % se podíleli místní zájemci. Dne 2. srpna 1925 byl slavnostně uveden do provozu (provozovatelem byly Slezské zemské dráhy, zkratkou SZD) první úsek trati kolem říčky Porubky do Vřesiny. Na tomto úseku byly zřízeny stanice Svinov, Poruba a Vřesina. Pro zázemí železnice byla vystavěna ve Svinově dvojkolejná výtopna (dnes servis firmy DAF) s odstavnou kolejí a pro napojení na železniční trať ČSD Přerov – Bohumín byl vystavěn spojovací oblouk na nádraží místní dráhy Svinov – Klimkovice, z kterého vedla další spojka na zmíněnou trať. Pro ubytování zaměstnanců dráhy byly vystavěny před nádražím ve Svinově dva obytné domy z nichž jeden se zachoval dodnes (sídlí v něm městská policie). Kvůli výstavbě dráhy byl přeložen i tok Porubky okolo svinovského kostela.\n\nDne 7. listopadu 1926 byl zprovozněn další úsek trati z Vřesiny do Dolní Lhoty. Na tomto úseku se nacházela jedna stanice Dolní Lhota-Čavisov a jedna zastávka Krásné Pole. Tento úsek byl stavebně náročnější. Stejně jako i v jiných úsecích byly podél tratě osazovány patníky s nápisem SZD, které označovali vlastníka dráhy Slezské zemské dráhy, a kilometrovníky.\n\nPoslední úsek trati z Dolní Lhoty do Kyjovic byl dán do provozu 6. listopadu 1927. Na úseku byla jedna stanice Kyjovice a jedna mezilehlá zastávka Horní Lhota. V Kyjovicích byla zároveň postavena druhá, menší jednokolejná výtopna. Z Kyjovic měla trať dále pokračovat do Pusté Polomi a dále až do Hradce nad Moravicí, ale kvůli nedostatku financí bylo toto pokračování odloženo na neurčito. Navíc obce chtěly dráhu elektrizovat a napojit ji na ostravský tramvajový systém.\n\nV 30. letech 20. století byla zprovozněna vlečka ze svinovského nádraží do dřevařských závodů Ignáce Blažeje a z kyjovického nádraží do budišovické pily.\n\nTrať byla velmi využívaná zejména Ostravany, kteří z této oblasti učinili i díky trati chatařskou a chalupářskou oblast.\n\n1. ledna 1943 přešla trať pod správu Společnosti moravských místních drah (SMMD), která začala plánovat její elektrizaci, k níž došlo nakonec až po druhé světové válce. Ve 40. letech obdržela konečná stanice Kyjovice přídomek Budišovice, jelikož nádraží leží na katastrálním území sousedních Budišovic. Při výstavbě dráhy totiž Budišovice neměly o trať zájem a finančně se na stavbě podílely pouze Kyjovice. V dalších letech byl pro lepší orientaci název otočen na Budišovice-Kyjovice. Od roku 1949 trať vlastní a provozuje, stejně jako celou ostravskou tramvajovou síť, Dopravní podnik města Ostravy, později přejmenovaný na Dopravní podnik Ostrava.\n\nV letech 1947–1948 byla trať ve dvou etapách postupně elektrifikována: 29. srpna 1947 v úseku Svinov – Vřesina, kde byla vystavěna i měnírna, a 19. prosince 1948 ve zbývajícím úseku Vřesina – Kyjovice-Budišovice. Od roku 1947 zde jezdily klasické tramvaje, čímž byla trať překlasifikována na tramvajovou. Zároveň byla dráha kolejově napojena u svinovského nádraží na ostravskou tramvajovou síť. Také byly obnoveny snahy o dostavbu tratě do Hradce nad Moravicí, které nakonec definitivně padly v 50. letech. Na trati jezdily dvounápravové vozy v pravidelném intervalu na lince č. 5.\n\nV rámci výstavby sídliště Poruba byla plánována pro dovoz materiálu výstavba železniční trati z Polanky, ale nakonec byla zvolena varianta levnější s využitím stávající tramvajové trati mezi Svinovem a Porubou. S pokračující výstavbou sídliště byla vystavěna vlečka do skladu materiálů Bytostav, zároveň byla zprovozněna druhá vlečka, která se odpojovala v půlce trati mezi Bytostavem a porubským nádražím a vedla skrz – v té době ještě nepostavený – Oblouk a po ulici Porubské až pod dnešní autobusovou zastávku Věžičky (směr Oblouk). Tato vlečka byla plánována i pro osobní dopravu, ke které ale nakonec nedošlo a vlečka zanikla s dostavbou Oblouku.\n\nNa trati se v časech výstavby sídliště vyskytovaly těžké nákladní vlaky tažené nákladními tramvajemi. S postupující dostavbou sídliště také vzrůstala poptávka po dopravě. Tramvajová trať po ulici 17. listopadu byla teprve na papíře a proto byla v úseku Svinov – Poruba dráha zkapacitněna formou výstavby dvou nových výhyben U hřiště a U Porubky (ve Svinově) a U Bytostavu (v Porubě). Také bylo prodlouženo svinovské zhlaví bývalé stanice Poruba pro rychlejší křižování a plynulejší obrat tramvajových souprav. V úseku Svinov – Poruba byl zaveden 12minutový interval.\n\nPo dostavbě sídliště Poruba byl rapidně snížen počet nákladních vlaků. Také byla zprovozněna tramvajová trať po dnešní ulici 17. listopadu.\n\nDne 30. října 1969 se stala v nepřehledném oblouku kousek za restaurací U Slunce vážná nehoda dvou tramvají. 3. listopadu 1969 byl zastaven provoz tramvají v úseku Svinov – Poruba, smyčka a byla zavedena náhradní autobusová doprava, která ale fungovala jen necelý půlrok. Mezitím byla na tomto úseku obnovena nákladní doprava. Tramvaje do Kyjovic zatím začaly vyjíždět z nové smyčky v Porubě na Vřesinské. Původní úsek mezi svinovským nádražím a Porubou byl dále využíván pro nákladní dopravu až do 30. září 1970, kdy byl zrušen definitivně.\n\nPři zavádění moderních čtyřnápravových tramvají typu T se v ostravském prostředí vyskytl zásadní problém – jednokolejné tratě vedoucí z města nebyly způsobilé k jízdě těchto vozů. Proto došlo k postupnému rušení tratí (1973 – úzkorozchodné tratě, 1976 – trať do Hrabové, 1978 – do Klimkovic, 1981 – do Hlučína). Vzhledem k rekreačnímu významu však nebylo vhodné rušit i trať do Kyjovic. Proto byla na jaře 1980 zahájena rekonstrukce celého úseku, která definitivně skončila v roce 1991, a během níž byla v \"Zátiší\" vystavěna smyčka pro obracení jednosměrných tramvajových vozů. Protože dvounápravové tramvaje již nebylo kvůli technickým potížím možné nasazovat, bylo vyčleněno několik vozů Tatra T2, kterým byl upraven profil kol a umožněna jízda záděmi k sobě (označováno jako PX). Tyto tramvaje byly později modernizovány na typ T2R. Dvounápravové tramvaje byly zhruba od roku 1985 nasazovány jen v noci, a nakonec byl dne 28. února 1986 jejich provoz jako na vůbec posledním místě v tehdejší ČSSR ukončen zcela.\n\nOd roku 1980 do roku 1991 probíhala náročná rekonstrukce trati, která začala nezvykle od Kyjovic směrem do Poruby kvůli tomu, aby nemohla být zastavena (pokud by začala naopak, hrozilo ukončení prací ve Vřesině nebo Dolní Lhotě). Bývalé nádražní budovy byly prodány soukromým vlastníkům, byl zredukován počet kolejí ve výhybnách ze tří na dvě a také byla zbořena stará výtopna v Kyjovicích, kde byla mimo jiné vystavěna tramvajová smyčka. Konečná zastávka Budišovice-Kyjovice změnila název na Zátiší, podle blízké části Budišovic. Byly také zprovozněny nové zastávky Poruba koupaliště, Nová Plzeň, U Obory a Dolní Lhota osada, byla zrušena zastávka Záhumení.\n\nNa této trati je od roku 2008 kvůli lepšímu zabezpečení umístěna světelná signalizace a je zde provozována tramvajová linka č. 5 Poruba, Vřesinská – Zátiší v 20–30minutovém intervalu od 3 do 23 hodin celotýdenně. Vybrané spoje také pokračují ze zastávky Vřesinská dále do Poruby a Dubiny.\n\nTrať je jednokolejná se dvěma výhybnami (Vřesina a Dolní Lhota). Jedná se o jedinou jednokolejnou tramvajovou trať o rozchodu 1435 mm v Česku.\n\nTrať vychází ze smyčky \"Vřesinská\", kde je napojena na zbytek ostravské tramvajové sítě, vede kolem porubského koupaliště, míjí louky, pole a několikrát vjíždí do lesa, až končí na konečné \"Zátiší\" v Kyjovicích-Budišovicích.\n\nNa trati se nachází 10 zastávek (stav k 1. červenci 2007):\n\n\nDnešní zastávka \"Zátiší\" leží na katastrálním území obce Budišovice, ale protože stavba tratě byla financována i sousedními Kyjovicemi, zatímco Budišovice neměly zájem, byla zpočátku nazvána „Kyjovice“. Později byla pro lepší orientaci cestujících přejmenována na „Kyjovice-Budišovice“ a poté naopak na „Budišovice-Kyjovice“. V 90. letech byla přejmenována na současný název „Zátiší“, tento název předtím ztratila dnešní trolejbusová zastávka „Sokola Tůmy“ v Ostravě-Mariánských Horách.\n\nCelá současná trať je lemována patníky s označením prvního provozovatele – Slezských zemských drah. Jeden patník se nacházel i na zrušeném úseku v Porubě pod dnešním Obloukem, v roce 2010 ale byl členy Kroužku přátel MHD Ostrava přenesen do objektu ústředních dílen DP Ostrava.\n\nNa trati se nacházejí i bývalé výpravní budovy, a to v Porubě, Vřesině, Dolní Lhotě a Kyjovicích-Budišovicích. V Horní Lhotě a Krásném Poli jsou původní přístřešky.\n\nNa trati jsou dvě měnírny – Vřesina (starší, dnes se nepoužívá) a Dolní Lhota (vybudovaná v roce 1994).\n\nProvoz na jednokolejné trati nebyl do jara 2008 řízen světelnou signalizací ani jiným elektronickým zabezpečovacím zařízením, ale byl zabezpečen jen jízdním řádem a vizuálním kontaktem řidičů. Provoz na trati řídil svými pokyny dispečer, který měl stanoviště u výchozí zastávky v Porubě. Po nehodě v dubnu 2008 primátor Petr Kajnar označil za zvláštní, že v dnešní době ještě existují taková místa, a nepřímo naznačil odpovědnost bývalého ředitele DPO, odvolaného v lednu 2008. Jde (v pravidelném provozu) o jednu z posledních dvou jednokolejných tramvajových tratí v České republice. Srovnatelná jednokolejná trať z Liberce do Jablonce byla po více než dvacetiletých přípravách a sérii tragických nehod zabezpečena roku 1993.\n\nPo sjetí tramvají v červenci 2007 údajně začal Dopravní podnik hledat vyšší stupeň zabezpečení, například kamery a semafory, a ve spolupráci s technickými vysokými školami uvažoval i o náročnějších způsobech zabezpečení.\n\nOd 21. dubna 2008, kdy byl obnoven provoz po tragické nehodě z 11. dubna, platila provizorní nová bezpečnostní opatření. Před výjezdem z výhybny na jednokolejný úsek si musel řidič vždy vyžádat telefonický souhlas dispečera, na tuto povinnost upozorňovalo u každé výhybny nově instalované žluté blikající signalizační světlo doplněné pokynem na tabulce. Vrchní inspektor Drážní inspekce Ostrava Robert Kindl uplatnil čtyři připomínky, které byly zapracovány do směrnice dopravního podniku. V kritickém úseku byla dosavadní maximální rychlost 60 km/h značkou omezena na 40 km/h.\n\nProběhlo výběrové řízení na dodavatele nového zabezpečovacího zařízení, v říjnu 2008 byla vybrána nabídka společnosti AŽD Praha. Původní slib vybudování zabezpečovacího zařízení do konce roku 2008 se ukázal nereálným a jistý nebyl ani rok 2009, protože bylo třeba získat souhlas stovky majitelů pozemků a projednat stavbu s dalšími čtyřmi sty majitelů sousedních pozemků. V noci z 2. na 3. března 2009 byl na trati až do května přerušen provoz z důvodu instalace nového zabezpečovacího zařízení za 18 milionů Kč. 6. dubna 2009 bylo zabezpečovací zařízení uvedeno do zkušebního provozu.\n\nOd dubna 2009 do poloviny října 2009 zaznamenal Dopravní podnik čtyři případy, kdy řidič nerespektoval signalizaci a vjel na trať, čímž způsobil, že zabezpečovací zařízení vypnulo přívod proudu. Ve všech případech byli řidiči potrestáni, případy byly řádně nahlášeny Drážní inspekci.\n\nInformace o historii nehod a sjetí tramvají na jednokolejných úsecích se začaly v médiích hromadně objevovat po tragické nehodě, která se stala 11. dubna 2008.\n\nK nehodě na trati došlo již v roce 1964. V roce 2008 se nepodařilo dohledat o ní v archivech bližší informace.\n\n28. dubna 2008 informoval server idnes.cz, že Český rozhlas Ostrava vypátral v archivech města soudní spis o nehodě, která se stala 30. října 1969 po půl osmé ráno na dnes již zrušeném úseku trati, v ulici Nad Porubkou, poblíž restaurace U Slunce. Zraněných bylo tehdy 20, z toho 3 těžce. Nehodu způsobila 28letá řidička, která nevyčkala na křižování. Dostala nejprve dvouletý podmíněný trest, vzhledem k vysoké škodě na socialistickém majetku (120 000 Kčs) jí však v odvolacím řízení byl trest změněn na dvouletý nepodmíněný. Výkon trestu nastoupila začátkem roku 1974, po roce byla předčasně propuštěna z důvodu amnestie, kterou vyhlásil prezident Ludvík Svoboda k výročí Vítězného února. Svědectví o nehodě poskytla švagrová řidičky Jarmila Petrovská.\n\n19. dubna 2008 se deníku Právo svěřila bývalá průvodčí Karla Šmahlíková, že zažila srážku tramvají na této trati v létě 1974 nebo 1975 v dopravní špičce, kdy dispečer povolil jízdu prázdné tramvaji, která se jela odstavit se závadou brzd, do obsazeného úseku. Zraněných bylo tehdy 13, na místě byla přítomna i Veřejná bezpečnost, případ však byl ututlán a nebyl vyšetřen, ani tato průvodčí jako jedna z významných svědkyň (tehdy sepisovala na místě nehody seznam zraněných) nebyla vůbec pozvána k výslechu. V roce 2008 se nepodařilo dohledat o této nehodě v archivech bližší informace.\n\nDopravní podnik Ostrava i Drážní inspekce bezprostředně po nehodě v dubnu 2008 tvrdily, že jde o první událost podobného druhu a že dosavadní způsob zajištění trati fungoval až do této nehody spolehlivě a jde o první nehodu na této trati.\nJeště 16. dubna 2008 zástupci DP Ostrava tvrdili, že o žádných dřívějších případech sjetí protijedoucích tramvají na trati nevědí, a i Drážní inspekce byla podle tvrzení svého mluvčího informacemi o nich překvapena. 17. dubna 2008 tvrdil František Kořínek, náměstek pověřený řízením podniku, že je nulová pravděpodobnost, že by již někdy v minulosti došlo ke sjetí protijedoucích tramvají a následnému couvání.\n\nDo médií však začala pronikat tvrzení z řad veřejnosti, že ke sjetí protijedoucích tramvají na jednokolejném úseku došlo již mnohokrát, ale většinou byly tyto případy řešeny couváním. Poté i dopravní podnik přiznal dva takové případy za předchozí tři roky, a to 24. dubna 2007 a 6. července 2007, v obou případech vinou řidiče. Případy byly řešeny krácením prémií řidičů, napomenutím a připomenutím předpisů v povinném školení všech řidičů. Po červencové události podnik údajně začal hledat možnosti vyššího stupně zabezpečení trati.\n\n27. května 2008 zahájila Drážní inspekce s Dopravním podnikem Ostrava správní řízení pro porušení čtyř ustanovení drážního zákona v uvedených dvou případech: dopravní podnik události inspekci neoznámil, nezdokumentoval je, dostatečně nevyšetřil příčinu obou incidentů a nepřijal opatření, aby se nic podobného neopakovalo. Dopravní podnik se hájil tím, že případy nepovažoval za mimořádné události. 30. června 2008 oznámila Drážní inspekce, že za tyto dvě neoznámené události udělila ostravskému dopravnímu podniku pokutu ve výši 1 milion Kč (horní hranice možné pokuty byla 10 milionů Kč). Dopravní podnik se proti pokutě odvolal, protože pouhé přejetí výhybky a následné couvání, nedošlo-li přímo ke sjetí na širé trati, nepovažoval za mimořádnou událost. Ministerstvo dopravy v odvolacím řízení pokutu zrušilo kvůli věcným i procesním pochybením, která mluvčí ministerstva v tiskovém prohlášení blíže nespecifikoval, a vrátilo Drážní inspekci k novému řízení, při němž podle ministerského mluvčího již Drážní inspekce pokutu udělit nemůže. 15. prosince 2008 média zveřejnila informaci, že Drážní inspekce napravila formální nedostatky předchozího rozhodnutí a udělila znovu pokutu ve stejné výši. Dopravní podnik podle svého ředitele uvažoval, že se opět odvolá.\n\n6. srpna 2008 Drážní inspekce oznámila, že ve spolupráci s Policií ČR se dopátrala za období od roku 2000 ještě několika dalších případů nenahlášených vjetí do obsazeného úseku, z nichž však pouze dva (o den později později uvedla tři, přičemž dva případy z roku 2004 se týkají stejné tramvaje a řidičky a došlo k nim ve stejný den, třetí případ byl z roku 2005) jsou ještě nepromlčené (tedy od roku 2004) a že o nich bylo zahájeno další správní řízení. 6. září 2008 se do médií dostala informace, že začátkem září Drážní inspekce vyměřila za tři nenahlášená sjetí z let 2004–2005 Dopravnímu podniku Ostrava pokutu 200 tisíc Kč (horní sazba možné pokuty byla 1 milion Kč). Oficiální zdůvodnění přislíbil DÚ zveřejnit 8. září. V odvolacím řízení ministerstvo dopravy dosud (10. 12. 2008) nerozhodlo.\n\n11. dubna 2008 v 17:53 hod. došlo na trati k tragické dopravní nehodě, mezi zastávkou \"Poruba koupaliště\" a \"Vřesina\" se srazily dvě protijedoucí tramvaje, kloubová typu Tatra K2 s dvouvozovou soupravou Tatra T3SUCS, výsledkem bylo z celkového počtu 87 cestujících 35 zraněných osob, z toho 15 těžce, 3 lidé zemřeli (podle pozdějších údajů byli 3 zemřelí, 11 lidí utrpělo těžkou újmu na zdraví, 30 lidí středně těžká poranění a 22 lidí lehká). Řidiči se zahlédli při vzdálenosti vlaků 70 metrů a tramvaje se srazily vzájemnou rychlostí 70 km/h. Bezprostřední příčinou nehody bylo, že řidič kloubové tramvaje ve směru od Kyjovic nevyčkal ve výhybně Vřesina příjezdu zpožděné soupravy ve směru z centra.\n\nPo nehodě byl po dobu deset dní na trati přerušen provoz, obnoven byl 21. dubna 2008 kolem 16 hodin za nových provizorních bezpečnostních opatření.\n\nNa 24letého řidiče Petra Hrocha, který zapomněl vyčkat ve výhybně na křižování a překročil stanovenou maximální traťovou rychlost 60 km/h o 1,9 km/h, podal 28. srpna 2008 policejní vyšetřovatel státnímu zástupci návrh na obžalobu pro trestný čin obecného ohrožení. Obžaloba byla podána k Okresnímu soudu v Novém Jičíně. Žádné jiné osoby obviněny nebyly. Řidič Petr Hroch byl 22. ledna 2009 nepodmíněně odsouzen ke třem letům odnětí svobody, v rámci odvolacího řízení Krajský soud v Ostravě trest prodloužil na čtyři roky. Po odpykání poloviny trestu byl v roce 2012 z vězení podmínečně propuštěn.\n\nPro provoz dráhy byly v roce 1925 zakoupeny dvě již ojeté parní lokomotivy řady 310.1 z roku 1890. Další dva stroje téže řady byly zakoupeny v roce 1926 (ojetá z roku 1905) a 1931. K těmto lokomotivám byly zakoupeny z kopřivnické vagónky tři osobní vozy třetí třídy. Další vozy (osobní, služební a nákladní) byly již byly pořizovány jako ojeté.\n\nPo elektrifikaci byly lokomotivy a vozy rozprodány a provoz na trati zajišťovaly dvounápravové tramvaje. Od poloviny 80. let 20. století, kdy probíhala celková modernizace trati, zde jezdily čtyřnápravové tramvaje Tatra T2R, které byly později vystřídány vozy typu Tatra T3 a K2. V roce 2019 zajišťovaly provoz na trati hlavně vozidla VarioLF2 a Stadler Tango NF2.\n\nVzhledem ke své povaze a poloze je trať oblíbeným místem provozu historických tramvají. Jízdy pro veřejnost se konají vždy na jaře (tzv. Jízdy historických tramvají) a na začátku září (Hurá do školy).\n\nV Technickém muzeu v Brně je dochován původní osobní železniční vůz třetí třídy Ci 103 z roku 1926, který byl zrenovován do původního stavu. Společně s ním se v TMB nachází i parní lokomotiva 310.134 z roku 1900 v neprovozním stavu. Tento konkrétní stroj sice na trati do Kyjovic-Budišovic nikdy nejezdil, má však dokumentovat provoz lokomotiv této řady na příměstské železniční trati.\n\n\n"}
{"id": "193279", "url": "https://cs.wikipedia.org/wiki?curid=193279", "title": "Tiago Monteiro", "text": "Tiago Monteiro\n\nTiago Vagaroso da Costa Monteiro (* 24. července 1976, Porto) je bývalý portugalský pilot Formule 1. Jeho nejlepším umístěním je třetí místo v Grand Prix USA 2005.\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n"}
{"id": "193280", "url": "https://cs.wikipedia.org/wiki?curid=193280", "title": "1. česká hokejová liga", "text": "1. česká hokejová liga\n\n1. česká hokejová liga, od sezóny 2018/2019 nazývaná podle svého titulárního partnera Chance liga, je druhá nejvyšší hokejová soutěž v České republice. Od sezóny 2019/2020 vítěz play-off soutěže automaticky postupuje a nahrazuje poslední tým extraligy ledního hokeje. Účast v extralize předpokládá dostatečný kapitál a juniorské zázemí týmu.\n\nSezóny 2018/2019 se účastnilo celkem 15 účastníků. V základní části se utkali čtyřkolově každý s každým (tj. 60 kol, přičemž mužstvo odehrálo 56 zápasů a ve zbylých čtyřech – s ohledem na lichý počet týmů v soutěži – pauzírovalo). Nejlepších osm týmů následně postoupilo do čtvrtfinále play off. To se spolu se a semifinále hrálo na čtyři vítězné zápasy. Vítězové semifinále postoupili do baráže o extraligu, která se hraje jako čtyřčlenná skupina (dva nejhorší týmy z extraligy a dva vítězní semifinalisté play off první ligy) čtyřkolově každý s každým (úhrnem dvanáct zápasů).\n\nOd sezóny 2017/2018 se ze soutěže nesestupuje, V sezóně 2019–2020 se soutěže účastnilo 16 týmů.\n\n\n\nPozn. Postupující týmy jsou zvýrazněny tučně.\n\n"}
{"id": "193283", "url": "https://cs.wikipedia.org/wiki?curid=193283", "title": "Mávátko", "text": "Mávátko\n\nMávátko je dřevěná tyčka několik desítek centimetrů dlouhá, na kterém je zpravidla papírová ozdoba ve formě různobarevných střapců (z krepového papíru), případně květin, sluníčka apod. sloužící k radostnému mávání. Mávátka byla v době socialismu neodmyslitelnou součástí prvomájových průvodů, kdy je nosily zejména děti. Mávatka se v té době také užívala při hromadném vítání oficiálních státních návštěv.\n\nPodle lingvistického článku z roku 1958 tomu nebylo déle než dva roky předtím, co se objevilo zcela nové slovo „mávátko“. přípona -tko z něj činí název prostého, jednoduchého prostředku mávání, provázený typickým, poněkud důvěrným odstínem, který je odrazem toho, že některá slova na -tko si zachovávají zdrobnělý význam.\n\nJaromír Nohavica v lednu 1981 napsal písničku \"Mávátka\", jejíž refrén zní: „Dejte mi do ruky mávátko a řekněte jak volat sláva, já už si najdu ten správný směr a budu mávat mávat mávat“. Původně jen pro sebe a nejbližší přátele, protože veřejně s ní pochopitelně vystupovat nemohl, a i v druhé polovině 80. let ji hrál jen zřídka, aby neohrozil pořadatele akcí. \n\nNejběžnějším aktuálním významem slova mávátko je jeden z vyráběných typů hraček pro kočky. \"Mávátko\" je také název farního časopisu pražské farnosti u sv. Matěje, odvozený ze zasvěcení farního kostela sv. Matěje a klášterního kostela sv. Václava připadajícího k farnosti. \n"}
{"id": "193286", "url": "https://cs.wikipedia.org/wiki?curid=193286", "title": "Figura", "text": "Figura\n\nFigura (zdrobněle též figurka; z lat. \"fingere\", utvářet, vymýšlet, předstírat) může znamenat následující:\n\n\n\n\n"}
{"id": "193287", "url": "https://cs.wikipedia.org/wiki?curid=193287", "title": "Narain Karthikeyan", "text": "Narain Karthikeyan\n\nKumar Ram Narain Karthikeyan (* 14. ledna 1977, Čennaí, Indie) je indický automobilový závodník, pilot Formule 1. Ve Formuli 1 debutoval v roce 2005 v týmu Jordan. Jeho nejlepším výsledkem bylo 4. místo v závodě, ve kterém jelo pouze 6 vozů. Po několikaleté pauze se ale do Formule 1 v sezoně 2011 vrátil a usedl do kokpitu Hispania Racing. Od Grand Prix Velké Británie 2011 byl nahrazen Danielem Ricciardem, poté startoval ještě v domácí Grand Prix Indie, kde nahradil Vitantonia Liuzziho.\nPro sezonu 2012 byl potvrzen jako pilot stáje HRT.\n\nNarain závodil za tým Eddieho Jordana.Maximem bylo 4. místo z Grand Prix USA 2005 kde startoval jen 6 vozů.\n\nStáj Williams F1 dala Narainovi možnost být testmanem,a nebyl o moc pomalejší než jednička v roce 2006.tedy Mark Webber.Bohužel na rok 2007 dostal sedačku po boku Nica Rosberga Alex Wurz.\n\nDo Grand Prix Austrálie se nekvalifikoval a FIA týmu HRT odmítla udělit výjimku a to jak v roce 2011 tak i 2012. V roce 2011 startoval s HRT až do Grand Prix Evropy 2011.Pak jej nahradil Australan Daniel Ricciardo.Narain za tým startoval pak ještě na Grand Prix Indie 2011 kde ale nahradil Itala Tonia Liuzziho.Po 24. místě v kvalifikaci obsadil v malajsijské velké ceně 22. příčku. Čtyřiadvacátý skončil i v kvalifikaci na Velkou cenu Číny a v závodě obsadil 22. místo. Čtyřiadvacátý skončil i v kvalifikaci na Velkou cenu Bahrajnu a v závodě obsadil 21. místo. V kvalifikaci Grand Prix Španělska nesplnil kvalifikační limit, ale do závodu byl připuštěn. V 22. kole musel odstoupit kvůli závadě na řízení. Patnáctý skončil v GP Monaka po startu z 23. příčky. Ve velké ceně Abu Dhabi musel odstoupit kvůli kolizi s Nicem Rosbergem.\n\nTučně – Pole position\n\"Kurzívou\" – Nejrychlejší kolo závodu\n\n"}
{"id": "193288", "url": "https://cs.wikipedia.org/wiki?curid=193288", "title": "Figura (lingvistika)", "text": "Figura (lingvistika)\n\nFigura (či neznak) je minimální neznaková jazyková jednotka, která na rozdíl od jednotek znakových nenese žádný význam a nespojuje označovaného s označujícím. Její funkcí je budovat a navzájem odlišovat jednotky znakové. Na základě několik desítek figur může vznikat neomezené množství znakových jednotek, což je význačná vlastnost jazyků. Uživatelé jazyka můžou ze znaků složených z těchto figur vytvořit neomezený počet dosud neexistujících textů, kterým jsou následně schopni porozumět i v případě, že se s nimi dosud nesetkali.\n\nFigurami jsou např. jednotlivé hlásky, jejichž skládáním a vyměňováním vznikají znaky, které nesou význam.\n"}
{"id": "193289", "url": "https://cs.wikipedia.org/wiki?curid=193289", "title": "Brownova univerzita", "text": "Brownova univerzita\n\nBrownova univerzita (anglicky Brown University, často jen \"Brown\") je soukromá univerzita sídlící ve městě Providence v americkém státě Rhode Island. Je členem prestižního uskupení Břečťanová liga.\n\nZaložena byla roku 1764 jako \"Rhode Island College\", je to třetí nejstarší instituce vyššího vzdělávání v Nové Anglii a sedmá nejstarší ve Spojených státech. Brownova univerzita jako první vysoká škola přijímala studenty všech náboženství.\n\n\n"}
{"id": "193291", "url": "https://cs.wikipedia.org/wiki?curid=193291", "title": "Deformační metoda", "text": "Deformační metoda\n\nDeformační metoda () slouží pro výpočet napjatosti a deformace prutových konstrukcí. Ve své maticové podobě je vhodná pro automatizovaný výpočet na počítači. Je jednou z nejjednodušších metod pro analýzu staticky neurčitých konstrukcí. Prutová konstrukce je idealizována pomocí fiktivního modelu, který se skládá z prutů a styčníků. Deformační stav modelu je dán polohou všech jeho styčníků. Každý styčník má několik deformačních stupňů volnosti (tzv. přetvárně-neurčitých posuvů). Pro tyto deformační stupně volnosti se pomocí maticového počtu vyjadřují statické podmínky rovnováhy, ve kterých jako neznámé figurují přetvárně-neurčité posuvy. V případě, že se předpokládá lineární chování prutů (lineární materiál a platnost předpokladů teorie malých deformací), obdrží se soustava lineárních rovnic. Tato soustava má řešení tehdy, není-li model konstrukce mechanismem.\n\nStyčník je bodem, kde se spojují a zakončují pruty. Každý prut začíná a končí ve styčníku. Model konstrukce pro deformační metodu si lze představit jako fiktivní stavebnici.\n\n"}
{"id": "193293", "url": "https://cs.wikipedia.org/wiki?curid=193293", "title": "Roger Beaufrand", "text": "Roger Beaufrand\n\nRoger Beaufrand (25. září 1908, Garenne-Colombes - 14. března 2007, Béziers) byl francouzský dráhový cyklista a olympijský vítěz ve sprintu na 9. letních olympijských hrách v Amsterdamu. Od roku 2005 byl nejstarším žijícím olympijským vítězem.\n\nRoger Beaufrand se rozhodl pro cyklistický sport poté, co navštívil velodrom Bois de Vincennes při 8. letních olympijských hrách v Paříži 1924 a zhlédl soutěž ve sprintu. O rok později vyhrál svůj první závod mezi mladými talenty a začal jezdit po evropských velodromech. 7. srpna 1928 ke všeobecnému překvapení v necelých dvaceti letech pokořil soupeře zvučných jmen ve sprintu na olympiádě.\n\nV roce 1928, kdy se stal olympijským šampiónem, získal v téže disciplíně stříbrnou medaili na mistrovství světa, když v Budapešti skončil za Falckem Hansenem. Kromě toho získal dva tituly mistra Francie a vyhrál více než 100 soutěží Grand Prix. Po celý život byl v kontaktu se sportovním děním, jeho duchem byl inspirován i ve svých dalších zálibách - šachu, bridži, astronomii, vinařství a zvláště ve výtvarném umění; dokonce se stal ředitelem výtvarné galerie v Paříži. V roce 1968 byl jedním ze sportovců, kteří přinesli olympijský oheň na ZOH do Grenoble.\n\nBeaufrand byl členem Mezinárodního olympijského výboru (IOC) a krátce před smrtí (2007) obdržel řád Francouzské čestné legie, který mu předal trojnásobný olympijský vítěz z Grenoblu Jean-Claude Killy. Předseda MOV Jacques Rogge mu při této příležitosti písemně poblahopřál a prohlásil, že Roger Beaufrand byl vždy právě takovým, jakým by měl olympijský vítěz být: „…příkladem sportovce pro základní hodnoty sportu jako jsou dokonalost, přátelství, šlechetnost, respekt k druhým a solidarita“. Jen přání, že se s ním rád shledá u příležitosti jeho stých narozenin v olympijském roce 2008, se už neuskutečnilo. Beaufrand zemřel brzy po této slavnosti v Béziers, kde trávil poslední léta svého života.\n\nBeaufrand nastoupil v kvalifikaci do druhé jízdy. V ní porazil Donnellyho z Irska a Rakušana Schaffera. Ve čtvrtfinále se utkal s Argentincem Malvassim a porazil ho v čase 13,4 s. V semifinálové jízdě byl jeho soupeřem Němec Bernhardt, vítězný čas Beaufrandův byl 13,2 s. Ve finále se proti němu postavil Nizozemec Mazairac a Beaufrand ho porazil opět časem 13,2 s. V souboji o třetí místo byl proti Němci úspěšnější Dán Willy Falck-Hansen.\n\n"}
{"id": "193298", "url": "https://cs.wikipedia.org/wiki?curid=193298", "title": "Catfish Rising", "text": "Catfish Rising\n\nCatfish Rising je album britské progressive rockové skupiny Jethro Tull, vydané v roce 1991. Je prvním a posledním bluesově laděným albem Jethro Tull od roku 1968, kdy vyšlo album \"This Was\". Je prvním albem Jethro Tull na kterém se objevil nový hráč na klávesové nástroje Andrew Giddings.\n\nV září 2006 bylo vydáno remasterované album s následujícími dodatečnými skladbami:\n\nDále účinkovali:\n\n\"Roll Yer Own\" je písnička o ženské masturbaci. V roce 1991, kdy bylo album vydáno, objevil se Ian jako host v pořadu amerického rádia, nazvaném Upclose. Tento pořad byl nahrán a vydán na CD (v omezené edici). V průběhu pořadu Ian řekl, že před pár týdny byl ve velice trapné situaci, když dělal pořad pro BBC Radio 2 stanici která je, jak Ian řekl, \"cílena na, jestli se to mohu odvážit říct a nemám rád to slovo, ženy v domácnosti\".\n\nGloria Hunniford, hostitelka toho pořadu, nechtěla hrát skladbu \"This Is Not Love\". Řekla že by to bylo \"\"tak trochu příliš rockové\"\" pro její pořad a že by radši hrála „Roll Yer Own“. Pak požádala Iana \"aby [jí] řekl o čem to je\". Ian se tomu snažil vyhnout a dělal zoufalá gesta na druhé straně mikrofonu, zkoušejíc změnit téma: Nechme toho a pusťme si radši písničku.\nAle Gloria se vytrvale držela svého, až z toho byla docela rozhozená, protože jí Ian neodpovídal. Pak konečně Ian řekl: \"\"Glorie, promiň, ale dohnala jsi mě k tomu - zoufale hledám vhodné slovo ve svém slovníku, abych nemusel v živém vysílání radia BBC v tuto denní dobu použít slovo ženská masturbace.\"\". Gloria se naštvala a zakřičela: \"\"Cože? Vypadni ze studia!\"\". Vyhodila Iana ze studia i přes tu skutečnost, že ho to vlastně sama donutila říct.\n"}
{"id": "193300", "url": "https://cs.wikipedia.org/wiki?curid=193300", "title": "Tanker (rozcestník)", "text": "Tanker (rozcestník)\n\nPod slovem tanker se může skrývat:\n\n\n\n"}
{"id": "193305", "url": "https://cs.wikipedia.org/wiki?curid=193305", "title": "Švédská koruna", "text": "Švédská koruna\n\nŠvédská koruna (švédsky \"krona\", množné číslo \"kronor\") je zákonným platidlem skandinávského státu Švédsko. ISO 4217 kód měny je SEK. Jedna setina koruny se nazývá öre. \n\nMezi lety 1873 a 1914 byla mezi Švédskem (které bylo v unii s Norskem) a Dánskem (jehož součástí byl Island) Skandinávská měnová unie. V tomto období se ve všech zmíněných státech platilo jednotnou měnou – \"korunou\". Po rozpadu unie začal každý stát používat vlastní nezávislé měny odvozené od zaniklé společné. Všechny nástupnické měny si ale zachovaly stejný název „koruna“, který se v jednotlivých státech přizpůsobil místní výslovnosti a pravopisu.\nŠvédsko je od roku 1995 členem Evropské unie. Všechny členské státy by měly začít používat euro, až splní podmínky pro zavedení eura. Švédsko tato kritéria plní, chybí však politická vůle euro zavést. Země musí teprve teď vytvořit taktiku pro vstup do eurozóny. Referendum, které se konalo v roce 2003, navíc dopadlo 56,1 % hlasů proti přijetí eura. Následkem toho se Švédsko v roce 2003 rozhodlo pro nepřijetí eura.\n\nV oběhu jsou mince nominálních hodnot 1, 5, 10 korun. Bankovky jsou tisknuty v hodnotách 20, 50, 100, 200, 500, 1000 korun. Na lícových stranách bankovek jsou vyobrazeny významné osobnosti švédské historie.V současnosti vydala švédská národní banka novou emisi bankovek s novou bankovkou 200 korun a zbývající bankovky s jinými náměty ale hodnoty zůstávají stejné : \n\n"}
{"id": "193306", "url": "https://cs.wikipedia.org/wiki?curid=193306", "title": "Saturday (píseň, Fall Out Boy)", "text": "Saturday (píseň, Fall Out Boy)\n\nSaturday \"(Sobota)\" je singl Fall Out Boy z jejich alba Take This to Your Grave, který vyšel v roce 2003.\nSaturday je jedna z mála starších písní, které Fall Out Boy hrají stále na koncertech. Text napsal Patrick Stump, který řekl, že práce na této písni byla ze všech nejtvrdší.\nV klipu se objevují všichni členové skupiny, hlavně ale Patrick Stump a Peter Wentz. Peter Wentz hraje v klipu vraha, který zabíjí ostatní členy skupiny a vždy položí na jejich tělo srdcovou dámu, přesně na srdce. Patrick Stump sleduje toto vraždění a chce mu zabránit, ale vždy dorazí pozdě.\n\nV jedné scéně jsou Patrick a Pete viděni ve stejné pozici, sedí na posteli a nad ní jsou vylepeny obrázky, tudíž se spekuluje, že Patrick a Pete jsou v klipu tatáž osoba. Jelikož na začátku, kdy Patrick prohlíží kartu je za ním Pete a hází mu ji.\n\nTaké proto, že oba řídí stejné auto. Zlom nastává, až když Patrick v autě vidí na sedadle obal od nábojnic a poté, kdy otevře zásuvku vypadne na něj balíček srdcových dam, bouchne se nechtíc do ruky, v ten moment bolí ruka i Petea. Patrick vyletí z auta a běží za Petem. Patrick nalézá jeho mobilní telefon v místě, kde před chvílí Pete telefonoval. Ten ale přichází a Patricka zastřelí. V tu chvíli se ukazuje, že Pete a Patrick jsou opravdu jedna a ta samá osoba, tudíž Pete umírá zároveň s Patrickem.\n\nZajímavostí je, že Pete nezabíjí ostatní členy opravdovou zbraní, ale pouze postavením prstů v pozici zbraně.\n\n"}
{"id": "193309", "url": "https://cs.wikipedia.org/wiki?curid=193309", "title": "Bušovický potok", "text": "Bušovický potok\n\nBušovický potok uváděný také pod jménem Koutský potok je pravostranný přítok řeky Klabavy. Délka jeho toku je přibližně 6 km. Plocha povodí měří 6,0 km².\n\nPramení pod osadou Vitinka. Teče převážně západním až severozápadním směrem, protéká obcí Bušovice, podle které je pojmenován a pod obcí Chrást se vlévá do řeky Klabavy.\n\n"}
{"id": "193312", "url": "https://cs.wikipedia.org/wiki?curid=193312", "title": "Singly na prvním místě v roce 2001 (USA)", "text": "Singly na prvním místě v roce 2001 (USA)\n\nJedničky hitparády Hot 100 za rok 2001 podle časopisu Billboard.\n"}
{"id": "193313", "url": "https://cs.wikipedia.org/wiki?curid=193313", "title": "Simone Cristicchi", "text": "Simone Cristicchi\n\nSimone Cristicchi (* 5. února 1977) je italský zpěvák, skladatel a textař.\n\nS hudbou začal ve svých 17, kdy objevil kytaru a založil skupinu ve stylu kapely Nirvana. Ve 20složil první vlastní píseň. Roku 1998 vítězí v konkurzu Cantautori s písní \"L'uomo dei bottoni\". Roku 2000 získává díky svému manažerovi Francesku Migliaccimu smlouvu se společností Carosello Records a vydává svůj první single \"Elettroshock\". o dva roky později vychází jeho druhý single \"Maria che cammina sull'autostrada\". Ve stejném roce mu nevychází účast na Festival Sanremo s písní \"Leggere attentamente le istruzioni\". Roku 2003 píše píseň \"Studentessa universitaria\". Nabízí ji k interpretaci Tonymu Renisovi, ten ji odmítl. S písní \"Una casa per Rino\" vítězí na festivalu v Crotone.\n\nRoku 2005 vystoupí před koncertem Biagia Antonaccih0 s písní \"Vorrei cantare come Biagio\" (Chtěl bych zpívat jako Biagio). Na konci roku vychází jeho první album Fabbricante di canzoni, které obsahuje mnoho nových písní, ale také již zmíněnou \"Studentessa universitaria\" a \"Vorrei cantare come Biagio\". vychází i single \"Prete\", který se po přejmenování na \"Rufus\" objevuje i na novém vydání alba Fabbricante di canzoni o rok později. V této písni kritizuje katolickou církev. V březnu 2006 se s písní \"Che bella genta\" účastní Festivalu v Sanremu, kde se umístil jako 2. v kategorii \"giovani\", a právě poté vychází ono nové vydání alba Fabbricante di canzoni. Hitem léta 2006 se stávají \"Ombrelloni\" i přesto, že je mnoho médií odmítlo vysílat kvůli vulgarismům v textu.\n\nV tomto roce zvítězil v nejvyšší kategorii na 57. ročníku Festivalu v Sanremu s písní \"Ti regalerò una rosa\", kde odkazuje na své zkušenosti z římského blázince, kde občas vypomáhal. Spolu s tím vychází nové album Dall'altra parte del cancello. S ním vychází stejnojmenné DVD s dkumentem popisujícím podmínky v italských blázincích. Režisérem je Alberto Puliafito, který pro Cristicchiho natočil i některé videoklipy. Vychází také kniha \"Centro d'igiene mentale\" (Středisko duševního zdraví), kde kritzuje právě podmínky v podobných zařízeních.\n\n\n\n\n\n\n\n"}
{"id": "193315", "url": "https://cs.wikipedia.org/wiki?curid=193315", "title": "Letiště Glasgow", "text": "Letiště Glasgow\n\nLetiště Glasgow, nebo také \"Mezinárodní letiště Glasgow\" (IATA: GLA, ICAO: EGPF, ) je největší a zároveň nejvytíženější letiště ve Skotsku. Patří také mezi šest největších letišť na území Spojeného království .\n\nNachází se 13 kilometrů západním směrem od centra města Glasgow, poblíž měst Renfrew a Paisley, ve správní oblasti Renfrewshire. Je majetkem společnosti BAA, která vlastní i další britská letiště: London Heathrow, London Gatwick, London Stansted, Edinburgh, Aberdeen a Southampton.\n\n\nAir Europa, BH Air, bmi, Onur Air, Pegasus Airlines, SunExpress, LTE International Airways, Spanair, Nouverlair Tunisia, Eurocypria Airlines, MyTravel Airways, First Choice Airways, Thomas Cook Airlines, Thomsonfly, Excel Airways, Futura Airlines, Iberworld, AJet and Cyprus Turkish Airlines (KTHY)\n\n\n\n"}
{"id": "193316", "url": "https://cs.wikipedia.org/wiki?curid=193316", "title": "Drahotínský potok", "text": "Drahotínský potok\n\nDrahotínský potok je malý potok v okrese Plzeň-sever v Plzeňském kraji. Je to levostranný přítok řeky Berounky. Plocha jeho povodí měří 12,1 km².\n\nPotok pramení jižně od České Břízy v blízkosti silnice spojující Českou Břízu a Zruč-Senec. Mezi druhým a třetím říčním kilometrem napájí Drahotínský rybník. Dále potok protéká obcí Druztová, pod níž se vlévá do řeky Berounky. Nad ústím potoka se vypíná zřícenina hradu Věžka.\n"}
{"id": "193319", "url": "https://cs.wikipedia.org/wiki?curid=193319", "title": "Granåsen", "text": "Granåsen\n\nGranåsen je stadion určený pro skoky na lyžích nacházející se v norském Trondheimu. Nachází se zde několik můstků, na zdejším velkém můstku se pravidelně pořádají závody světového poháru, v poslední době však byly obvykle kvůli příliš teplému počasí přesunuty do Lillehammeru. Kromě tohoto můstku, jehož konstrukční bod činí 120 m a hill size 131 m, se zde ještě nacházejí můstky, jejichž kosntrukční bod činí 90 m, 78 m, 65 m a 38 m. Kapacita zdejšího stadionu dosahuje 40 000 diváků.\n\n\n"}
{"id": "193324", "url": "https://cs.wikipedia.org/wiki?curid=193324", "title": "Drahotín (rybník)", "text": "Drahotín (rybník)\n\nDrahotín je rybník na katastrálním území obce Zruč-Senec. Založen byl v roce 1567 jako součást plzeňské rybniční soustavy. Plocha 9 ha.\n\nRybník je napájen Drahotínským potokem.\n"}
{"id": "193330", "url": "https://cs.wikipedia.org/wiki?curid=193330", "title": "Singly na prvním místě v roce 2002 (USA)", "text": "Singly na prvním místě v roce 2002 (USA)\n\nJedničky hitparády Hot 100 za rok 2002 podle časopisu Billboard.\n"}
{"id": "193333", "url": "https://cs.wikipedia.org/wiki?curid=193333", "title": "Wielka Krokiew", "text": "Wielka Krokiew\n\nWielka Krokiew je můstek určený pro skoky na lyžích nacházející se v polském středisku Zakopane. Každoročně se zde od sezóny 01/02 pořádají závody světového poháru.\n\nMůstek byl otevřen již v roce 1925, v letech 1929, 1939 a 1962 pořádal soutěž ve skocích na lyžích, která tvořila a tvoří součást mistrovství světa v severském lyžování, v roce 2001 se zde pořádala univerziáda. Od roku 2001, kdy zaznamenal obrovské úspěchy polský skokan Adam Małysz, řadí se závody na zdejším můstku mezi nejvíce navštěvované.\n\nKonstrukční bod můstku činí 120 m, hill size 134 m. Rekord můstku 140,0 m drží německý skokan Sven Hannawald.\n"}
{"id": "193336", "url": "https://cs.wikipedia.org/wiki?curid=193336", "title": "Gymnázium a Střední odborná škola zdravotnická a ekonomická Vyškov", "text": "Gymnázium a Střední odborná škola zdravotnická a ekonomická Vyškov\n\nGymnázium a Střední odborná škola zdravotnická a ekonomická Vyškov je střední všeobecně vzdělávací škola sídlící v jihomoravském městě Vyškov.\n\nUsnesení o založení reálného gymnázia ve Vyškově bylo přijato 28. listopadu 1896. Přípravné práce byly započaty vytvořením gymnazijní matice ustavené za předsednictví JUDr. Ctibora Helceleta 8. prosince 1897. Starostou matice byl zvolen MUDr. Jan Venhuda, jednatelem JUDr. Václav Skřivánek a zapisovatelem učitel Leopold Rozsypal. Obecní výbor se usnesl 3. července 1901 postavit pro novou školu novou budovu. Základní kámen byl položen 30. července 1901 a celá stavba byla dokončena 15. července 1902. Celý projekt tehdy stál 335 069 korun. Do státní správy bylo gymnázium převedeno 9. února 1910. Prvním ředitelem školy byl od založení až do počátku školního roku 1930/31 František Teplý. Ústav řídil dlouhých 31 let. První maturitní zkoušky se konaly ve školním roce 1906/1907.\n\n\n\n"}
{"id": "193340", "url": "https://cs.wikipedia.org/wiki?curid=193340", "title": "Kontejnerová loď", "text": "Kontejnerová loď\n\nKontejnerová loď patří mezi obchodní nákladní lodě. Přeprava zboží je zde mnohem efektivnější než na ostatních lodích pro suchý náklad. Jako přepravní jednotka se používá obvykle jeden dvacetistopý kontejner (1 TEU).\nPoužít ale můžete i čtyřicetistopý kontajner a pětačtyřicetistopý kontajner. Dále pak zvané opentop s plachtou namísto pevné střechy, tankové kontejnery, plato kontejner, mrazicí kontejner či například kontejner s čely určený k přepravě nadměrných nákladů. Manipulace v přístavních terminálech je pak poměrně snadná. Kontejnery se do lodě umisťují pomocí portálových jeřábů do prostorových vodících mříží, nad úrovní paluby se vrství v cca šesti řadách. V rozích se k sobě vzájemně upevňují. V současnosti největší kontejnerovou lodí je OOCL Hong Kong (rejdař Orient Overseas Container Line) s kapacitou 21 413 TEU. Největší společností provozující kontejnerové lodě je dánská společnost Maersk.\n\n\n"}
{"id": "193342", "url": "https://cs.wikipedia.org/wiki?curid=193342", "title": "Stasi", "text": "Stasi\n\nMinisterium für Staatssicherheit (: \"Ministerstvo státní bezpečnosti\"), známá spíše jako Stasi, byla hlavní tajnou službou a rozvědkou Německé demokratické republiky (tj. \"východního Německa\").\nVelitelství Stasi sídlilo ve Východním Berlíně v Normannenstrasse, významné centrum bylo také v Lichtenbergu a mnoho dalších poboček sídlilo v různých částech města. Stasi byla široce uznávána jako jedna z nejefektivnějších výzvědných organizací na světě. Motto Stasi znělo \"„Schild und Schwert der Partei“\" (česky: \"Štít a meč strany\"), což ukazovalo na přímé spojení se Sjednocenou socialistickou stranou Německa (SED). V dřívějších letech se organizace označovala také jako \"Staatssicherheitsdienst\" (\"Státní bezpečnostní služba\").\n\nMinisterstvo bylo založeno v únoru 1950. V listopadu 1989 přejmenováno na \"Úřad pro národní bezpečnost\" a o měsíc později zrušeno. Dlouholetým šéfem Stasi byl Erich Mielke, který byl podobně jako Erich Honecker v říjnu 1989 odstraněn z vedení SED a vyloučen ze strany. V 90. letech byl Mielke za své zločiny souzen, odsouzen byl však za vraždu, jíž se dopustil v roce 1931.\n\nV roce 1992 byl vytvořen úřad zajišťující přístup k dokumentům vedených Stasi, označovaný také jako Gauckův úřad. Podle smlouvy o znovusjednocení Německa je spolupráce se Stasi považována za důvod k výpovědi ze zaměstnání ve veřejných službách.\n\n\n"}
{"id": "193346", "url": "https://cs.wikipedia.org/wiki?curid=193346", "title": "Jiří III.", "text": "Jiří III.\n\nJiří III. (4. června 1738 Londýn – 29. ledna 1820 Windsorský hrad) byl panovník Království Velké Británie a Irska od 25. října 1760 do spojení obou zemí 1. ledna 1801, kdy se stal králem Spojeného království Velké Británie a Irska. Byl také vévodou brunšvicko-lüneburským a kurfiřtem hannoverským do 12. října 1814, kdy se poté, co se hannoverské kurfiřtství stalo královstvím, stal králem hannoverským. Byl třetím panovníkem Hannoverské dynastie na britském trůně, ale na rozdíl od svých dvou předchůdců se narodil v Británii a angličtina byla jeho rodným jazykem. Za svůj dlouhý život nikdy nenavštívil Hannover.\n\nObdobí jeho vlády bylo poznamenáno sérií vojenských konfliktů, do nichž se Británie zapojila. V počátečním období porazila Británie Francii v sedmileté válce a stala se dominantní silou v Severní Americe a Indii. Mnoho amerických kolonií Británie ztratila po americké válce za nezávislost, jejímž výsledkem byl vznik Spojených států amerických. Řada válečných střetů s napoleonskou Francií skončila Napoleonovou definitivní porážkou roku 1815.\n\nV druhé polovině svého života trpěl občasnými a později trvalými záchvaty duševní choroby, tehdy označované jako šílenství (dnes se předpokládá, že šlo o projevy porfyrie, těžké metabolické poruchy, dr. Peter Gerrard z britského neurologického institutu UCL spíše soudí, že šlo o maniodepresivní psychózu). Po posledním záchvatu roku 1810 byla zřízena regentská rada a jeho nejstarší syn Jiří, princ z Walesu vládl jako princ regent. Po smrti svého otce pak vládl jako král Jiří IV.\n\nNarodil se 4. června 1738 v Norfolk House v Londýně jako vnuk Jiřího II., syn Frederika, prince z Walesu, a jeho manželky Augusty Sasko-Gothajské. Byl prvním britským panovníkem, který studoval systematicky přírodní vědy. Uměl psát a číst anglicky a německy a kromě toho studoval astronomii, matematiku, francouzštinu, latinu, dějepis, zeměpis, obchod, zemědělství a ústavní právo.\n\nPo smrti svého otce Frederika se stal zákonitým dědicem britského trůnu a byl jmenován princem z Walesu. 8. září 1761 se oženil s Šarlotou von Mecklenburg-Strelitz a o dva týdny později byli oba korunováni ve Westminsterském opatství. Měli spolu patnáct potomků, devět synů a šest dcer.\n\nRoku 1762 koupil pro rodinné účely Buckingham House (nynější Buckinghamský palác) a St James's Palace byl používán pouze pro oficiální příležitosti.\n\nPočáteční období vlády bylo poznamenáno politickou nestabilitou způsobenou rozdílnými názory na sedmiletou válku. Jiří byl Whigy obviňován, že straní Toryům a je autoritativní panovník. V květnu 1762 byl úřadující ministr Thomas Pelham-Holles ze strany Whigů nahrazen lordem Buttem ze strany Toryů. Po podpisu mírové dohody, která ukončila sedmiletou válku, lord Bute odstoupil a k moci se dostali Whigové vedení Georgem Grenvillem.\n\nKrálovská proklamace z roku 1763 stanovila západní hranici pro expanzi amerických kolonií. Tento dokument byl vydán s úmyslem přinutit osadníky jednat s rodilými Američany a zmenšit náklady na pohraniční konflikty vznikající ze sporů o půdu. Proklamační hranice se netýkala většiny farmářů, byla využita menšinou k vyvolání sporu mezi kolonisty a britskou vládou. Vzhledem k tomu, že američtí kolonisté všeobecně nepodléhali britským daním, začalo být nákladné financovat obranu kolonistů proti vzpourám původních obyvatel nebo útoku Francouzů. Roku 1765 představil Greenwille kolkový zákon, který uvalil daň na každý dokument, který byl opatřen kolkem v britských koloniích v Severní Americe. Protože noviny byly tištěny na papír, který byl touto daní zatížen, staly se noviny hlavní hlásnou troubou odporu proti této dani. Jiří byl nespokojen s Grenvilleho úmyslem omezit královy výsady, odvolal ho a sestavením vlády pověřil Charlese Watson-Wentwortha.\n\nWentworth s podporou Williama Pitta a krále odvolal nepopulární kolkový zákon, ale jeho vláda byla slabá a byla nahrazena vládou Pittovou. Daně uvalené na kolonie v Severní Americe byly zrušeny s výjimkou daně na čaj. Roku 1773 byla loď s nákladem čaje v Bostonském přístavu přepadena kolonisty a čaj byl shozen do moře – tato událost bývá označována jako Bostonské pití čaje. Veřejné mínění v Británii se obrátilo proti kolonistům a tato akce byla označena jako kriminální čin. Frederik North s podporou parlamentu vydal opatření, kterým byl uzavřen přístav v Bostonu a ústava Massachusetts byla upravena tak, že členové jeho horní komory byli jmenováni panovníkem, místo volby členy dolní komory.\n\nAmerická válka za nezávislost vypukla poté, co v dubnu 1775 došlo k vojenskému střetu mezi britskou pravidelnou armádou a kolonistickými ozbrojenci v Nové Anglii. Po roce války v červenci 1776 kolonie vyhlásily nezávislost na Británii a uvedly výhrady vůči králi, zákonům a britským obyvatelům. Britové dobyli New York roku 1776, ale strategický plán na invazi z Kanady selhal po kapitulaci vrchního velitele britského vojska Johna Burgoyneho po bitvě u Saratogy.\n\nJiří III. je často obviňován z toho, že chtěl pokračovat ve válce proti americkým koloniím navzdory názorům svých ministrů. Nicméně současní historici hodnotí jeho postoj komplexněji v širších souvislostech, s ohledem na to, že žádný panovník nehodlá ochotně pozbýt velkou část svého území a na to, že jeho chování bylo daleko méně nemilosrdné, než postoje jiných monarchů jeho doby. Po bitvě u Saratogy byly parlament i veřejné mínění nakloněny pokračování války. Po neúspěchu v Americe navrhl North, aby vláda přešla do Pittových rukou, protože ho považoval za schopnějšího, ale Jiří to odmítl.\n\nRoku 1778 podepsala Francie dohodu o přátelství s nezávislými americkými koloniemi. Británie byla tehdy ve válce jak s Francií, tak i se Španělskem. Lord North znovu navrhl svou rezignaci, ale Jiří ji odmítl. Odpor proti vzrůstajícím nákladům narůstal a vyvrcholil pouličními nepokoji v Londýně. Roku 1781 dorazila do Londýna zpráva o kapitulaci Yorktownu a lord North, protože jeho parlamentní podpora poklesla, následující rok rezignoval. Jiří akceptoval ztrátu území v Severní Americe a souhlasil se zahájením mírových jednání. Mírová dohoda uznávající nezávislost amerických kolonií a návrat Floridy Španělsku byla podepsána v Paříži roku 1783.\n\nPro Jiřího bylo Pittovo jmenování velkým vítězstvím. Dokázal prosadit předsedu vlády na základě vlastního přesvědčení bez ohledu na názor většiny v dolní komoře parlamentu. V době kdy byl Pitt v úřadu, Jiří podporoval mnohé jeho záměry a jmenoval velké množství nových peerů, kteří byli Pittovi spojenci, a zajistil mu tak podporu ve Sněmovně lordů. V době, kdy byl Pitt předsedou vlády a krátce poté byl Jiří v Británii velmi populární.\n\nV té době se ale zdravotní stav Jiřího zhoršil. Procházel záchvaty duševní choroby. První krátký záchvat ho zasáhl roku 1765 a druhý, tentokráte delší, se objevil v létě roku 1788. Po konci období zasedání parlamentu se odejel léčit do lázní v Cheltenhamu. Pitt navrhoval, aby byl Jiřího nejstarší syn jmenován regentem a k jeho překvapení Fox navrhl, aby byl jmenován princ z Walesu právoplatným následníkem s plnou mocí panovníka. Než se však v parlamentu vyřešily spory o to, který návrh má být realizován, Jiří se uzdravil.\n\nFrancouzská revoluce, ve které byla svržena monarchie, polekala mnoho britských velkostatkářů. Francie vyhlásila roku 1793 válku Velké Británii a Jiří povolil Pittovi, aby zvýšil daně. První koalice proti Francii, která zahrnovala Rakousko, Prusko a Španělsko, ztroskotala roku 1795, když Prusko a Španělsko uzavřely s Francií vlastní mírové dohody. Druhá koalice, sestávající z Rakouska, Ruska a Osmanské říše, byla poražena roku 1800. Pouze Velká Británie stála mimo hlavní válečný konflikt.\n\nKrátký mír dovolil Pittovi soustředit se na Irsko, kde se objevila vzpoura a roku 1798 pokus o vylodění Francouzů. Parlament Spojeného království a Irský parlament přijaly roku 1800 zákon o sjednocení, kterým se od 1. ledna 1801 spojilo Království Velké Británie a Irsko do jednoho státu Spojeného království Velké Británie a Irska. Pitt se snažil odstranit některá právní omezení vůči katolíkům, ale setkal se s odporem u krále i u britské veřejnosti. Po tomto neúspěchu chtěl Pitt rezignovat, ale v tutéž dobu byl Jiří zasažen obnoveným záchvatem duševní nemoci. 14. března 1801 byl Pitt ve funkci formálně nahrazen mluvčím dolní komory parlamentu Henrym Addingtonem. Addington zavrhl emancipaci katolíků, zrušil daň z příjmu a zahájil odzbrojení. V říjnu 1801 uzavřel s Francií mír.\n\nJiří považoval mír s Francií za pouhý \"experiment\". Roku 1803 se válečný stav znovu obnovil a veřejné mínění přinutilo Addingtona, aby předal vedení válečných operací Pittovi. Možnost invaze Napoleona do Británie se ukazovala být reálnou a velké množství dobrovolníků se hlásilo do sborů na obranu země proti Francouzům. Možnost vpádu Francouzů byla odvrácena po slavném vítězství britského námořnictva vedeného Horatiem Nelsonem v bitvě u Trafalgaru.\n\nRoku 1804 byl Jiří znovu postižen záchvatem nemoci a poté, co se uzdravil, Addington rezignoval a k moci se znovu dostal Pitt. Ten se soustředil na vytvoření koalice s Rakouskem, Ruskem a Švédskem. Tato třetí koalice dopadla podobně jako ob předchozí. Neúspěch v Evropě se podepsal na Pittově zdraví a ten roku 1806 zemřel. Předsedou vlády se stal lord Greenvile. Vláda na podporu najímání vojáků vyhlásila plán povolit katolíkům zastávat v armádě jakoukoli důstojnickou hodnost. Jiří jim ale nařídil, aby tento záměr odvolali a vyhlásili, že takové nařízení nebude přijato ani v budoucnu. Vláda plán odvolala, ale odmítla se zavázat nepřijmout takové opatření v budoucnosti. Jiří ministry odvolal a premiérem jmenoval vévodu z Portlandu, přičemž nejvlivnějším člověkem se stal ministr financí Spencer Perceval. Parlament byl rozpuštěn a následné volby vytvořily v dolní komoře parlamentu pohodlnou většinu vzdorujícím ministrům. Jiří již pak do konce své vlády neprovedl významnější politickou akci.\n\nRoku 1810 postižený revmatismem vážně onemocněl. Jeho stav se zhoršil poté, co zemřela jeho nejmladší a nejoblíbenější dcera Amélie. Roku 1811 souhlasil s vyhlášením regentství, princ z Walesu byl určen regentem do konce Jiřího života. Od konce roku 1811 byl Jiří trvale ve stavu šílenství a žil v odloučení na hradu Windsor až do své smrti.\n\nPerceval byl roku 1812 zavražděn (jako jediný britský premiér, kterého potkal takový osud) a jeho nástupcem se stal Robert Banks Jenkinson. Ten vedl vládu v době porážky Napoleona (1813, Bitva u Lipska). Následný Vídeňský kongres (1814-1815) přinesl velké územní zisky pro Hannover, který se tak z kurfiřtství rozrostl na království.\n\nJiřího stav se stále zhoršoval, oslepl a ohluchl. Nikdy se nedověděl, že se stal hannoverským králem a že jeho manželka zemřela roku 1818. Poslední období svého života nebyl schopen ani chodit. 29. ledna 1820 zemřel na Windsorském hradu, kde byl také v kapli svatého Jiří pohřben. Mezi jeho nástupci byli dva synové Jiří IV. a Vilém IV., kteří však oba zemřeli bez legitimních potomků. Jejich nástupkyní se tak stala vnučka Jiřího III., dcera jeho čtvrtého syna Eduarda, jež byla poslední příslušnicí hannoverské dynastie na britském trůnu - královna Viktorie.\n\n\n"}
{"id": "193349", "url": "https://cs.wikipedia.org/wiki?curid=193349", "title": "Mladečské jeskyně", "text": "Mladečské jeskyně\n\nMladečské jeskyně jsou rozsáhlé podzemní prostory v devonských vápencích, které se nacházejí převážně pod vrchem Třesín u obce Mladeč v okrese Olomouc v Chráněné krajinné oblasti Litovelské Pomoraví. Ke znovuobjevení jeskyní došlo v 19. století. Přístup do nich zpočátku nebyl omezován, první průzkumy provedl až kurátor sbírky vídeňského přírodovědného muzea Josef Szombathy, který zde učinil i významné archeologické objevy. V Mladečských jeskyních byla objevena řada koster pravěkých lidí i jejich výtvory. Mimo to zde byly nalezeny i pozůstatky pleistocénní fauny.\n\nProstory Mladečských jeskyní byly známy lidem tisíce let, ke znovuobjevení došlo buďto roku 1815, 1826 nebo 1828, když zde začal být těžen vápenec. První objevenou lokalitou v jeskyni se stal úsek Bočkova díra. Přístup do jeskyní zpočátku nebyl omezen a docházelo k jejich ničení, krápníky z nich byly rozprodávány. Průzkumy jeskynního systému byly zahájeny až kurátorem sbírek vídeňského přírodovědného muzea Josefem Szombathym. S prací začal roku 1881 a prováděl zde úspěšná archeologická pátrání, přičemž mnoho kostí a předmětů skončilo v Přírodovědném muzeu Vídeň. Do jeskyní se Szombathy vrátil mezi lety 1904 až 1905 a průzkumy začali provádět i další lidé. Od roku 1911 byly jeskyně v držení Krajinské musejní společnosti v Litovli, jež upravila jejich exteriér, před vchod byla přistavěna také turistická budova a otevřen nový vchod. Po roce 1921 byl prostor zpřístupněn veřejnosti. Roku 1951 došlo k dalších rekonstrukcím, které však poškodily ráz jeskyní. Přírodní vzhled byl jeskyním vrácen až v roce 2003, další rekonstrukce, jež měla objekt vrátit do stavu na začátku 20. století, začala v roce 2010, a soustředila se rovněž na opravu budovy před vchodem do jeskyně.\n\nMladečské jeskyně jsou v držení Správy jeskyní České republiky. Jeskyně jsou přístupné veřejnosti, prohlídka 380 metrového okruhu trvá okolo čtyřiceti minut.\n\nMladečské jeskyně leží zhruba čtvrt kilometru od centra obce Mladeč v Chráněné krajinné oblasti Litovelské Pomoraví. Nacházejí se převážně pod vrchem Třesín.\n\nJeskyně jsou vytvořeny z vápence, který pochází z geologického období devonu (konicko-mladečský devon; stejný vápenec vytvořil i Moravský kras). Jeskynní systém zde vyhloubily vodní toky Hradečka a Rachava, svou roli hrály také zlomy. V některých částech došlo k propadnutí jeskyní. Jednotlivé části systému propojují úzké chodby. V oblasti se vyskytují povrchové (Třesín) i podpovrchové krasové jevy, lze zde nalézt množství krápníků (stalagmity, jež zde dosahují velkých velikostí a stalaktity), přičemž u některých došlo ke zničení, a náteků horniny sintru.\n\nV Mladečských jeskyních byla objevena řada koster pravěkých lidí, přičemž se jedná o jednu z prvních lokalit, kde se novodobí lidé usadili, a mimo to zde byly nalezeny i pozůstatky tehdejší fauny.\n\nS prvním výkopem začal J. Szombathy 7. června 1881, strávil zde pět dní a informace si zaznamenával do svého deníku, který se stal jediným záznamem o tehdejších pracích. Celkem prozkoumal 100 metrů jeskyní. První den objevil lebku a stehenní kost tehdejšího člověka, ve druhém prostoru jeskyně kosti přežvýkavců. Při jeho dalších výkopech o dva dny později byla objevena kostra medvěda jeskynního a ostatky sobů. Do jeskyní se Szombathy vrátil o rok později a učinil zde další nálezy. Z roku 1904 pak pochází objev tří lebek a kosti dalších zvířat. Szombathy přijel zpět do jeskyní v roce 1925, během let 1904 až 1925 však byla velká část archeologických nálezů zničena; kvůli přístupnosti jeskyní došlo k odstranění sedimentů.\n\nV Mladečských jeskyních bylo celkem nalezeno přes 100 lidských ostatků, což bylo 7 až 8 lidí, z toho jedno dítě. Byly zde například objeveny zachovalé mozkovny mužů s kódovými označeními 4, 5 a 6, kteří byli pravděpodobně vysoké postavy. U všech těchto lebek byla typická robustnost, naopak ženské lebky (1, 2) již byly stavěny moderněji. Mimoto existují doklady o jejich činnosti, jako jsou ohniště nebo kamenné nástroje, jejichž nálezy však zde byly vzácné. Ze zvířat byli v jeskyních nalezeni například jeskynní lvi (\"Panthera leo spelaea\") a medvědi (\"Ursus spelaeus\"), dále kostry sobů (\"Rangifer tarandus\") či bizonů pravěkých (\"Bison priscus\").\n\n"}
{"id": "193350", "url": "https://cs.wikipedia.org/wiki?curid=193350", "title": "Singly na prvním místě v roce 2003 (USA)", "text": "Singly na prvním místě v roce 2003 (USA)\n\nJedničky hitparády Hot 100 za rok 2003 podle časopisu Billboard.\n"}
{"id": "193351", "url": "https://cs.wikipedia.org/wiki?curid=193351", "title": "Čerťák", "text": "Čerťák\n\nČerťák je označení pro můstky určené pro skoky na lyžích, které se nacházejí v českém Harrachově. Celý areál se skládá z pěti můstků, světovou raritu představuje zdejší mamutí můstek určený pro lety na lyžích, který je jedním z pěti funkčních můstků tohoto typu na celém světě.\n\nMamutí můstek byl dokončen v roce 1979, v roce 1992 byl zrenovován. Jeho konstrukční bod činí 185 m, hill size 205 m. Nájezd je dlouhý 124,3 m, průměrná nájezdová rychlost se pohybuje okolo 103 km/h. Rekord můstku 214,5 m drží rakouský skokan Thomas Morgenstern, který ho skočil 9. ledna 2011. Druhý nejdelší skok skočil Simon Amman 215,5, ale s pádem a nejdelší skok skočil Jurij Tepes 220 metrů také s pádem. Pravidelně se zde pořádá mistrovství světa v letech na lyžích. Poslední závod světového poháru se zde konal v roce 2013.\n\nV roce 2014 se zde konalo mistrovství světa v letech na lyžích.\n\nVelký můstek byl dokončen v roce 1979, v roce 1992 byl zrenovován. Konstrukční bod můstku činí 120 m, hill size 142 m. Nájezd je dlouhý 115,5 m, průměrná nájezdová rychlost se pohybuje okolo 92 km/h. Pořádaly se zde závody světového poháru. Rekord můstku 151,0 m drží rakouský skokan Martin Koch.\n\nStřední můstek se používá především pro skokanskou část závodů severské kombinace. Konstrukční bod můstku činí 90 m, hill size 100 m. Rekord můstku 102,5 m drží český skokan Roman Koudelka.\n\nKromě již tří zmíněných můstků se zde nacházejí ještě další dva. Rekord můstku s konstrukčním bodem 70 m drží Jan Matura, který zde skočil 77 m. Nejmenší můstek má konstrukční bod 40 m, rekord 43,5 m drží František Vaculík.\n\n"}
{"id": "193356", "url": "https://cs.wikipedia.org/wiki?curid=193356", "title": "Zbrašovské aragonitové jeskyně", "text": "Zbrašovské aragonitové jeskyně\n\nZbrašovské aragonitové jeskyně jsou chráněné území v okrese Přerov, které bylo vyhlášeno jako národní přírodní památka kvůli ochraně hydrotermálního krasového území evropského významu, jenž nemá v České republice obdoby. Na toto území se váže specifická flóra a fauna. Ochrana území zahrnuje jednak samotné Zbrašovské aragonitové jeskyně, tak i vnější okolí s lesním porostem, který má přírodně blízkou skladbu dřevin. Dále se zde chrání přirozené hlubinné vývěry teplé minerální vody s vysokým obsahem oxidu uhličitého, které daly vznik celému krasovému území a také se využívají k lázeňským účelům v lázních Teplice nad Bečvou.\n\nNPP leží nedaleko města Hranice na Moravě na levém břehu řeky Bečvy v katastrálním území Teplice nad Bečvou v nadmořské výšce 250 – 310 m n. m. Je součástí rozsáhlého Hranického krasu, do kterého patří i Hranická propast (nejhlubší propast na světě) nacházející se na opačném břehu řeky Bečvy spadající pod národní přírodní rezervaci Hůrka u Hranic.\n\nNa území se také nacházejí stavby určené k různým účelům, jedná se o provozní budovu Zbrašovských aragonitových jeskyní, kapličku svatého Peregrina, veřejné zřídlo Kropáčova pramene, vilu Ladislava Říhovského (kulturní památka České republiky) a další budovy. Nežádoucím vlivem budov postavených na území NPP a v okolí je často havárie inženýrských sítí ohrožující krasové území. Tato situace bude vyřešena napojením všech objektů na kanalizační síť a zároveň zrušením všech žump a septiků na území NPP a v jejím ochranném pásmu.\n\nV České republice je dosud známo téměř 4000 jeskyní. Všechny jeskyně jsou chráněny podle zákona č. 114/1992 Sb., o ochraně přírody a krajiny ČR. Zbrašovské aragonitové jeskyně se řadí mezi 14 veřejnosti zpřístupněných jeskyní. \n\nV prosinci roku 1912 odkryli dělníci místního kamenolomu zvaného Na Baránce puklinu, z níž vystupoval sloup teplého vzduchu. Průzkumu se ujali bratři Čeněk a Josef Chromí, kteří se o krasové jevy v okolí zajímali. Postupně vstupní puklinu (nynější Objevitelský komín v Jurikově dómu) rozšířili a v lednu 1913 sestoupili 42 m hlubokou propastí do podzemních prostor. Během tohoto prvního sestupu se jim údajně přetrhlo lano. Při dopadu na suťový svah se jim rozbily karbidové lampy a oba objevitelé museli čekat osm hodin v naprosté tmě na pomoc. V následujících letech objevitelé s dalšími členy Sboru dobrovolných zbrašovských havířů ve svém volném čase objevovali další prostory jeskyní. Byl proražen nový, pohodlnější vchod z údolí Bečvy a zavedeno elektrické osvětlení. V roce 1926 se podařilo jeskyně zpřístupnit pro veřejnost.\n\nV letech 2002 – 2005 probíhala v jeskyních generální rekonstrukce prohlídkové trasy, během níž byla modernizována trasa i elektroinstalace. V průběhu rekonstrukce se podařilo odstranit obrovské množství kamenných sutí, které vyplňovaly některé přírodní dutiny a chodby. Materiál byl vytvořen v dobách původních zpřístupňovacích prací a z úsporných důvodů nebyl vyvážen ven. Během posledních rekonstrukcí tak byla některým částem systému navrácena jejich původní podoba.\n\nPodle geomorfologického členění České republiky je maloplošné zvláště chráněné území součástí geomorfologického celku Podbeskydská pahorkatina, podcelku Maleník. Maleník je členitá vrchovina budovaná kulmskými drobami, pískovci a břidlicemi, devonskými vápenci a miocenními sedimenty. Je charakterizován jako nesouměrná, k JV ukloněná hrásťová kra s vnitřní blokovou stavbou. Údolí jsou krátká, založená převážně na zlomech.\n\nTěleso devonských vápenců, s mocností více než 500 m, je z větší části překryto mladšími usazeninami. Na vzniku Zbrašovských aragonitových jeskyní se podílely dva zcela odlišné krasové procesy: koroze povrchových a atmosférických vod, které pronikaly do puklin ve vápencích a rozšiřovaly je ve větší podzemní prostory, a vody hydrotermálního původu, jež ve formě teplých minerálních vod vyvěrají z hloubky až 2 km.\n\nOblast je odvodňována řekou Bečvou, která se vlévá do řeky Moravy. Při trvalejších a vydatnějších deštích dochází ke zvednutí vodní hladiny a v Teplicích nad Bečvou často i k vylití řeky z břehu. Nejničivější rozsáhlé povodně na Moravě proběhly 5.-16. července 1997. Povodňová voda se dostala i do jeskyní a to do poslední zpřístupněné prostory (Mramorová síň). Zároveň došlo ke zvednutí hladin minerálních jezírek a k výronu plynu do vyšších poloh jeskyní. Zvýšená koncentrace CO na návštěvnické trase se vyřešila nainstalováním speciálního odsávacího zařízení, které udržuje složení ovzduší v hodnotách stanovených Státní báňskou správou (do 1% CO). Mimořádná hydrologická situace také vedla k narušení technického zařízení, ale bez poškození dochovaného stavu jeskyní.\n\nPodnebí území je mírně teplé – klimatická oblast MT10 (Quittova klasifikace), pro kterou je typické dlouhé léto, teplé a mírně suché, krátké přechodné období s mírně teplým jarem a mírně teplým podzimem, krátká zima, mírně teplá a velmi suchá, s krátkým trváním sněhové pokrývky. Ročně zde spadne v průměru 700 mm srážek a průměrná roční teplota vzduchu je 7 °C. Sněhová pokrývka tu leží v průměru 50 – 60 dní v roce.\n\nDůsledkem teplicového krasového procesu je unikátní mikroklima jeskyní charakterizované především vývěry oxidu uhličitého (CO) do níže položených partií jeskynních prostor a vytvářením tzv. plynových jezer. Některé nižší části jeskyní jsou oxidem uhličitým zaplněny trvale. Koncentrace CO v jeskyni běžně dosahují 40% objemu, přičemž již 8-10 % je pro člověka smrtelných. Zvýšené koncentrace plynu způsobí ztrátu vědomí a postupné udušení. Neodmyslitelnou součástí bezpečnostních opatření proto je každodenní měření koncentrací CO a přizpůsobování pracovního i návštěvního režimu aktuální situaci.\n\nJeskyně jsou nejteplejší v celé České republice s celoroční teplotou 14 °C. Relativní vlhkost vzduchu je zde okolo 98 %.\n\nV území se vyskytují mezotrofní až eutrofní hnědé půdy, vápnité hnědé půdy a na příkrých svazích a v okolí skalních výchozů nevyvinuté půdy a hnědé rankery.\n\nPovrch chráněného území je z větší části kryt lesním porostem, který má přírodě blízkou skladbu dřevin. Roste zde smíšený les tvořený dubem zimním (\"Qercus petraea\"), bukem lesním (\"Fagus sylvatica\"), habrem obecným (\"Carpinus betulus\"), javorem klenem (\"Acer pseudoplatanus\"), jasanem ztepilým (\"Fraxinus excelsior\"), javorem mléčem (\"Acer platanoides\"), lípou malolistou (\"Tilia cordata\"), místy i smrkem ztepilým (\"Picea abies\") a jedlí bělokorou (\"Abies alba\"). Ojediněle se zde vyskytuje jilm horský (\"Ulmus glabra\").\n\nV minulosti byly tyto lesní porosty negativně ovlivněny lesním hospodářstvím. Probíhala zde těžba dřeva a následná výsadba dřevin ve prospěch smrku. Do budoucnosti má těmto negativním vlivům zabránit vyhlášení lesa zvláštního určení, ve kterém jiný důležitý zájem vyžaduje odlišný způsob hospodaření.\n\nZdejší specifické prostředí vytváří vhodné podmínky pro existenci a vývoj řady ohrožených druhů rostlin. Z významnějších druhů se zde vyskytuje osladič přehlížený (\"Polypodium interjectum\") – silně ohrožený druh C2, lilie zlatohlavá (\"Lilium martagon\") – druh vyžadující pozornost C4, sveřep větevnatý (\"Bromus ramosus\") – ohrožený druh C3 a kerblík lesklý (\"Anthriscus nitida\").\n\nZ nepůvodních druhů dřevin se v současné době v území vyskytuje trnovník akát (\"Robinia pseudoacacia\"), který je nutno průběžně likvidovat vyřezáváním. Akát má silnou tendenci se šířit a produkuje chemické látky potlačující růst původních rostlin, které jsou pak nahrazovány nitrofilními druhy, např. kopřivou dvoudomou (\"Urtica dioica\"), čímž znehodnocuje území. Dále se zde vyskytuje křídlatka (\"Reynoutria\"), která se rychle šíří, vytlačuje původní druhy a okyseluje půdu. Odstraňuje se několikrát ročně herbicidem Roundupem.\n\nV jeskyních se v místech trvalého osvětlení vyskytuje tzv. lampenflora. Jedná se o porosty řas a mechů, převážně prutníku chluponosného (\"Bryum capillare\"), krasatky přeslenité (\"Eucladium verticillatum\"), rokýtku obecného (\"Amblystegium serpens\"), baňatky obecné (\"Brachythecium rutabulum\"), baňatky askamitové (\"Brachythecium velutinum\"), krondlovky tisolisté (\"Fissidens taxifolius\") a prutníčku hruškovitého (\"Leptobryum pyriforme\"). Lampenflora je nežádoucí úkaz v souvislosti s poškozováním sekundárních krasových jevů (výzdoby). Její výskyt je omezován specifickým managementem, jednak postřikem chlornanu sodného a dále změnou techniky osvětlení.\n\nZbrašovské aragonitové jeskyně nejsou kvůli celoročně vysoké teplotě zimovištěm letounů, avšak příležitostně se zde vyskytuje vrápenec malý (\"Rhinolophus hipposideros\") - kriticky ohrožený druh C1, netopýr hvízdavý (\"Pipistrellus pipistrellus\") - silně ohrožený druh C2, netopýr nejmenší (\"Pipistrellus pygmaeus\") – silně ohrožený druh C2 a netopýr večerní (\"Eptesicus serotinus\") – silně ohrožený druh C2. Letouni obecně patří mezi ohrožené a zákonem chráněné druhy živočichů. Potravu loví v širokém spektru biotopů, živí se zejména dvoukřídlým hmyzem. Většinou od poloviny října upadají do zimního spánku, aby tak přečkali období, kdy by nenašli dostatek potravy. Zimní spánek netopýrů však není tak hluboký jako u některých jiných druhů přezimujících savců. Vyrušování na lokalitách výskytu (v létě i v zimě) se jeví jako hlavní ohrožující faktor všech letounů. Mezi další ohrožující faktory patří ničení úkrytů a úbytek potravních stanovišť. Ochrana letounů obecně spočívá v zabezpečení lokalit výskytu, především zimovišť a letních kolonií.\n\nZ dalších zvláště chráněných druhů tu žijí např. slepýš křehký (\"Anguis fargilis\"), užovka obojková (\"Natrix natrix\"), ještěrka obecná (\"Lacerta agilis\"), plch velký (\"Glis glis\"), krahujec obecný (\"Accipiter nisus\") či lejsek bělokrký (\"Ficedula albicollis\"). Z více skupin bezobratlých, které zde byly zkoumány, patří k nejzajímavějším mnohonožky (Diplopoda), zejména druhy (\"Brachychaeteuma bradae\") a (\"Geoglomeris subterannea\") jejichž výskyt byl prvně v ČR prokázán právě na této lokalitě.\n\nDo roku 1991 jeskyně spravoval Krajský vlastivědný ústav v Olomouci. Od roku 1991 jsou jeskyně pod správou Agentury ochrany přírody a krajiny ČR a od roku 2006 Správy jeskyní ČR, organizace Ministerstva životního prostředí. Národní přírodní památka Zbrašovské aragonitové jeskyně je v působnosti Správy CHKO Poodří spolu s NPP Landek, Šipka a Odkryv v Kravařích.\n\nVelkým problémem je napadení aragonitu mikroorganismy parazitujícími na textilních vláknech, které se zde dostávají z oděvů procházejících návštěvníků. Způsobují zbarvení bílých aragonitových jehlic a jejich následný rozklad. Dosud se nenašel možný způsob řešení tohoto problému. Další negativní vlivy návštěvnosti na krasovou výzdobu mají: cizorodé látky uvolňované dýcháním, olamování výzdoby, uvolňování prachu, chlupů, textilních vláken a zvyšování teploty ovzduší způsobené teplotou těl návštěvníků. Na únosné míře se udržují návštěvním řádem a omezeným počtem návštěvníků ve skupinkách. V blízkosti návštěvní trasy se ojediněle vyskytují řasy a mechy vázané na místa s trvalým osvětlením tzv. lampenflora. Tyto porosty se odstraňují dvakrát ročně za použití roztoku chlornanu sodného.\n\n Trasa zpřístupněná pro veřejnost je dlouhá 375 metrů (z 1322 m známých chodeb) a prohlídka jeskyní trvá 50 minut. Ročně jeskyně navštíví 60 000 návštěvníků. \n\nProhlídka jeskyní začíná v prostoře, nesoucí název Zasedací síň. Ta je pojmenována podle výrazného balvanu uprostřed, který připomíná řečnický pult. Dále okruh vede kolem gejzírového stalagmitu, u něhož je i pro názornost instalován podélný řez tímto útvarem. Další malé zákoutí se nazývá U Antoníčka, podle kamenného výčnělku připomínajícího malou postavičku. Následuje zcela unikátní Koblihová síň. Útvary na stěnách připomínající pocukrované koblihy vznikaly ukládáním vrstev čistého kalcitu s příměsemi oxidů železa. Další zastavení čeká návštěvníky v Gallašově dómu, pojmenovaného podle spisovatele a hranického rodáka J. H. A. Gallaše, který žil v letech 1756 – 1840. Kolem Vodopádu, prostory s klasickou krápníkovou výzdobou, pokračuje prohlídka do Křtitelnice. Další prostora nese název Jurikův dóm a nachází se v ní skalní stěna pokrytá keříčky aragonitu nazývaná Opona. Kolem Tureckého hřbitova s gejzírovými stalagmity procházejí návštěvníci do poslední prostory, Mramorové síně, která se využívá k výstavám či ke koncertům komorní hudby.\n\n\n"}
{"id": "193366", "url": "https://cs.wikipedia.org/wiki?curid=193366", "title": "Jeskyně Na Pomezí", "text": "Jeskyně Na Pomezí\n\nJeskyně Na Pomezí jsou krasové jeskyně s krápníkovou výzdobou ležící v zalesněném svahu vedle silnice vedoucí z Lipové-lázně do Vápenné. Od roku 1965 jsou národní přírodní památkou.\n\nDíky těžbě mramoru v nedalekém Havránkově lomu byly v krasovém území Na Pomezí objeveny v letech 1934-36 první jeskyně (např. Utajená, roku 1962 zasypaná). Roku 1936 byla objevena rozsáhlá jeskyně Rasovna, která sahá až do hloubky 70 m od povrchu. Jeskyně byla prozkoumaná, ale protože byla volně přístupná, její krápníková výzdoba byla z velké části poničená vandaly. Po válce vznikl v Jeseníku speleologický oddíl, v jehož čele stál Karel Všetička, který objevil několik menších jeskyní (Netopýrka, Komínová, Liščí díra).\n\nDnešní Jeskyně Na Pomezí byla objevena 28. srpna 1949, kdy se do ní podařilo vniknout komínem o velikosti 25×50 cm. Jeskyně je od 16. května 1950 zpřístupněna veřejnosti. O 5 let později byla zpřístupněna v takovém rozsahu, jako dnes.\n\nV letech 2004-2005 proběhla v jeskyních rozsáhlá rekonstrukce, během které byly obnoveny chodníky, stará elektroinstalace byla vyměněna za novou, úspornou a došlo k odvezení zeminy z bočních chodeb jeskyní.\n\nNávštěvní trasa má délku 390 metrů, celková délka chodeb v jeskyních je přes 1700 m. V jeskyních je průměrná teplota ovzduší 7,7 °C. Prohlídka jeskyní trvá cca 45 minut. Ročně do jeskyní zavítá až 70 tisíc návštěvníků. Jeskyně jsou největším jeskynním systémem v ČR, který vznikl rozpouštěním mramoru (tj. krystalického vápence).\n\nProhlídka začíná v Ledovém dómu, dále se pokračuje k Dómu U smuteční vrby, přes chodbu Římských lázní se dojde k Bílému dómu, který má velmi bohatou výzdobu. Následuje nejvyšší dóm v jeskyních – Královský, za kterým pokračujeme Kanálovou chodbou, na její pravé straně si všimneme krásně vyzdobené pukliny Klenotnice a krápníku Srdce. Předposledním dómem na návštěvní trase je Dóm U Kazatelny a v Bahenním dómu prohlídka končí.\n\nK jeskyni můžeme dojít po modré a zelené turistické značce, které nás zavedou přímo k provozní budově. Značky vedou od autobusové i vlakové zastávky: Lipová lázně – jeskyně.\n\nJeskyně se nachází v nepříliš velké krasové oblasti vytvořené v masivu krystalických vápenců devonského stáří. Jeskyně jsou puklinové, vznikly díky korozní a erozní činnosti vody, která do jeskyní prosakovala puklinami vzniklými ve vápencích. Pro jeskyně jsou typické dlouhé, úzké a vysoké chodby, které se místy rozšiřují ve větší dómy. Větší domy vznikly, když se překřížily chodby z více směrů a jeskynní stropy se zřítily.\n\nNa území krasu nalezneme jak podzemní tak povrchové krasové jevy, mezi povrchové patří závrty, ponory a vývěry.\nJeskyně mají bohatou krápníkovou výzdobu, nalezneme zde stalaktity, stalagnáty, sintrové vodopády, záclonky, jezírka s jeskynními perlami, nátekové formy i drobná brčka.\n\nNa území krasu v současnosti roste nepůvodní smrkový les. Rostou zde vzácné a ohrožené druhy rostlin, jako například sleziník zelený (\"Asplenium viride\"), vstavač mužský (\"Orchis mascula\"), hořec brvitý (\"Gentianopsis ciliata\") a vemeník dvoulistý (\"Platanthera bifolia\"). Jeskyně slouží jako zimoviště pro letouny, hlavně ohroženého vrápence malého (\"Rhinolophus hipposideros\") a netopýra velkého (\"Myotis myotis\"). Při sčítání bylo zjištěno až 600 jedinců v 11 druzích. Zabydlel se zde i pavouk meta temnostní (\"Meta menardi\").\n\n"}
{"id": "193382", "url": "https://cs.wikipedia.org/wiki?curid=193382", "title": "Jeskyně Na Špičáku", "text": "Jeskyně Na Špičáku\n\nJeskyně Na Špičáku nacházející se pod kopcem Velký Špičák mezi obcemi Supíkovice a Písečná na Jesenicku jsou nejstarší písemně doložené jeskyně ve střední Evropě (první písemná zmínka pochází z roku 1430 — Antonius Walle). Jeskyně sloužila často jako úkryt, o čemž svědčí četné nápisy na stěnách (nejstarší z roku 1519). V roce 2014 byly dokončeny restaurátorské práce, převážně v centrální části jeskyně, na nástěnných malbách pocházející z období pozdního středověku až počátku 20. století.\n\nV letech 1884 – 1885 byla jeskyně pro veřejnost zpřístupněná Moravskoslezským sudetským horským spolkem. Přes 400 metrů dlouhý podzemní labyrint chodeb a puklin je vytvořen v devonských mramorech. Vývoj krasových prostor byl výrazně ovlivněn tavnými (tajícími) vodami ustupujícího ledovce, které daly jeskyním chodbám konečnou podobu (srdcovitý profil). Prohlídková trasa v jeskyni je 230 metrů dlouhá.\n\nJeskyně jsou součástí rozptýleného Jesenického krasu, kde se nachází i turisticky přístupná jeskyně Na Pomezí.\n\nLokalita požívá ochrany coby národní přírodní památka Na Špičáku.\n\n"}
{"id": "193383", "url": "https://cs.wikipedia.org/wiki?curid=193383", "title": "JLime", "text": "JLime\n\nJornada Linux Mobility Edition (odtud tedy zkratka JLime) je Linuxová distribuce určená pro počítače HP Jornada. Jejími zakladateli jsou Kristoffer Ericson a Henk Brunstin.\n\nPráce na JLime začaly na sklonku roku 2003 a již od začátku bylo jasné, že cílem je vytvořit distribuci, která vdechne nový život již zastaralému hardware.\nJornada nebyla v jádrech 2.6 podporována (kvůli nedostatku vývojářů). První rok vývoje tak byl zaměřen na zajištění podpory hardware Jornada v kernelu. Verze 2.6.9 byla první.\n\nPůvodní stránky projektu JLime byly v březnu roku 2006 zrekonstruovány díky jednomu z členů fóra - „chazco“.\n\nVětšina dnešních PDA používá k uložení OS paměť typu flash. Jornada je, bohužel, osazena pamětí ROM, a proto se vlastní instalace provádí na kartu CF (compact flash).\nVývojáři „Chazco“ a „B_Lizzard“ vytvořili instalační utilitu, která bez nutnosti mít stolní počítač s OS Linux sama zajistí rozdělení CF na potřebné oddíly a na ně pak nakopíruje vlastní distribuci. Celý proces probíhá v textovém režimu.\n\nPro spuštění systému JLime z CF karty je potřeba nejprve spustit zavaděč „shlo“, který nastaví některé potřebné parametry (typ zařízení, velkost RAM apod.) a následně zavede obraz jádra (zImage) do paměti a předá mu řízení. Pro start JLime je tak vždy na krátkou dobu spuštěn i původní OS - Windows CE 2.11, který je de facto využíván jako OS bootloader.\n\nJLime používá odlehčeného správce ipkg balíčků ipk, které můžete znát z Familiar distribuce pro kapesní počítače iPAQ Compaq. Tento správce umožňuje instalovat/odebírat/aktualizovat balíčky a zároveň hlídá závislosti. Jednotlivé balíčky jsou získávány z tzv. úložišť feed.\n\nV současné době je výchozím GUI pro JLime OPIE (taktéž známé z distribuce Familiar).\n\nZkratka z anglického Open Palmtop Integrated Environment. Toto grafické rozhraní je založené na knihovně QT od firmy Trolltech a je ekvivalentem desktopového KDE.\nOPIE Applikace\nCheckbook,Datebook,Opie Checkbook,Opie-Eye,OpieWrite ,XPDF,Text Editor ,Media Player 2,Bluetooth ,Wellenreiter ,FTP,IRC ,Opie Mail ,VNC Viewer ,City Time Configuration Editor ,Opie Time-zone / world clock settings,Document Tab Launcher ,Calculator ,Clock ,Console,File Manager ,advanced file manager ,SSH,System Info ,Fifteen ,Mind Breaker ,Tetrix,Tic Tac Toe ,KonquerorEmbedded\n\nZkratka z anglického GPE Palmtop Environment. Toto grafické rozhraní je založené na knihovně Gtk+ známého i uživatelům OS Windows (nutná pro běh programu GIMP) a je ekvivalentem desktopového GNOME.\nIceWM je velmi výkonný a zároveň nenáročný správce (Window manager), který je ekvivalentem, jak jinak :-), desktopového IceWM.\n\nPodporovaný HW HP Jornada 620/660/680/690\n\n\nPodporovaný HW HP Jornada 620/660/680/690\n\nPodporovaný HW HP Jornada 720/728\n\nJiž vydán\n\n\"Source\" https://web.archive.org/web/20070116164833/http://www.jlime.com/, (\"Founders info\") http://jlime.com/phpBB2/viewtopic.php?t=117\n\n\n\n"}
{"id": "193384", "url": "https://cs.wikipedia.org/wiki?curid=193384", "title": "Bob Woolmer", "text": "Bob Woolmer\n\nRobert Andrew Bob Woolmer (14. května 1948 – 18. března 2007) byl anglický hráč kriketu, trenér a komentátor. Jako hráč odehrál několik zápasů za anglický národní tým, trénoval národní týmy Jižní Afriky a Pákistánu a klubový tým Warwickshire.\n\nZemřel v roce 2007 během průběhu Mistrovství světa v kriketu 2007 v hotelovém pokoji v Jamajce, jako hlavní trenér pákistánského národního týmu, po velmi překvapivé porážce s Irskem. 22. března oznámila jamajská policie, že úmrtí začíná vyšetřovat jako vraždu. Dne 13. května 2007 přinesl jamajský server informace o tom, že zemřel podle Scotland Yardu přirozenou smrtí.\n\n"}
{"id": "193385", "url": "https://cs.wikipedia.org/wiki?curid=193385", "title": "Epopej", "text": "Epopej\n\nEpopej (z řeckého \"epos\" = slovo, pověst a \"poeió\" = dávat dohromady, skládat) je termín užívaný nejčastěji pro rozsáhlou (velkou) výpravnou epickou báseň, dnes častěji nazývanou také epos. \n\nDříve výrazem epopej byla v širším pojetí označována rozsáhlejší prozaická díla, která jsou dnes většinou nazývána romány. Ještě v první polovině devatenáctého století byl totiž román chápán jako ustálený literární útvar s umělým syžetem a omezujícím pojetím reality; epopeje pak byly prozaické, široce zabíraly realitu a poměrně věrně a realisticky ztvárňovaly skutečnost.\n"}
{"id": "193387", "url": "https://cs.wikipedia.org/wiki?curid=193387", "title": "Babia hora", "text": "Babia hora\n\nBabia hora (polsky \"Babia Góra\") představuje s výškou 1725 m n. m. nejvyšší vrchol Beskyd i celých Vnějších Západních Karpat. Nachází se na hranici mezi Polskem a Slovenskem v oblasti Oravských a Žywieckých Beskyd. S prominencí 1075 m jde o druhou nejprominentnější horu Polska (po Sněžce) a třetí nejprominentnější horu Slovenska (po Gerlachu a Ďumbieru).\n\nNa vrcholu je polský pomník věnovaný papeži Janu Pavlu II., který za mlada tento vrchol pravidelně navštěvoval. Je také druhou nejvyšší z Koruny hor Polska.\n\nPod vrcholem hory se na polské straně nachází zbytky Chaty na Babí hoře.\n\nBabia hora se zvedá při severním okraji slovenské části Oravy na slovensko-polském pomezí v hřebeni Oravských Beskyd. Masív Babí hory má tvar písmena „V“ a v němž se nacházejí i vrcholy Malá Babia hora (Cyl) (1517 m n. m.), Sokolica (1367 m n. m.), Gówniak (1619 m n. m.) a Kępa (1521 m n. m.). Prochází zde hranice mezi povodím Baltského moře (Visla) a Černého moře (Dunaj).\n\nNejkratší cestu ukazuje od chaty Slaná voda nad obcí Oravská Polhora žlutá turistická značka přes Hviezdoslavovu horáreň. Vzdálenost necelých 9 km, ale převýšení více než 1000 m. Přibližně o 1,5 km je delší výstup od Slané vody po červené trase, který vede oklikou přes Malou Babiu horu. Trasa má celkově mírnější stoupání a větší úsek vede porostem, takže ve slunečných dnech je pocestný více ve stínu. Možný je i přístup po modré nebo červené stezce z polské strany, ale ty jsou ještě o trochu náročnější než žlutá stezka.\n\nPůvod názvu Babí hory není zcela jasný, obvykle se odvozuje od slova baba, které však může mít více významů - například žena, ale také čarodějnice… Česky je obvykle nazývána Babí hora. Poláci ji nazývají Babia Góra či Diablak, to však není zcela přesné, protože Diablak je nejvyšší z vrcholků Babí hory.\n\nBabí hora je do výšky 1400 až 1450 metrů pokrytá hustými jehličnatými lesy. Ty jsou vystřídány pásmem kosodřeviny a jalovců, jen v nejvyšších polohách se objevuje holní pásmo s alpínskými loukami. O výjimečnosti zdejší krajiny a místní flóry a fauny svědčí skutečnost, že Babí hora i blízké okolí na slovenské straně hory byly zahrnuty do Chráněné krajinné oblasti Horní Orava (587 km²). Polská strana Babí hory je součástí Národního parku Babia Góra (Babiogorski park narodowy) s rozlohou pouhých 17 km².\n\n\n"}
{"id": "193389", "url": "https://cs.wikipedia.org/wiki?curid=193389", "title": "Mod", "text": "Mod\n\nMod je termín používaný pro úpravu počítačové hry, kterou provedl někdo jiný než původní tvůrce hry. Mod někdy může tvořit i naprosto originální hru, pouze postavenou na základě hry původní.\n\nTvůrci moderních počítačových her navrhují softwarovou architekturu hry s důrazem na možnost snadné úpravy bez nutnosti rekompilace celého projektu. Tato otevřenost změnám zůstane ve hře i po jejím vydání, takže i hráči mohou hru měnit bez větší námahy.\n\nRůzné profesionální firmy (např. id Software, Valve Corporation, Bethesda Softworks a Epic Games) věnují velkou péči nástrojům pro vytváření modů k jejich vlastním hrám s tím, že i neoficiální mody přinesou úspěch původní hře. Nejznámějším takovým modem je pravděpodobně \"Counter-Strike\", odvozený od hry \"Half-Life\".\n\n\n"}
{"id": "193392", "url": "https://cs.wikipedia.org/wiki?curid=193392", "title": "Boeing B-17 Flying Fortress", "text": "Boeing B-17 Flying Fortress\n\nB-17 byl primárně nasazen americký armádním letectvem během denních strategických bombardovacích mísí za druhé světové války proti německým průmyslovým a vojenským cílům. Osmá letecká armáda operovala z mnoha letišť ve střední, východní a jižní Anglii, zatímco patnáctá armáda působila v Itálii a doplnila v nočních misích během kombinované bombardovací ofenzivy, aby pomohla zajistit leteckou převahu nad městy, továrnami a bojišti západní Evropy při přípravách invaze do Francie v roce 1944. B-17 se na počátku druhé světové války v menší míře zúčastnily i války v Tichomoří, kde podnikaly nálety na japonské lodě a letiště.\n\nOd svých předválečných počátků armádní letectvo (od června 1941 ) letadlo propagovalo jako strategickou zbraň; šlo o relativně rychlý, ve velkých výškách operující bombardér s dlouhým doletem s těžkou obrannou výzbrojí na úkor pumového nákladu. Vyvinul si reputaci díky houževnatosti na základě příběhů a fotografií těžce poškozených B-17, které se bezpečně vrátily na základnu. B-17 za druhé světové války svrhly více pum než kterékoli jiné americké letadlo. Z přibližně 1,5 milionu tun pum, které byly na nacistické Německo a jeho okupovaná území shozeny americkými letadly, bylo přes 640 000 tun shozeno z letounů B-17. Kromě bombardovacích úkolů B-17 sloužily také jako transportní, protiponorkové a pátrací a záchranné letouny.\n\nK říjnu 2019 zůstává 9 letadel letově způsobilých, ačkoli žádný z nich nebyl nikdy nasazen v boji. Desítky dalších jsou uskladněny nebo jako statické exponáty. Nejstarší z nich je letoun série D, který za války sloužil v Pacifiku a Karibiku.\n\n8. srpna 1934 US Army Air Corps (USAAC) vyhlásilo soutěž na výrobu nového těžkého bombardéru, který by nahradil zastarávající typ Martin B-10. Mezi rozhodující požadavky na letoun patřil zejména dostup s plnou zátěží bomb do výše 10 000 stop (3 km) a výdrž alespoň 4 hodiny letu rychlostí 200 mil/h (320 km/h) opět s plnou zátěží bombami. Letectvo také chtělo, ale nežádalo to přímo v podkladech, dolet asi 2 000 mil (3 200 km) a maximální rychlost 250 mil/h (400 km/h). Americké letectvo se v té době pokoušelo podobnými stroji posílit své základny na Havajských ostrovech, v Panamě a na Aljašce. Definitivní rozhodnutí o výběru mělo padnout na Wright Field v Daytonu ve státě Ohio. Do soutěže se kromě Boeingu přihlásily firmy Douglas a Martin se svými stroji Douglas DB-1 a Martin Model 146.\n\nPrototyp Boeingu B-17 byl označen jako \"Model 299\" (později přeznačen na \"XB-17\") a firma ho postavila na vlastní náklady. Na jeho vytvoření se podílel konstrukční tým vedený E. Gifford Emerym a Edwardem Curtisem Wellsem. Nový typ v sobě zkombinoval vlastnosti experimentálního bombardovacího stroje Boeing XB-15 a dopravního Boeing 247. B-17 mohl nést 2 200 kg umístěných v pumovnici za kabinou. Jeho obranu tvořilo původně 5 kulometů Browning ráže 0.30\" (7,62 mm). Stroj poháněly hvězdicové motory Pratt & Whitney R-1690-E Hornet, každý o výkonu 750 k (600 kW) s optimálním výkonem v 7 000 stopách (2 100 m). První let prototypu se uskutečnil 28. července 1935 v Seattlu. 20. srpna prototyp přeletěl ze svého domovského letiště v Seattlu na Wright Field za 9 hodin a 3 minuty s průměrnou rychlostí 378 km/h, což bylo podstatně rychleji než u jeho konkurentů. Armáda byla výkonem nového stroje natolik nadšená, že objednala 65 strojů ještě před ukončením soutěže. Jejich názor se však rychle změnil po havárii stroje 30. října, při níž zahynuli dva zkušební piloti. Letectvo následně svou předešlou objednávku zrušilo a požádalo o výrobu 133 strojů Douglas B-18 Bolo.\n\n17. ledna 1936 však letectvo přece jen požádalo o zkušební sérii 13 strojů \"Y1B-17\", na kterých byly kromě mnoha podstatných změn v konstrukci instalovány i výkonnější motory Wright R-1820-39 Cyclone. Těchto 13 strojů bylo postupně zavedeno do zkušebního provozu. 12 z nich v Langley Field ve Virginii a jeden na Wright Field.\n\n14. vyrobený YB-17 (s výrobním číslem 37-369), původně postavený pro pozemní testy pevnosti draku, byl později upraven a byly do něj instalovány turbokompresory. První let tohoto upraveného stroje se uskutečnil kvůli problémům s jejich instalací až 29. dubna 1938. Modifikace na tomto prototypu stály firmu Boeing 100 000 dolarů a pokračovaly až do roku 1939, kdy byly s konečnou platností ukončeny. Upravený stroj měl větší dostup a dolet. Stroj byl předán armádě 31. ledna 1939 a byl označen jako \"B-17A\". Byla to první operačně nasazená varianta stroje B-17.\n\nV červnu 1939 poprvé vzlétl první \"B-17B\", vybavený již zaměřovačem pum společnosti Norden s gyroskopickým stabilizačním systémem. Do března 1940 bylo vyrobeno celkem 39 „béček“.\n\nDalších 38 letounů bylo zkonstruováno ve variantě \"B-17C\", které měly navíc střelecké stanoviště v protáhlém výstupku pod trupem a samosvorné palivové nádrže. Pohon zajišťovala čtveřice motorů Wright GR-1820-65 Cyclone o výkonu po 883 kW.\n\nDalší, pouze mírně upravená, byla varianta \"B-17D\". Ze 60 strojů vzniklo 18 přestavbou z B-17C.\n\n5. září 1941 byla zalétána varianta \"B-17E\", poháněná čtveřicí motorů Wright R-1820-65 Cyclone o výkonu po 882 kW s turbokompresory. Záď stroje byla vybavena novým střelištěm s dvojkulometem Browning ráže 12,7 mm, ocasní plochy byly zvětšeny a bylo rovněž zdokonaleno pancéřování prostorů osádky. Další dvojkulomet byl umístěn v elektricky ovládané hřbetní střelecké věži Sperry za pilotní kabinou, další střelecká věž byla pod trupem za křídlem, zaměřovaná periskopem. Další obranná výzbroj byla umístěna v bočních střelištích v trupu mezi křídly a vodorovnou ocasní plochou s jedním kulometem na každé straně. Radista měl ve své kabině pod hřbetním prosazením jeden pohyblivý kulomet 7,62 mm a stejné dvě zbraně byly v přídi trupu v kloubových závěsech. Celková produkce dosáhla počtu 512 kusů, z nichž prvních 112 mělo pod trupem kulometnou věž s periskopickým zaměřováním, u dalších byla zavedena nová elektricky ovládaná věž Sperry.\n\nPrvní bojové operace B-17E vedly k řadě úprav, jejichž účelem bylo zlepšení aktivní i pasivní obrany. Příď letounu obdržela nové zasklení z jednoho kusu plexiskla a byla vyzbrojena dvěma kulomety 12,7 mm po jednom v každém boku. Později k nim přibyl třetí nad pumovým zaměřovačem Norden. Kulomet radisty byl nahrazen zbraní ráže 12,7 mm a pancéřová ochrana se rozšířila na 27 dílů. Tyto změny byly aplikovány u nové varianty \"B-17F\", jejíž první prototyp \"XB-17F\" byl zalétán 30. května 1941. Montáž strojů byla realizována v továrnách Boeing v Seattlu (B-17F-BO, 2305 kusů), Douglas Aircraft v Long Beach (B-17F-DL, 605 kusů) a Lockheed-Vega v Burbanku (B-17F-VE, 500 strojů). 19 kusů B-17E, které převzalo RAF v rámci zákona o půjčce a pronájmu, bylo dodáno jako \"Fortress Mk.II\", zatímco 45 kusů B-17F dostalo označení \"Fortress Mk.IIA\"\n\nZ verze B-17F vzniklo konstrukční úpravou 25 kusů \"BQ-7\" na bezpilotní bombardovací prostředky. V roce 1944 byly několikrát nasazeny ze základen v Británii při náletu na zvlášť tvrdě bráněné cíle, jako byly ponorkové základny.\n\nJako prostředek pro lepší obranu bombardovacích svazů B-17 bylo zkonstruováno 20 kusů eskortních letounů \"YB-40\", postavených podle prototypu \"XB-40\" společností Douglas v Tulse. Společně se čtveřicí cvičných \"TB-40\" se od B-17F odlišovaly další střeleckou věží na hřbetě trupu nad prostorem radisty. Celkem nesly 14 zbraní ráže 12,7 mm, pro které bylo určeno až 17 265 nábojů. Pumová výzbroj nebyla nesena.\n\nOd května 1943 byl zkoušen prototyp \"XB-38\" se čtyřmi řadovými motory Allison V-1710-89 o výkonu po 1055 kW. Vývoj byl ukončen po havárii stroje v červnu.\n\nU verze \"B-17G\" z července 1943 byla zavedena příďová střelecká věž a okna bočních střelišť za křídlem byla navzájem přesazena, aby si střelci přestali překážet. Ocasní střeliště bylo zkráceno a vybaveno reflexním zaměřovačem. Vzniklo celkem 4025 letounů -BO, 2250 -VE a 2395 -DL. 85 odebraných B-17G Velkou Británií bylo v RAF označeno \"Fortress Mk.III\".\n\nRůzně upravené B-17E a B-17G, označené \"XC-108\" až \"XC-108B\", byly určeny pro dopravu osob nebo nákladů. Jeden z nich používal jako osobní stroj Douglas MacArthur. \"F-9\" až \"F-9C\" byly fotografické průzkumné letouny vybavené sadou kamer. Dalších 48 překonstruovaných strojů B-17F a B-17G bylo pod označením \"PB-1\" určeno pro námořní průzkum.\nZ 12 strojů B-17G vznikla úpravou v roce 1945 varianta \"B-17H\" pro námořní záchrannou službu s podvěšeným člunem.\n\nVýroba Flying Fortressů v mateřském závodu Boeing byla ukončena 13. dubna 1945, poslední vyrobený letoun B-17 opustil linky Lockheed-Vega 29. července 1945.\n\n\"DB-17P\" byly stroje upravené po válce pro dálkově řízené terčové letouny bez osádky \"QB-17L\" a \"QB-17N\" ze strojů verze G. Označení \"PB-1G\" pak neslo 17 kusů určených pro pobřežní hlídkovou službu, z nichž poslední provedl operační let 14. října 1959. 31 letounů \"PB-1W\" bylo vybaveno velkým radiolokátorem pro vyhledávání ponorek.\n\nDalší poválečnou variantou B-17 byly stroje označené \"Boeing Model 299-Z\", které sloužily pro zkoušky turbovrtulových motorů instalovaných v přídi a \"Boeing Model 299-AB\" byl luxusní civilní dopravní letoun používaný dopravcem TWA.\n\nOd jara 1941 začaly dodávky B-17C pro RAF, v britském letectvu označovány \"Fortress Mk.I\" a byla jimi postupně vyzbrojena 90. squadrona v Raynhamu. První operační nasazení proběhlo 8. července 1941, kdy z letiště Polebrook odstartovaly tři stroje napadnout za denního světla Wilhelmshaven. Od podzimu 1941 operovala v Egyptě také 220. squadrona se čtyřmi Fortressy Mk.I.\n\nPo vstupu USA do války byly B-17 nasazené primárně pro denní nálety nad okupovanou Evropu, jejich hlavním cílem se staly německé průmyslové oblasti a města. Tyto nálety měla zajišťovat americká 8. letecká armáda v Spojeném království a 15. letecká armáda v Itálii. Jejich činnost se doplňovala s akcemi britského Bomber Command, které operovalo svými těžkými bombardéry zejména v noci. Stroje B-17 se zúčastnily operace Pointblank, která měla zajistit leteckou nadvládu Spojenců na nebi západní Evropy, a připravit půdu pro operaci Overlord.\n\nB-17E však byly nasazeny od prosince 1941 v menší míře i v Pacifiku u 7. a 19. bombardovací skupiny. Ve Velké Británii byly B-17E poprvé dislokovány 1. července 1942 u 8. letecké armády USAAF. První nálet provedlo 12 strojů za dne na Rouen, následně pak pokračovaly v omezené denní bombardovací ofenzivě až do podzimu 1942, kdy byly staženy do Afriky v souvislosti se spojeneckým vyloděním v této oblasti.\n\nB-17F se na počátku roku 1943 účastnily akcí v severní Africe, kde se později staly výzbrojí nově vzniklé 15. letecké armády. Zařazeny byly také u 8. letecké armády na základnách ve Velké Británii, odkud provedly první americký nálet na německé území 27. ledna 1943 na Wilhelmshaven.\n\nB-17G převzala první jednotka v listopadu 1943 a od tohoto data se postupně stávaly hlavní výzbrojí bombardovacích skupin 8. a 15. armády. Poslední skupina B-17G byla v Británii uvedena do služby v dubnu 1944.\n\nTato letadla přistála v roce 1944, během SNP i na slovenském letišti Tri Duby s americkou vojenskou misí a nákladem zbraní. O těchto událostech a historii mluví také dokumentární film \"Muži z B-17\" z roku 1991.\n\nPodle předválečné koncepce amerického letectva byl B-17 strategickou zbraní; se svým velkým dostupem a doletem, schopný způsobit velké škody hluboko v nepřátelském týlu a navíc vysokou mírou pasivní ochrany. Mezi největší kvality stroje, které si pochvalovali zejména jejich posádky, patřila jeho výdrž a konstrukční pevnost, která umožňovala snést velké bojové poškození, nouzové přistání \"na břiše\", či schopnost letu pouze s jedním funkčním motorem. To způsobilo, že přesto, že byl stroj srovnatelný s bombardérem B-24 Liberator, letci 8. letecké armády obecně více oblíbili B-17.\n\nV rámci bojového nasazení nad Evropou se stávalo, že stroje musely nouzově přistát kvůli poškození. Němci ukořistěné B-17 prozkoumali, zmapovali jejich silné a slabé stránky a získané informace použili ke školení stíhacích pilotů. Jednalo se přibližně o 40 letounů, ze kterých bylo asi 12 opraveno a zařazeno do služeb letectva pod názvem Dornier Do 200. Tyto stroje byly předány zvláštní skupině Kampfgeschwader 200 pro provádění speciálních operací (např. dalekonosný průzkum v Severní Africe a na Středním východě). Jeden z těchto Boeingů byl internován ve Španělsku, když 27. června 1944 přistál na letišti ve Valencii a zůstal zde až do konce války. Většina B-17 nebyla nějak maskována a používaly nátěr a symboly německé Luftwaffe včetně hákových křížů.\n\nJaponcům se podařilo na Filipínách a v Nizozemské východní Indii zachytit tři poškozené B-17 (jeden \"B-17D\" a dva \"B-17E\") a letecky přepravit do Japonska na rozsáhlé technické zhodnocení. Japonské letectvo použilo \"B-17D\" a \"B-17E\" k vývoji účinné proti-taktiky, stejně jako Němci. Stroje dostaly označení Tachikawa 105, podstoupily řadu dalších měření a testů a objevily se v několika propagandistických filmech. Po válce byly pravděpodobně sešrotovány.\n\nAmeričané výslovně odmítli Sovětům poskytovat bombardéry B-17 v rámci smlouvy o půjčce a pronájmu. Nicméně 73 letadel, která byla během náletů na Poltavu poškozena nebo musela nouzově přistát v SSSR a následně byla zabavena. Sověti uvedli 23 strojů do původního stavu a zařadili je k 890. bombardovacímu pluku, jenž byl součástí 45. gomělské divize dálkového letectva, ale válka skončila dříve, než mohly být nasazeny v boji.\n\nPo vyhlášení nezávislosti stát Izrael v USA zakoupil od soukromých vlastníků čtyři demilitarizované exempláře B-17G, oficiálně jako transportní letouny, ale vzhledem ke zbraňovému embargu byl přes to jeden z nich během předávacího letu zadržen na Azorech. Zbývající tři stroje podstoupily na žateckém letišti v tehdejším Československu improvizované úpravy do bojeschopného stavu a 15. července 1948 odtud přelétly do Izraele, kde byly v řadách 69. peruti nasazeny v probíhajícím konfliktu, včetně odvetných náletů na Káhiru. První bombardování egyptského území provedly již během přeletu z letiště Žatec na základnu Ekron. Později byly užívány jako námořní hlídkové letouny a nejméně jeden z nich byl vybaven protilodním radarem. Dva zbývající letouny se omezených bojových akcí účastnily ještě v době sinajské války a definitivně vyřazeny byly až v roce 1958.\n\n\n\nB-17 je čtyřmotorový samonosný dolnoplošník s 10člennou posádkou. Kovová kostra křídel a ocasních ploch je potažena duralem, krycí plechy jsou také duralové. Hvězdicové motory pohánějí 3listé nastavitelné vrtule. Podvozek je zatahovací, hlavní podvozkové nohy se zatahovaly do vnitřních motorových gondol, zadní kolo do trupu.\n\n\n\n\n\n\n"}
{"id": "193393", "url": "https://cs.wikipedia.org/wiki?curid=193393", "title": "Nachum Admoni", "text": "Nachum Admoni\n\nNachum Admoni (: נחום אדמוני, narozen 21. listopadu 1929) byl v letech 1982 až 1989 ředitelem izraelské zpravodajské služby Mosad.\n\nNarodil se v Jeruzalémě do rodiny polských imigrantů a studoval na gymnázium Rechavja. Ve válce za nezávislost bojoval v řadách rozvědky Hagany – Šaj a posléze v řadách vojenské zpravodajské služby Amanu. V roce 1949 opustil armádu v hodnosti poručíka a odešel studovat do Spojených států, kde na Kalifornské univerzitě v Berkley vystudoval mezinárodní vztahy. Po odpromování se v roce 1954 se vrátil zpět do Izraele a začal tento předmět vyučovat na škole zpravodajských služeb. Znovu také začal pracovat v Mosadu. Postupně byl nasazován Etiopii, Francii (60. léta) a v USA. V roce 1976 byl jmenován zástupcem ředitele Mosadu Jicchaka Chofiho.\n\nPo Chofiho odvolání byl v roce 1982 jmenován do funkce ředitele této zpravodajské služby. Během jeho funkčního období čelil Mosad kritice za nečinnost ve věci špionáže vedené proti USA ze strany Lakamu (tzv. Pollardova aféra). Svůj post si udržel i po odhalení izraelské účasti v aféře Írángate a zveřejnění podrobností o únosu Mordechaje Vanunu agenty Mosadu z Itálie před soud do Izraele. Z funkce ředitele Mosadu Admoni odešel v roce 1989.\n\nV srpnu 2006 byl izraelským premiérem Ehudem Olmertem jmenován předsedou vyšetřovací komise ustanovené k vyšetření obvinění vznesených proti izraelské vládě kvůli druhé libanonské válce.\n"}
{"id": "193399", "url": "https://cs.wikipedia.org/wiki?curid=193399", "title": "Al Pacino", "text": "Al Pacino\n\nAlfredo James Pacino (* 25. dubna 1940 New York) je americký filmový herec, příležitostně se věnuje také režii. Al Pacino patří k nejvýznamnějším americkým hercům, ztvárňuje především typ antihrdiny. Do češtiny jej nejčastěji dabuje Jiří Prager.\n\nNarodil se v Harlemu, v New Yorku. Když mu byly dva roky, jeho rodiče se rozvedli. Přestěhoval se s matkou do Bronxu, kde žili jeho prarodiče, kteří do Ameriky přišli z Corleone na Sicílii.\nNejprve navštěvoval High School of the Performing Arts, poté začal studovat herectví v newyorské herecké škole Actors' Studio Lee Strasberga. V letech 1982 – 1984 v Actors Studiu působil jako jeden z uměleckých ředitelů.\n\nJeho celoživotní láskou je divadlo, je velkým fanouškem všech her od Williama Shakespeara.\n\nAl Pacino se nikdy neoženil. V roce 1989 se jeho přítelkyni, J. Tarrantové, narodila dcera Julia Marie. V lednu 2001 jeho dlouholetá přítelkyně Beverly D'Angelová porodila dvojčata Antona Jamese a Olivii Rose.\n\nZa celoživotní dílo byl vyznamenán Zvláštním Zlatým lvem na Mezinárodním filmovém festivalu v Benátkách 1994 a na Mezinárodním filmovém festivalu v San Sebastianu 1996. V roce 2007 byl oceněn cenou AFI Lifetime Achievement Award za celoživotní filmové dílo.\n\nV současné době žije v New Yorku.\n\nSvou divadelní kariéru zahájil v roce 1963, v roce 1968 získal cenu Obie za roli v divadelním představení \"Indiani chtějí Bronx\". V následujícím roce debutoval na Brodwayi ve hře \"Nosí tygr kravatu?\", za kterou byl oceněn cenami Tony a Theatre World Award. První menší filmovou roli ztvárnil v roce 1969 ve filmu \"Já, Natálie\" (Me, Natalie).\n\nV roce 1971 režiséra Francise F. Copollu zaujala jeho role narkomana ve filmu \"Panika v Needle Parku\" (The Panic in Needle Park) a nabídl mu roli ve svém novém filmu \"Kmotr\" (The Godfather). Právě role Michaela Corleoneho v mafiánské sáze podle románu Maria Puza ho proslavila a otevřela mu dveře k další kariéře. Snímek i jeho pokračování je mnohými filmovými žebřičky řazen mezi nejlepší filmy všech dob. Za tuto roli byl také nominován na Oscara, Zlatý glóbus a ceny BAFTA.\n\nV roce 1973 si zahrál po boku Gena Hackmana ve filmu \"Strašák\" (Scarecrow) a v kriminálním dramatu \"Serpico\", za který vyhrál Zlatý glóbus a byl opět nominován na Oscara. Následující rok si zopakoval svou roli Michaela Corleoneho v pokračování \"Kmotr II\" (\"The Godfather II.\"), za kterou byl oceněn cenou BAFTA a potřetí byl nominován na Oscara i Zlatý glóbus.\n\nV 70. letech ještě stihl natočit krimi drama \"Psí odpoledne\" (\"Dog Day Afternoon\"), kde ztvárnil bankovního lupiče Sonnyho, za který byl opět nominován na Oscara i Zlatý Glóbus a získal cenu BAFTA, drama Sydneyho Pollacka \"Bobby Deerfield\", a justiční thriller \"… A spravedlivost pro všechny\" (\"… And Justice for All\"), kde ztělesnil postavu Arthura Kirklanda, který si musí vybrat mezi kariérou nebo vlastním svědomím. Za tento neproměnil už svou pátou nominaci na Oscara.\n\nNa začátku 80. let Al Pacino natočil krimi thriller \"Na lovu\" (Cruising) a rodinné drama \"Autor!Autor!\" (Author!Author!). Výraznou a dodnes nezapomenutelnou roli mu přinesla spolupráce s Brianem de Palmou, s nímž natočil výborné krimi drama \"Zjizvená tvář\" (Scarface), kde Pacino ztvárnil postavu arogantního drogového krále Tonyho Montanu. Za tuto roli získal nominaci na Zlatý glóbus za nejlepší herecký výkon.\n\nPo válečném filmu \"Revoluce\" (Revolution), který nebyl přijat s velkým nadšením, se Al Pacino na pár let stáhl do ústraní a věnoval se naplno své vášni, divadlu. Přijal role jak v inscenacích na Brodwayi, tak i na mimobroadwayských a londýnských scénách. Za své postavy v divadelních hrách Americký bizon a Julius Caesar sklidil velký úspěch.\n\nK filmovým rolím se vrátil v roce 1989, kdy si zahrál detektiva Franka Kellera v krimi thrilleru \"Moře lásky\" (Sea of Love), za kterého získal nominaci na Zlatý glóbus za nejlepší herecký výkon v dramatu.\n\nNa počátku 90. let se Al Pacino objevil ve filmu \"Dick Tracy\", za který získal nominaci na Oscara, a završil trilogii o mafiánské rodině ve snímku \"Kmotr III\" (The Godfather III). V roce 1991 si zahrál s Michelle Pfeifferovou v romantické komedii \"Frankie a Johnny\".\n\nOsudovým rokem pro Al Pacina se stal rok 1992. Nejdříve se objevil po boku hereckých es jako Jack Lemmon, Ed Harris nebo Kevin Spacey v adaptaci úspěšné divadelní hry o vypsání soutěže jednou realitní kanceláří \"Konkurenti\" (Glengarry Glen Ross), a poté ve filmu \"Vůně ženy\" (Scent of a Woman), kde vytvořil postavu slepého podplukovníka, který si ke konci svého života znovu začíná uvědomovat krásu života. Nominace na Oscara i Zlatý glóbus za nejlepší herecký výkon ve vedlejší roli za film Konkurenti sice neproměnil, ale po šesti nominacích, které vyšly naprázdno, byl za tuto roli oceněn Oscarem i Zlatým glóbem za nejlepší herecký výkon v hlavní roli.\n\nV průběhu 90. let se ale Al Pacinovi podařilo natočit více oceňovaných a kvalitních snímků. V roce 1993 to byl film \"Carlitova cesta\" (Carlito's Way), kde se opět sešel s Brianem de Palmou a exceloval v roli portorikánského zločince Carlita Briganteho. Další kritikou i diváky velmi pozitivně přijatý film bylo krimidrama z roku 1995, \"Nelítostný souboj\" (Heat), kde si opět zahrál s Robertem De Nirem. Roku 1997 natočil další výtečné filmy, kde potvrdil své nesporné herecké kvality, a to thriller \"Ďáblův advokát\" (The Devil's Advocate), kde stvořil samotného \"Satana\", a krimidrama \"Krycí jméno Donnie Brasco\" (Donnie Brasco), které vzniklo na základě skutečných událostí a vypráví příběh o newyorské mafii. O dva roky později byl do kin uveden snímek \"Vítězové a poražení\" (Any Given Sunday), kde ztělesnil roli trenéra Tonyho Damata, a thriller \"Insider: Muž, který viděl příliš mnoho\", který pojednává o nekalých praktikách v tabákovém průmyslu. Oba tyto filmy se můžou pyšnit nadprůměrným hodnocením ze strany diváků i kritiků.\n\nV novém tisíciletí se Al Pacino blýskl ve filmu \"Insomnie\", kde si zahrál veterána losangelské policie, thrilleru o CIA \"Test\" (The Recruit), v adaptaci klasické divadelní hry Williama Shakespeara, \"Kupec benátský\" (The Merchant of Venice) a v dramatu \"Maximální limit\" (Two for the Money), kde ztvárnil postavu mocného šéfa obrovské národní korporace, která dává tipy na sportovní sázky.\n\nV roce 2003 se Al Pacino objevil po boku hvězd Meryl Streepové a Emmy Thompsonové v pozoruhodné a strhující šestidílné televizní minisérii HBO \"Andělé v Americe\" (Angels in America), která byla oceněna pěti Zlatými glóby a jedenácti cenami Emmy. Seriál je natočen podle stejnojmenné hry oceněné Pulitzerovou cenou, pohrává si s realitou a řeší témata jako homosexualita, AIDS a rakovina.\n\nV roce 2006 se připojil k filmovým hvězdám Georgi Clooneymu, Bradu Pittovi a Mattu Damonovi a zahrál si ve třetím pokračování filmu \"Dannyho parťáci\" (Ocean's Thirteen).\n\nV roce 2007 jsme mohli Al Pacina vidět v německém krimi thrilleru \"88 minut\" (88 Minutes), kde si zahrál vysokoškolského profesora Dr. Jacka Gramma, který zároveň pracuje jako forenzní psychiatr FBI. V roce 2008 přišel do kin snímek \"Righteous Kill\", kde se potřetí sešel s Robertem De Nirem.\n\n\nOscar\n\nZlatý glóbus\n\nEmmy\n\n\n"}
{"id": "193400", "url": "https://cs.wikipedia.org/wiki?curid=193400", "title": "Sugar, We're Goin' Down", "text": "Sugar, We're Goin' Down\n\nSugar We're Goin' Down \"(Zlato, nejde nám to)\" je singl od Fall Out Boy. Píseň se objevila na úspěšném albu From Under the Cork Tree a vyšla v roce 2005 a dostala se až na osmé místo hitparády Billboard Hot 100. Singl se hrál také hodně na MTV a dostala tak Fall Out Boy rázem mezi nejžádanější interprety.\n\nSingl vyšel ve dvou verzích s rozdílnými seznamy skladeb i obaly.\n\nKlip režíroval Matt Lenski a hlavní roli v něm hraje kluk s parohy. První část klipu ukazuje nezařazení kluka ve společnosti a odmítání jej okolím kvůli jeho parohům. Malý chlapec po něm hází věci, ale potká dívku se kterou se sblíží.\n\nPoté jsou ve videoklipu záběry nevinných schůzek dívky s chlapcem, ale otec dívky jim vztah neschvaluje kvůli jeho chlapcově parohům. Proto se snaží chlapec parohy uříznout, ale dívka mu v tom zabrání. Později se snaží otec dívky chlapce střelit šípem, ale srazí ho auto. Chlapec běží otci dívky na pomoc a zděsí se, jelikož má srnčí nohy. Video končí tím, že otec dívky jejich vztah akceptuje.\n\nSamotné video bylo popsáno jako uhozený pohádkový příběh. Píseň se také stala úspěšná v hitparádě \"Total Request Live\".\nPíseň Sugar We're Goin' Down je průlomová v kariéře Fall Out Boy. V hitparádách měl hodně zvláštní cestu, zaznamenával jeden týden obrovský postup a další týden pád, a tak to pokračovala celé týdny.\nV Billboard Hot 100 debutoval 2. července 2005 na devadesátém třetím místě a až o deset týdnů později 17. září 2005 zaznamenala píseň své nejlepší umístění a to osmé místo.\nSingl se v rádiích moc nehrál, ale hodně se stahoval a velkou prodejní vlnu zaznamenal po vystoupení na \"Video Music Awards\".\nTýden na to po získání osmého místa, píseň padla na patnáctku, ale to si ji všimla i rádia a konečně se tak dostala do hlavních rotací a v hitparádě nejhranějších písní se dostala dokonce na druhé místo.\n"}
{"id": "193402", "url": "https://cs.wikipedia.org/wiki?curid=193402", "title": "Ariana Richardsová", "text": "Ariana Richardsová\n\nAriana Clarice Richardsová ( nepřechýleně Ariana Richards; * 11. září 1979, Healdsburg, Kalifornie) je americká herečka a profesionální výtvarnice.\n\nJako herečka debutovala v roce 1987 ve filmu \"Into the Homeland\" ve kterém hrála roli malého děvčátka. Její nejznámější rolí v herecké kariéře je role Alexis „Lex“ Murphyové ve filmu Stevena Spielberga \"Jurský park\" (1993), za kterou byla oceněna cenou Favourite Newcomer v Japonsku, Austrálii a ve Velké Británii. Rovněž za účinkování ve filmu Jurský Park získala ceny Bambi Award a Mezinárodní mládež ve filmu: Nejlepší mladá herečka v kinofilmu. Roli Lex Murphyové si zahrála ještě o čtyři roky později ve filmovém pokračování Jurského Parku, ve filmu \".\"\n\nCelkově hrála v 28 filmech a seriálech, dvou televizních reklamách a videoklipu k písni \"Brick\" od hudební skupiny Ben Folds Five. Taktéž nahrála hudební CD s názvem \"First Love\" a hrála taky v různých představeních na divadelních prknech.\n\nSvé vzdělání ukončila na Skidmore College v New Yorku, kde získala stupeň Bakalář výtvarního umění a drama a ve vzdělání pokračovala na Art Center College of Design v Pasadeně.\n\nV roce 2002 začala uměleckou kariéru. Mnoho její prací je vystaveno v galerii Lee Youngmana ve městě Calistoga v státě Kalifornie. Styl její maleb, obyčejně krajinek a mořských scenérií, má velice blízko k impressionismu. Zátiší, figurální a figurativní malba zase nese v sobě převážně prvky poetického realismu. Při formování jejího uměleckého talentu ji inspirovali impresionisté, jako Claude Monet, Guy Rose, John Singer Sargent, Anders Zorn, Joaquin Sorolla, a John William Waterhouse.\n\nV říjnu 2005 byla oceněna první cenou v soutěži Národních profesionálních malířů, sponzorovanou magazínem American Artist Magazine, kterou vyhrála za obraz \"Lady Of The Dahlias\" (\"Dáma z dálií\").\n\nV říjnu 2006 vyhrála vrcholné ocenění na soutěži Oil Painters of America, kde získala cenu ART OF THE WEST’S AWARD OF EXCELLENCE za obraz \"Forget Me Not\" (\"Pomněnka\").\n\n"}
{"id": "193405", "url": "https://cs.wikipedia.org/wiki?curid=193405", "title": "Zdena Palková", "text": "Zdena Palková\n\nZdena Palková (* 8. června 1938 Olomouc) je česká fonetička. Působila jako ředitelka Fonetického ústavu Filozofické fakulty Univerzity Karlovy.\n\n\n"}
{"id": "193410", "url": "https://cs.wikipedia.org/wiki?curid=193410", "title": "Marie Dohalská", "text": "Marie Dohalská\n\nMarie Dohalská (* 21. září 1937 Praha) je česká fonetička. Působila ve Fonetickém ústavu Filozofické fakulty Univerzity Karlovy.\n\n\n"}
{"id": "193411", "url": "https://cs.wikipedia.org/wiki?curid=193411", "title": "Pavel Novák", "text": "Pavel Novák\n\nJméno Pavel Novák se může vztahovat k následujícím osobnostem:\n\n"}
{"id": "193412", "url": "https://cs.wikipedia.org/wiki?curid=193412", "title": "Šabtaj Šavit", "text": "Šabtaj Šavit\n\nŠabtaj Šavit (: שבתי שביט, * 1939) byl v letech 1989 až 1996 ředitelem izraelské zpravodajské služby Mosad.\n\nNarodil se v Haifě a začínal v Izraelských obranných silách (IOS). Sloužil ve speciálních jednotkách Sajeret Matkal, poté byl v letech 1958 až 1959 velitelem jižního velitelství IOS. V roce 1964 vstoupil do Mosadu. Zde strávil celý svůj život až do odchodu do penze z pozice ředitele Mosadu. Stal se prvním ředitelem Mosadu, jehož jméno bylo při odvolání zveřejněno. Po odchodu do penze pracoval pět let jako výkonný ředitel Makabi šerutej bri'ut. Poté byl v roce 2001 jmenován předsedou Protiteroristického institutu při Interdisciplinary Center v Herzlii a prezidentem a výkonným ředitelem EMG Israel. Šavit navíc stále pracuje jako poradce izraelské Rady národní bezpečnosti, poradce podvýboru Knesetu pro zpravodajské služby a výboru pro zahraniční věci a státní bezpečnost, a navíc jako člen operační skupiny pro budoucí připravenost proti terorismu NYFD.\n\nV červnu 2010 se vyslovil pro preventivní úder proti íránským jaderným zařízením. Zároveň by se podle měj měli stát cílem náboženští představitelé teroristických organizací a hlavy států podporující teroristické organizace.\n\n"}
{"id": "193416", "url": "https://cs.wikipedia.org/wiki?curid=193416", "title": "Pavel Novák (jazykovědec)", "text": "Pavel Novák (jazykovědec)\n\nDoc. PhDr. Pavel Novák, CSc., (5. ledna 1932 Praha – 14. března 2007) byl český jazykovědec, fonetik a albanista. Působil v Ústavu lingvistiky a ugrofinistiky Filozofické fakulty Univerzity Karlovy.\n\n\n"}
{"id": "193419", "url": "https://cs.wikipedia.org/wiki?curid=193419", "title": "Dani Jatom", "text": "Dani Jatom\n\nDani Jatom (hebrejsky דני יתום, * 15. března 1945 v Izraeli) je bývalý izraelský politik za Stranu práce. Mimo to byl velitelem Centrálního velitelství Izraelských obranných sil a v letech 1996 až 1998 ředitel Mosadu.\n\nV roce 1963 Jatom vstoupil do speciální jednotky Sajeret Matkal. Tu v roce 1996 opustil ve funkci zastupujícího velitele. Než se stal ředitelem Mosadu, vykonával krátce funkci velitele náčelníka centrálního velitelství.\n\nJatom byl prvním ředitelem Mosadu, jehož jmenování do funkce bylo oficiálně oznámeno a zároveň bylo zveřejněno i jeho jméno.\nPost ředitele opustil 24. února 1998 poté, co byl ostře kritizován vládní komisí za některé nezdařené operace Mosadu. Po odchodu z funkce ředitele Mosadu pracoval jako poradce pro bezpečnostní otázky izraelského ministerského předsedy Ehuda Baraka. V roce 2003 (a opět v roce 2006) byl zvolen do Knesetu za Stranu práce.\n\nDani Jatom je ženatý a má pět dětí.\n\n\n"}
{"id": "193420", "url": "https://cs.wikipedia.org/wiki?curid=193420", "title": "Oldřich Uličný", "text": "Oldřich Uličný\n\nOldřich Uličný (* 29. září 1936 Pravčice) je český jazykovědec, bohemista a překladatel z ruštiny, slovenštiny a němčiny.\nPo maturitě na kroměřížském gymnáziu studoval v letech 1954-58 bohemistiku na Vysoké škole pedagogické v Olomouci\na v letech 1958-62 rusistiku na Filozofické fakultě Univerzity Palackého v Olomouci. V letech 1963-66 absolvoval postgraduální studium matematické lingvistiky a v roce 1969 získal titul PhDr.\n\nV současné době působí jako vedoucí Katedry českého jazyka a literatury na Technické univerzitě v Liberci.\n\n\n"}
{"id": "193421", "url": "https://cs.wikipedia.org/wiki?curid=193421", "title": "Sa'dun Hammádí", "text": "Sa'dun Hammádí\n\nSa'dun Hammádí, 22. června 1930, Karbalá - 14. března 2007, (arabsky: سعدون حمادي) byl iráckým ministerským předsedou za prezidenta Saddáma Husajna od března do září 1991.\n\nHammádí se narodil ve městě Karbalá jihozápadně od Bagdádu v šíi´tské rodině. Kolem roku 1940 se přidal k straně Baas. V padesátých letech studoval ekonomii Libanonu a později v USA na Wisconsinské univerzitě, r. 1956 zde získal doktorát. V letech 1957 - 1961 byl profesorem ekonomie v Bagdádu, poté rok působil jako viceprezident Libyjské národní banky v Tripolisu.\n\nPo vojenském puči a 1963 vojenskou skupinou strany Baas, která odstranila vládu Abd al-Karím Kásima připravoval ve vládě Ahmada Hasana al-Bakra pozemkovou reformu. Ale již 18. listopadu téhož roku v důsledku rozporů ve straně Baas provedl prezident Abdul Rahmán Árif důstojnický převrat a Hammádí musel odejít do exilu v Sýrii. Hammádí zde dělal ekonomického poradce prezidiální rady Sýrie (1964 - 1965), v letech 1965 - 1968 byl členem syrské ekonomické delegace v OSN.\n\nZpět do Iráku se vrací r. 1968 do vrcholné politiky vstoupil krátce jako ministr ropného průmyslu. V letech 1974 - 1984 byl ministrem zahraničí Iráku. Nejdůležitějším počinem ve funkci byla mírová dohoda s Íránem a odmítnutí smlouvy mezi Egyptem a Izraelem v Camp Davidu.\n\nV letech 1986 - 2003 byl Hammádí členem Nejvyšší revoluční rady. Ve funkci premiéra se stal Husajnovým nástupcem, když bylo rozhodnuto o rozdělení funkce prezidenta a premiéra. Bylo to po vojenské akci, která skončila obsazením Kuvajtu, a Saddám se tehdy před světem potřeboval ukázat jako politicky nakloněný změnám. Když se však Hammádí vyslovil pro reformní demokratizační změny, byl nucen odstoupit.\n\nHusajn Hammádího veřejně označil jako člověka, který poškodil zemi a Hammádí se musel na pět let stáhnout z veřejného života. Zůstal však k iráckému vedení loajální, a tak se r. 1996 opět dostal na výsluní. Od roku 1996 do amerického útoku na Irák 2003 byl mluvčím iráckého Národního shromáždění. Hammádí byl posléze internován ve vězeňském táboře v Iráku. Po devíti měsících americké vazby byl propuštěn a následně odešel do Kataru, protože jeho zdravotní stav si vyžadoval odborné péče v zahraničí. Zemřel v Německu na leukémii a zanechal po sobě manželku a syna.\n\n"}
{"id": "193426", "url": "https://cs.wikipedia.org/wiki?curid=193426", "title": "Jaroslav Bauer", "text": "Jaroslav Bauer\n\nJaroslav Bauer (5. dubna 1924 Rovečné – 4. ledna 1969 Brno) byl český jazykovědec, bohemista a rusista. Zabýval se především syntaxí.\n\n"}
{"id": "193429", "url": "https://cs.wikipedia.org/wiki?curid=193429", "title": "Efrajim Halevi", "text": "Efrajim Halevi\n\nEfrajim Halevi (: אפרים הלוי, narozen 1934) je izraelský právník a zpravodajský expert. V letech 1998 až 2002 stál v čele zpravodajské služby Mosad a poté v letech 2002 až 2003 v čele izraelské Národní bezpečnostní rady.\n\nNarodil se ve Spojeném království v ortodoxní židovské rodině. V roce 1948 podnikl aliju do Izraele, kde vystudoval právo. V letech 1957 až 1961 pracoval jako editor periodika \"Monthly Survey\".\n\nV roce 1961 nastoupil k Mosadu a během dalších postupoval v jeho hierarchii. V letech 1990 až 1995 působil jako náměstek tehdejšího ředitele Šabtaje Šavita. V roce 1996 byl jmenován izraelským velvyslancem při Evropské unii v Bruselu.\n\nV březnu 1998 byl, po rezignaci Daniho Jatoma jmenován do funkce ředitele Mosadu. Halevi sloužil jako důvěrník tří izraelských ministerských předsedů: Jicchaka Šamira, Jicchaka Rabina a Šimona Perese. V roce 1997 se aktivně účastnil přípravy izraelsko-jordánské mírové smlouvy. Po nezdařeném pokusu Mosadu o zavraždění vůdce Hamásu Chálida Mašála byl jedním z vyjednavačů, kteří se snažili o návrat agentů Mosadu zadržených v Jordánsku a o urovnání vztahů s jordánským králem.\n\nV říjnu 2002 byl jmenován ředitelem Národní bezpečnostní rady a poradcem premiéra Ariela Šarona. V červnu 2003 na tento post rezignoval poté, co Šaron přestal zohledňovat jeho doporučení. Poté Halevi odešel učit na Hebrejskou univerzitu v Jeruzalémě. V březnu 2010 vyjádřil názor, že zhoršující se americko-izraelské vztahy jsou důsledkem snahy amerického prezidenta Baracka Obamy „rehabilitovat celosvětově pošramocenou image islámu.“ V listopadu 2011 pak varoval před izraelským útokem na Írán, který by podle něj měl devastující dopad na region. Za mnohem větší hrozbu, nežli je Írán, označil radikalizující se ultraortodoxní Židy.\n\n"}
{"id": "193431", "url": "https://cs.wikipedia.org/wiki?curid=193431", "title": "Tourdion", "text": "Tourdion\n\nTourdion je historický tanec z doby renesance. Jedná se o skočný tanec v 6/8 taktu. Jedná se také o jméno známé francouzské pijácké písně přibližně z roku 1530.\n\nDoklady o původu hudby a textu si navzájem protiřečí. Na jedné straně je autorství připisováno Pierrovi Attaignantovi, na straně druhé se údajně jedná o dílo anonymního skladatele. Dílo bylo patrně Pierrem Attaignantem, průkopníkem tisku notových zápisů, poprvé publikováno.\n\nSoučasný text ve francouzštině by měl být rekonstrukcí původního ztraceného textu.\n\nPíseň patří do repertoáru mnohých pěveckých sborů a instrumentálních skupin.\n\n\n"}
{"id": "193432", "url": "https://cs.wikipedia.org/wiki?curid=193432", "title": "Tunel Panenská", "text": "Tunel Panenská\n\nTunel Panenská je český dálniční tunel s délkou 2,1 km. Nachází se téměř na konci dálnice D8 na posledním úseku z Trmic na státní hranice s Německem. Dálnice tunelem překonává Krušné hory v místech, kde dříve vedla jen silnice II/248 přes Nakléřovský průsmyk. Stavba tunelu byla zahájena v září 2003, do provozu byl uveden v prosinci 2006. Jedná se o nejdelší dálniční tunel v Česku.\n\nTunel je obousměrný se dvěma oddělenými tubusy, které jsou propojeny desíti bezpečnostními chodbami vždy po cca 200 metrech. Prostřední chodba umožňuje průjezd hasičskému autu a další dvě osobním automobilům a sanitám. Tunel je řízen počítačem a je samostatně inteligentní. Po celé délce tunelu se nachází kabel, který snímá teplotu na jednotlivých místech. Pokud se teplota v tunelu zvýší, odešle zprávu na velín, který se nachází v Řehlovicích. Spustí se poplach a pracovník případně zavolá hasiče přímým spojením s hasičskou stanicí v Petrovicích. Při tom se tunel automaticky začne zbavovat dýmu a značením bude tlačit auta ven z tunelu. Celý tunel se čistí jednou za dva měsíce z důvodu čištění čoček kamer, které jsou umístěny po celém tunelu. Cena stavby byla 4,2 mld. Kč včetně osmisetmetrového úseku dálnice s opěrnými zdmi a mimoúrovňovou křižovatkou u Petrovic. Na jihu na tunel navazuje most Panenská (délka 264 m), na severu pokračuje dálnice po náspu ke křižovatce Petrovice a dále ke státní hranici.\n\n"}
{"id": "193434", "url": "https://cs.wikipedia.org/wiki?curid=193434", "title": "Tunel Libouchec", "text": "Tunel Libouchec\n\nTunel Libouchec je dálniční tunel dlouhý asi 400 m, přičemž oba tubusy mají výrazně rozdílné délky. Nachází se téměř na konci dálnice D8, na posledním úseku z Trmic na hranici s Německem nad obcí Libouchec. Stavba byla zahájena v únoru 2005 a do provozu uvedena v prosinci 2006.\n\nTunel má dva jednosměrné oddělené tubusy vždy se dvěma jízdními pruhy. Západní tubus má délku 480 m, východní pak 388 m. Oba jsou propojeny dvěma průchozími bezpečnostními spojkami. Na jihu navazuje tunel na mostní estakádu přes místní část Knínice, na severu je trasa vedena v odřezu k mostu a tunelu Panenská.\n\n"}
{"id": "193437", "url": "https://cs.wikipedia.org/wiki?curid=193437", "title": "Sir", "text": "Sir\n\nSir (anglicky , česky [sir]) je zdvořilostní oslovení muže používané v anglicky mluvících zemích. Často se používá k oslovení nadřízeného např. ve vojenských a policejních složkách. V Británii a některých zemích Commonwealthu se používá ve spojení se jménem jako oslovení nebo titul nositelů nižšího šlechtického titulu rytíř nebo baronet. Používá se ve spojení s křestním jménem nebo celým jménem, nepoužívá se se samotným příjmením (například \"sir Paul McCartney\" může být osloven \"„sire Paule“\" ale nikoliv \"„sire McCartney“\"). Titul sir lze nejen získat za zásluhy, ale také zdědit, ženské oslovení \"madam\" není plnohodnotným ekvivalentem, používání titulu je tedy svým způsobem diskriminační.\n\nTitul vznikl zkrácením staršího \"sire\" obdobného významu přejatého z francouzštiny, které přes \"sieur\" (viz \"monsieur\") a \"seigneur\", oboje zdvořilostní „pán“, má původ v latinském adjektivu \"senior\", starší. \"Sire\" (s velkým S, čteno česky) může sloužit také v češtině k oslovování panovníků. \n\nPodle jiného, ojedinělého výkladu pochází titul \"sir\" z řeckého \"Cyr\", které bylo původně titulem byzantských císařů a znamenalo „významný pán“.\n\n\"jen krátký výběr\"\n\n"}
{"id": "193438", "url": "https://cs.wikipedia.org/wiki?curid=193438", "title": "Kalich (nádoba)", "text": "Kalich (nádoba)\n\nKalich (latinsky \"calix\") má dva archetypy, jednak kráter – dvouuchou antickou nádobu různé velikosti, určenou k míšení vína s vodou, a také k jeho pití, a dále vinný pohár na členité noze.\n\nV křesťanství ustálený pojem pro litugickou nádobu, to znamená pro předmět užívaný při bohoslužbě. Kalich naplněný vínem podle evangelií Ježíš Kristus podal svým učedníkům při Poslední večeři se slovy budoucí modlitby \"Vezměte a pijte z něho všichni...\".\nKalich se užívá společně s paténou.\nKalich se stal symbolem husitů a dalších skupin náboženské reformace, protože symbolizoval přijímání podobojí všech věřících - tedy nejen chleba, ale i vína. Odtud také pochází alternativní pojmenování husitů \"kališníci\" nebo \"stoupenci kalicha\".\n\nKalich se skládá ze tří částí: noha (latinsky \"pés\") je tvořena patkou (kruhovou, šestihrannou, laločnatou, či ozdobně vykrajovanou), z ní vyrůstá válcový nebo šestiboký '\n\"dřík, na němž je kulovitý či zploštělý ořech (latinsky \"nodus\"), někdy s kruhovými nebo routovými výstupky krytými drahokamy nebo smaltovanými medailonky, někdy je dřík nahoře a dole sevřený dvěma prstenci. Na dřík nasedá kupa\"' (číše, latinsky \"cuppa\"), která často bývá vložena do ozdobně probíjeného či tepaného koše. \nPaténa je mělký kruhový talířek s mezikružím, často značeným křížem, dno bývá kruhové nebo laločnaté. Paténa patřičná ke kalichu má mít kruhovou prohlubeň tak velkou, aby přesně zapadla do obvodu kalicha jako poklička. Ve středověku se ještě ke kalichu užívala dvojice rourek nebo lžic na víno.\nTypy kalicha:\n\nKalich určený k liturgii se dotýká svaté substance (vína, tj. Krve Kristovy), náleží ke skupině svatých nádob (latinsky \"vasa sacra\"), a proto má být podle církevních předpisů zhotoven z drahocenných materiálů, zlatý nebo stříbrný a pozlacený, nebo řezaný z drahokamu. Pokud je v chudém kostele zhotoven z obecného kovu, měl by být alespoň pozlacený či postříbřený. nejhonosnější kalichy bývaly řezané a broušené z onyxu (například z dómu sv. Marka v Benátkách), ale také například z horského křišťálu. Pouze výjimečně může být kalich z obyčejných rozbitných materiálů, jako je sklo nebo keramika. Od konce 20.století se předpisy lokálně přestávají dodržovat, například u augustiniánů na Starém Brně užívají kalich keramický.\n\nEucharistické kalichy byly často velmi bohatě zdobeny tepanými či rytými medailony s ornamenty a s výjevy ze života Kristova (kalich pašijový), ze života Mariina (kalich mariánský), či s postavami svatých. V českých zemích jsou častým námětem postavy českých patronů (například kalich Svatováclavský nebo s výjevy ze života sv. Jana Nepomuckého). Dále se zdobily a zdobí niellem, emailem či vykládají drahokamy.\n\n\n\n"}
{"id": "193439", "url": "https://cs.wikipedia.org/wiki?curid=193439", "title": "Svastika", "text": "Svastika\n\nSvastika (něm. \"swastika\"; ze sanskrtu: स्वस्तिक \"svastika\") je kříž s ohnutými či zalomenými rameny (většinou v polovině a do pravého úhlu), a to buď ve směru hodinových ručiček (\"pravotočivá svastika\" 卐) nebo proti němu (\"levotočivá svastika\" 卍). V tantře se pravotočivá svastika používá jako symbol mužského a levotočivá jako symbol ženského principu. \n\nV bílé magii je \"levotočivá svastika\" (卍) symbolem naděje, dobroty srdce, obnovy a jara. \"Pravotočivá svastika\" (卐) je spojena s černou magií, zlem a destrukci.\n\nSvastika se vyskytuje v mnoha kulturách po celém světě buď jako náboženský symbol, symbol různých organizací a politických směrů nebo prostě jako dekorativní prvek. Dnes je v západní kultuře pravotočivá svastika známá především jako hákový kříž (něm. \"Hakenkreuz\"), symbol nacismu.\n\nJako dekorativní prvek, možná i se symbolickým významem, se svastika objevuje již v době neolitu. Nejstarší nálezy svastiky jsou na keramických střepech z dnešního Íránu a z Balkánu – oba asi z 5. tisíciletí př. n. l. (levotočivá jako jeden z více než 200 symbolů/znaků písma kultury Vinča). Z rané doby bronzové jsou známy nálezy svastiky v lokalitě Sintašta na jižním Uralu v Rusku. Svastika byla známá také v Harappské kultuře (2.-3. tisíciletí př. n. l.), odkud se snad dostala do hinduismu a buddhismu, kde se dodnes užívá jako symbol štěstí. Později se svastika objevuje u Chetitů, u různých Semitských národů a dalších.\n\nV Řecku se tento symbol nazýval \"gammadion\" (tj. složený ze čtyř písmen \"gamma\", Γ) nebo tetraskelion (řecky τετρασκελης tetraskelés, „čtyřramenný“), neužíval se však příliš často. Anglosasové jej nazývali Fylfot („čtyřnoh“). Podobný symbol je triskelion, též \"triskelés\" (z řeckého τρισκελης „trojnohý“). Na americkém kontinentu se svastika používala jako symbol např. v kultuře Čibčů z Kolumbie a Kunů z Panamy.\n\nSvastika se jako náboženský symbol používala v mnoha kulturách po celém světě, dodnes se užívá prakticky ve všech filosoficko-náboženských učeních indického původu – v buddhismu, hinduismu i v džinismu (dharmová náboženství). Ve všech těchto náboženstvích je to mnohoznačný symbol, obecně je chápána jako symbol štěstí.\n\nSvastika se užívá také v Zoroastrismu, jako Mithrovo kolo, oheň, …\nPravotočivá svastika znázorňovala mj. denní oběh Slunce na obloze a levotočivá noční pohyb hvězd. Jako náboženský symbol byla (a někde dodnes je) používána některými kmeny amerických indiánů. Například severoamerický kmen Navahů používal svastiku jako posvátný symbol při některých rituálech.\n\nMnoho evropských národů používalo před přijetím křesťanství svastiku jako náboženský symbol. Mj. je doložená u Slovanů (z Kyjevské Rusi, na Velké Moravě na dnech keramických nádob, či z přemyslovských Čech na rouše sv. Ludmily a u Polabských Slovanů; v polské části Tater se svastika používala jako lidový ornament až do 20. století), u Germánů (je zde známa jako fylfot, jedná se o vikingský symbol – „\"Thorovo kladivo\"“, doložená je i u Anglosasů), u baltských národů atd.\nV hinduismu je svastika považována za výjimečně svatý a pozitivní symbol, je proto velice často používána při všech možných příležitostech. Lze ji vidět na zdech hinduistických chrámů, na oltářích, oblečení, špercích. \"Sbastik\" (bengálsky „svastika“) je také běžné bengálské jméno.\n\nSymbolický význam svastiky je v hinduismu mnohoznačný: obě formy svastiky (tj. levotočivá a pravotočivá) zde značí jednotlivé formy boha Brahmy (pravotočivá – vyvíjení vesmíru, levotočivá – zanikání vesmíru). Vedle toho se svastika používá jako sluneční symbol boha Súrji nebo jako symbol stability (čtyři světové strany). Svastika je navíc jeden ze 108 symbolů boha Višnua a značí životodárné sluneční paprsky.\n\nV buddhismu je opět svastika mnohoznačný symbol. Reprezentuje zde dharmu, univerzální harmonii a rovnováhu protikladů. Levotočivá svastika dále značí lásku a milosrdenství, pravotočivá sílu a inteligenci. Svastika je také označována jako znamení Buddhy. Sochy Buddhů, jako socha sedícího Buddhy na ostrově Lanthau v Hongkongu nebo socha spícího Buddhy v chrámu v Číně, mají na hrudi symbol svastiky. Symbol svastiky se také nově objevil v roce 1992 ve znaku čchi-kungové buddhovské školy Fa-lun-kung (Fa-lun-kung).\n\nV křesťanství se svastika používala jen v minulosti, a to jen dosti okrajově. V době pronásledování křesťanů v Římské říši se svastika někdy používala jako zástupný symbol místo pronásledovaného latinského či řeckého kříže (podobně se však používaly i jiné symboly – např. znak kotvy).\n\nPozději se (opět okrajově) svastika používala jako symbol vítězství Krista nad smrtí – takto je použita v některých románských a gotických kostelech.\n\nV některých starověkých a středověkých židovských synagogách se svastika také objevuje, jedná se však pouze o dekorativní prvek.\n\nArcheologické nálezy svastiky u mnoha starověkých indoevropských národů (Řekové, mj. i v Tróji), Chetité, Germáni, Peršané) vedly k teorii, že svastika byla původně obecně indoevropský symbol. Tato teorie (původně navržená Schliemannem) se na přelomu 19. a 20. století velmi rozšířila a svastika získala v Evropě a v USA velkou popularitu. Byla chápána jako symbol štěstí, a tak se používala v mnoha různých emblémech jak civilních organizací, tak i vojenských jednotek.\n\nSvastika byla za první světové války sporadicky používána na strojích obou válčících stran jako letcův osobní symbol pro štěstí či talisman, stejně jako čtyřlístek, karetní eso nebo jakýkoli jiný obrázek. Nebyla ještě symbolem zlověstným a zdá se, že měla šanci stát se symbolem neutrality. V roce 1917 Ruská prozatímní vláda natiskla bankovky, na kterých byla zobrazena pravotočivá svastika. Bankovky se však nedostaly nikdy do oběhu.\n\nModrá svastika \"hakaristi\" se v letech 1918–1945 používala jako výsostný znak ve finské armádě, v omezené míře (s mírně změněnou geometrií, aby se odlišila od nacistické) se ve finském letectvu používala i později. Finům dokonce symbolizovala boj za svobodu, když byli napadeni Sovětským svazem. Lotyšské letectvo používalo v letech 1926 až 1940 červenou svastiku jako výsostný znak na svých letadlech. Některé americké vojenské jednotky měly jako svůj emblém svastiku (např. 45. pěší divize používala do 30. let žlutou svastiku na červeném pozadí, která se chápala jako domorodý indiánský symbol). Svastika byla oblíbená i v Polsku a některé jednotky polské armády používaly ve 20. letech svastiku jako součást svého emblému. Ve 20. a 30. letech 20. století byla svastika v kruhu symbolem kanadského hokejového týmu.\n\nV západní kultuře je dnes svastika známá hlavně jako symbol nacismu. Užití svastiky jako nacistického symbolu vycházelo z dobové teorie, že svastika byla společný symbol domnělé árijské rasy. Jako svůj symbol ji proto nyní přijímaly hlavně organizace s nacistickou ideologií spřízněné. Pravotočivá svastika byla oficiálně přijata jako symbol NSDAP v roce 1920, neoficiálně se však používala už dříve. Toho roku se též objevila na helmách vojáků v průběhu tzv. Kappova puče. Svastiku používala také Deutsche Arbeiterpartei – přímý předchůdce nacistické strany.\n\nNacisté obecně používali pravotočivou černou svastiku (vykreslenou v mřížce 5 krát 5 čtverců) v bílém kruhu, jednotlivé nacistické organizace měly však tento znak mírně pozměněn. Na vlajce nacistického Německa byla černá pravotočivá svastika pootočená o 45° v bílém kruhu na červeném pozadí. Podobně pootočenou černou svastiku v bílém čtverci postaveném nakoso používala mládežnická organizace Hitlerjugend. Luftwaffe používala na směrových plochách svých letadel bíle orámovanou černou svastiku (opět nakoso).\n\nNásledkem zneužití svastiky jako nacistického symbolu většina západních uživatelů tento symbol již během 30. let opustila, např. britský spisovatel Kipling přestal používat svastiku na obalech svých knih. Užívání svastiky začalo být totiž veřejností vnímáno jako projev sympatií k Hitlerovu režimu. Po vypuknutí války v Evropě mnohé státy bojující proti silám Osy veřejné nošení svastiky zakázaly. Také dnes je v západní kultuře svastika tabuizována a její používání je v některých zemích trestné.\n\n\n"}
{"id": "193441", "url": "https://cs.wikipedia.org/wiki?curid=193441", "title": "Me'ir Dagan", "text": "Me'ir Dagan\n\nMe'ir Dagan (: מאיר דגן, rodným jménem Me'ir Huberman; 30. ledna 1945 – 17. března 2016) byl izraelský generál, který v letech 2002 až 2010 zastával funkci ředitele izraelské zpravodajské služby Mosad.\n\nNarodil se v Novosibirsku v Sovětském svazu (dnešní Rusko) přeživším holokaust. V roce 1950, tedy zhruba v pěti letech, podnikl s rodiči aliju do Izraele, kde se usadili v pobřežním městě Bat Jam nedalo Tel Avivu.\n\nV roce 1963 nastoupil povinnou vojenskou službu v Izraelských obranných silách (IOS), kde se stal výsadkářem. V šestidenní válce v roce 1967 velel jednotce bojující na Sinajském poloostrově a účastnil se též bojů o Golanské výšiny. Dvakrát byl zraněn v boji a v roce 1971 obdržel medaili Za odvahu, když čelil palestinskému teroristovi s odjištěným granátem. Během první libanonské války v roce 1982 velel v Barakově obrněné brigádě. Během vojenské služby byl dvakrát raněn. V roce 1995 Dagan z IOS odešel. O rok později se na žádost premiéra Šimona Perese vrací zpět do veřejné služby ve funkci zástupce velitele Protiteroristické jednotky Amiho Ajalona. Po jeho odchodu na místo ředitele Šin Bet se stává velitelem. Koncem 90. let se stává poradce náčelníka Generálního štábu IOS.\n\nŘeditelem Mosadu je Dagan jmenován premiérem Arielem Šaronem v srpnu 2002 , kdy nahradil odcházejícího Efrajima Haleviho. Jeho funkční období pak bylo dvakrát prodlouženo. Poprvé v únoru 2007 Ehudem Olmertem a následně v roce 2009 premiérem Benjaminem Netanjahuem. Koncem listopadu 2010 jmenoval Netanjahu Daganovým nástupcem Tamira Parda, který jej k 1. lednu 2011 ve funkci nahradil.\n\nDagan byl držitelem bakalářského titulu z politologie na Haifské univerzitě. Během své vojenské kariéry vystudoval malířství a sochařství na Telavivské univerzitě. Byl vegetarián a amatérský malíř.\n\nZemřel 17. března 2016 ve věku 71 let.\n\n"}
{"id": "193442", "url": "https://cs.wikipedia.org/wiki?curid=193442", "title": "Anatolij Fomenko", "text": "Anatolij Fomenko\n\nAnatolij Timofejevič Fomenko, \"Анатолий Тимофеевич Фоменко\" (* 13. března 1945) je akademik na Ruské akademii věd, doktor fyzicko-matematických věd a profesor moskevské Lomonosovovy univerzity. Je též laureátem státní ceny Ruské federace roku 1996 (v oblasti matematiky). Napsal 180 vědeckých prací a 24 matematických učebnic. Odborně se zabývá geometrií a topologií. Fomenko je známý jako autor kontroverzních historicko-revisionistických knih (Nová chronologie).\n"}
{"id": "193471", "url": "https://cs.wikipedia.org/wiki?curid=193471", "title": "Plovoucí stroj", "text": "Plovoucí stroj\n\nPlovoucí stroj je plavidlo určené k vykonávání určité práce na vodě, např. plovoucí bagr, plovoucí jeřáb, plovoucí čerpací stanice, plovoucí beranidlo, plovoucí elevátor, plovoucí dopravník apod.\n\nČeská vyhláška přitom pro zařazení do této kategorie nerozlišuje, zda je takové plavidlo schopné samostatné plavby nebo je určeno k pevnému vyvázání na stálém stanovišti. Plovoucí stroj tak může být jak plavidlem obdobným lodi, tak plavidlem obdobným plovoucímu zařízení.\n\n"}
{"id": "193472", "url": "https://cs.wikipedia.org/wiki?curid=193472", "title": "Plovoucí zařízení", "text": "Plovoucí zařízení\n\nPlovoucí zařízení je plavidlo, které není vybaveno vlastním strojním pohonem ani zařízením pro své ovládání při plavbě a není určeno pro opakované přemisťování na vodní cestě, ale je vyvázané na stálém stanovišti. \n\nPlovoucím zařízením je například přístavní můstek, plovoucí dok, obytná loď (houseboat, botel), plovoucí garáž, plovoucí plovárna atd. \n\nPokud však je takové plavidlo vybaveno mechanickým zařízením pro práci na vodní cestě nebo v přístavu, jedná se o plovoucí stroj bez ohledu na to, zda je či není schopen přemisťování. Například plovoucí čerpací stanici však uvádí česká prováděcí vyhláška jako příklad plovoucího stroje. \n\n"}
{"id": "193475", "url": "https://cs.wikipedia.org/wiki?curid=193475", "title": "Martin B-26 Marauder", "text": "Martin B-26 Marauder\n\nMartin B-26 Marauder byl americký střední bombardovací letoun užívaný za druhé světové války. Byl moderně vybaven, avšak pro nezkušené piloty obtížně zvládatelný. Proto dostal nelichotivé přezdívky, jako byly např. \"Martin Murderer\", \"The Flying Coffin\", \"One-Way Ticket\" či (patrně nejznámější) \"The Widow Maker\" (výrobce vdov).\n\nPočátky vývoje tohoto letounu sahají do začátku roku 1939, kdy u firmy Glenn L. Martin začal na základě oběžníku 39-640 začaly první práce na projektu Model 179. V červenci 1939 letectvo projekt schválilo, a již 10. srpna firma měla v kapse smlouvu na stavbu prvních 201 strojů B-26 (ty dostaly přidělena sériová čísla 40-1361 až 40-h přezdívek. U dalších obměn se podařilo počáteční obtíže odstranit. Celkem bylo vyrobeno 5288 kusů (počty celkem vyrobených Marauderů se v různých pramenech liší, lze nalézt také číslo 5157, či 4708 strojů).\n\nDo konce roku 1942 působily Maraudery výhradně na pacifickém válčišti, kde byly používány jako torpédové letouny, přičemž nesly jedno torpédo Bliss-Leavitt Mark 13. Od února 1943 začaly ze základen ve Velké Británii bombardovat cíle v západní Evropě (především cíle v okupovaném Nizozemsku, Belgii a Francii) a posléze se staly nejrozšířenějšími středními bombardovacími letouny v Evropě. Kromě amerického letectva mělo B-26 ve výzbroji i britské bombardovací letectvo (522 ks). Celkový počet ztrát, který činil u letounů B-26 do konce války 0,5% bojových vzletů, je příznivější, než u jakéhokoliv jiného amerického bombardéru (podle údajů z evropského bojiště to bylo 0,701% — Maraudery amerického USAAF v Evropě provedly 129 943 bojových vzletů, přitom bylo ztraceno 911 strojů). Maradeury byly vyřazeny z vojenské služby v roce 1948 a používány k civilním účelům.\n\n\n\n\n"}
{"id": "193492", "url": "https://cs.wikipedia.org/wiki?curid=193492", "title": "North American B-25 Mitchell", "text": "North American B-25 Mitchell\n\nNorth American B-25 Mitchell byl americký dvoumotorový bombardovací letoun s příďovým zatahovacím podvozkem a dvojitou svislou ocasní plochou, používaný během druhé světové války. Je pojmenován po generálovi amerického letectva Williamu \"Billy\" Mitchellovi - průkopníkovi letectví, který se ve dvacátých letech i proti vůli svých některých nadřízených vehementně zastával letecké techniky. \n\nB-25 byl používaný mnoha spojeneckými leteckými silami a za druhé světové války sloužil na všech bojištích. Po skončení války mnoho letounů zůstalo v provozu a sloužilo přes čtyři desetiletí. Vznikl v mnoha variantách a bylo postaveno téměř 10 000 ks B-25. Mezi ně patřilo několik modelů jako průzkumný letoun F-10, cvičné AT-24 a hlídkové bombardéry PBJ-1 námořních pěchoty Spojených států.\n\nLetoun B-25 vznikl na základě objednávky amerického armádního letectva z roku 1937. Svůj projekt NA-40-1 zaslal také letecký výrobce North American Aviation Inc. z Inglewoodu v Kalifornii, podle něhož byl v lednu roku 1939 dokončen a zalétán první prototyp \"NA-40-1\". Pilot společně s druhým seděli za sebou v protáhlé prosklené kabině, navigátor/bombometčík měl místo v prosklené přídi s pohyblivým kulometem ráže 7,62 mm.\n\nVzhledem k nízké dosahované rychlosti byla dvojice původních pohonných jednotek Pratt & Whitney Twin Wasp nahrazena silnějšími typu Wright Cyclone. Prototyp s novým označením \"NA-40B\" byl předán USAAC k provedení armádních zkoušek, během nichž byl stroj zcela zničen při havárii.\nArmádní letectvo u výrobce prosadilo řadu změn, které byly realizovány v projektu NA-62. Kokpit nového stroje byl rozšířen, aby mohli piloti sedět vedle sebe, rozšířena byla také pumovnice. Z hornoplošné konstrukce se stal středoplošník, změnil se tvar motorových gondol a provedeny byly i další změny. Novému letounu bylo přiděleno vojenské označení \"B-25\".\n\nPrvní ze 184 objednaných B-25 vzlétl 19. srpna 1940 poháněný dvojicí dvouhvězdicových čtrnáctiválců Wright R-2600-9 Double Cyclone o výkonu 1360 kW. Do konce roku bylo vyprodukováno celkem 25 kusů, z nichž od desáteho bylo zavedeno upravené křídlo, jehož vnější části měly nulové vzepětí.\n\nNásledujících 40 exemplářů \"B-25A\" obdrželo samosvorné potahy palivových nádrží společně s prvky pancéřové ochrany osádky. Snížila se však zásoba pohonných hmot, hmotnost letounu vzrostla o 100 kg a mírně poklesla maximální rychlost.\n\nVerze \"B-25B\", v RAF značená \"Mitchell Mk.I\", měla jinou skladbu obranné výzbroje. Sestávala z jednoho kulometu ráže 7,62 mm umístěného v pohyblivém závěsu v přídi a ze dvou párů velkorážných kulometů ráže 12,7 mm v horní a spodní střelecké věži Bendix. Horní byla prosklená, dolní byla zaměřována periskopem a mohla být zasunuta do trupu. V proskleném výběžku zádě již nebyl na rozdíl od B-25A umístěn kulomet. Nosnost pum činila 1360 kg.\n\nOd ledna 1942 byly dodávány varianty \"B-25C\" vyráběné v Inglewoodu a \"B-25D\" vycházející z nové linky v Kansas City. Oproti svým předchůdcům byly vylepšeny autopilotem, silnějšími motory R-2600-13 s karburátory Holley, odledovacím zařízením, elektrickým rozvodem 24 V a zvýšenou kapacitou palivových nádrží. Pumovnice byla zvětšena a pumy mohly být neseny i pod křídlem. V přídi byl instalován jeden pevný a jeden pohyblivý kulomet ráže 12,7 mm. Celková výroba dosáhla počtu 1619 „céček“ v sériích C-1 až C-25 a 2290 „déček“ v sériích D-1 až D-35. Další série C-30 až C-35 již měly boční a zadní střeliště shodná s pozdějšími B-25H a J. Z produkce bylo původně 595 kusů vyčleněno pro RAF pod označením \"Mitchell Mk.II\", avšak řádově desítky jich převzala Kanada, Brazílie a Čína, větší počty pak VVS RKKA.\n\nV Inglewoodu bylo dále vyrobeno 405 strojů \"B-25G\" se zabudovaným standardním kanónem M-4 ráže 75 mm, který byl ručně nabíjen ze zásoby 21 nábojů. Ve zkrácené neprosklené přídi byly navíc umístěny dva pevné kulomety ráže 12,7 mm.\n\nPětimístné \"B-25H\" měly horní střeleckou věž přemístěnu za kabinu pilotů, spodní střeliště nebylo instalováno. V zadní části trupu bylo zřízeno střeliště pro sedícího střelce, opatřené klenutým průhledným krytem a zdvojeným kulometem ráže 12,7 mm. Na bocích trupu byla vystupující boční okna se závěsem pro kulomet, instalovaná již na některých předchozích strojích. Původní kanón byl zaměněn za odlehčený 75 mm T-13E1 a na přídi přibyly další dva kulomety. Letoun tak nesl až 14 kulometů včetně čtyř v pouzdrech přisazených k boku trupu v rovině motorů. B-25H s pohonnými jednotkami R-2600-13 nebo -29 mohl nést kromě 1451 kg pum nebo 907 kg torpéda příležitostně i 8 raket. Na 1000 vyrobených letounů bylo od jara 1944 využíváno především v Pacifiku.\n\nV nejpočetnější sérii byl v počtu 4318 kusů vyroben \"B-25J\", z nichž RAF převzalo 316 strojů jako \"Mitchell B Mk.III\". S výjimkou prosklené přídě a skladby výzbroje byl téměř identický s B-25H. V tomto případě nesl v prosklené části přídě 1 až dva pevné a jeden pohyblivý kulomet. Kolem 800 B-25J bylo vybaveno neprosklenou přídí s baterií osmi velkorážných kulometů, celkem tedy až 18 v jednom letounu. Nosnost pum v pumovnici byla 1814 kg plus až 1000 kg pum, nebo osm raket HVAR zavěšených pod křídlem. Poslední dodávka byla realizována v srpnu 1945.\n\n\"F-10\" byla neozbrojená průzkumná verze s kamerami, \"CB-25\" pak poválečný dopravní letoun. Válečné cvičné stroje \"AT-24\" byly přejmenovány na \"TB-25\" a po roce 1947 doplněny více než 900 bombardéry přestavěnými na \"TB-25J\", \"K\", \"L\" a \"M\". Něktré dosloužily jako vlečné vzdušných střeleckých terčů.\n\nNa bombardérech Mitchell v Itálii, sloužil během drhuhé světové války, také Joseph Heller, autor slavného válečného románu Hlava XXII. Děj tohoto románu se odehrává především ve frontovém zázemí a během bojových akcí, právě na těchto bombardérech. \n\nLetouny B-25 používalo zejména americké námořní vojenské letectvo v Pacifiku, ale i v oblasti Středozemního moře. Nejznámější akcí těchto letadel byl nálet na Tokio, který uskutečnilo 18. dubna 1942 šestnáct B-25B plukovníka Jimmyho Doolittla ze 17 BG, startujících z letadlové lodi USS Hornet.\n\nLetectva US Navy a USMC převzala celkem 706 kusů B-25 různých verzí, z toho 202 B-25C a D jako \"PBJ-1C\" a \"PBJ-1D\", dále 248 \"PBJ-1H\" a 255 \"PBJ-1J\". Mnohé byly vybaveny radiolokátory a hlubinnými náložemi či raketami k boji proti ponorkám.\n\nPo válce si stroje zakoupily některé státy Latinské Ameriky. Poslední Mitchelly dolétaly v pomocných službách v USA v roce 1960.\n\n\n\nÚdaje platí pro B-25J\n\n\n\n\n"}
{"id": "193503", "url": "https://cs.wikipedia.org/wiki?curid=193503", "title": "Michaela Šojdrová", "text": "Michaela Šojdrová\n\nMichaela Šojdrová (rozená Nováková) (* 28. října 1963 Kroměříž) je česká politička, v období 1996–2010 poslankyně Poslanecké sněmovny Parlamentu ČR, od roku 2009 první místopředsedkyně KDU-ČSL. Po parlamentních volbách 2010 se stala úřadující předsedkyní strany. Od roku 2014 je poslankyní Evropského parlamentu. Je hlavní expertkou strany v oblasti vědy, vzdělávání a výzkumu. Byla též předsedkyní poslaneckého klubu strany. Je členkou Orla a Junáka (její skautská přezdívka je Madam).\n\nNarodila se v lékařské rodině dne 28. října 1963 v Kroměříži, kde dodnes žije. Vystudovala nejprve Gymnázium Kroměříž (maturovala v roce 1983) a posléze Zahradnickou fakultu Vysoké školy zemědělské v Brně, obor sadovnictví a krajinářství. Studium ukončila v roce 1987, v tomtéž roce se též vdala. Po ukončení studia pracovala jako projektantka zahradní architektury. V roce 1989 vstoupila do Československé strany lidové.\n\nV první polovině 90. let působila jako externí učitelka francouzštiny na Arcibiskupském gymnáziu v Kroměříži. V komunálních volbách roku 1994 neúspěšně kandidovala do zastupitelstva města Kroměříž za KDU-ČSL.\n\nVe volbách v roce 1996 byla zvolena do poslanecké sněmovny za KDU-ČSL (volební obvod Jihomoravský kraj). Mandát obhájila ve volbách v roce 1998, volbách v roce 2002 a voleb v roce 2006. Ve sněmovně setrvala do voleb v roce 2010. V letech 1996–1998 zasedala ve sněmovním výboru pro sociální politiku a zdravotnictví a v letech 1996–2010 ve výboru pro vědu, vzdělání, kulturu, mládež a tělovýchovu (v letech 2002–2010 jako místopředsedkyně tohoto výboru). Kromě toho byla v letech 2007–2010 členkou výboru ústavněprávního. V letech 2003–2006 a 2008–2010 byla místopředsedkyní poslaneckého klubu KDU-ČSL.\n\nNení jedinou političkou v rodině; její matka, MUDr. Eva Nováková, byla v letech 1990–1992 členkou Federálního shromáždění zvolenou za HSD-SMS, dále v letech 1992–1996 již za KDU-ČSL členkou České národní rady, respektive Poslanecké sněmovny a v letech 1996–1998 senátorkou za volební obvod č. 76 (Kroměříž a přilehlé okolí) a poté ještě působila jedno volební období jako zastupitelka a místostarostka Kroměříže.\n\nMá dva syny: Jana (* 1988) a Václava (* 1990). Před koncem roku 2016 týdeník Reflex či TV Prima informovaly o tom, že Jan Šojdr byl předsedou představenstva společnosti Evropská Kreditní SE, poskytující nápadně nevýhodné hotovostní půjčky. V roce 2009 jí francouzský prezident Nicolas Sarkozy udělil Řád za zásluhy. Na sjezdu v témže roce neúspěšně kandidovala na post předsedkyně strany, její úspěšnější protivník Cyril Svoboda si ji pak vybral jako první místopředsedkyni a sjezd tuto volbu respektoval.\n\nV senátních volbách roku 2010 neúspěšně kandidovala do horní komory parlamentu za obvod č. 40 - Kutná Hora, když se ziskem 5,60 % hlasů obsadila 7. místo a zároveň obdobně jako již v roce 1994 neúspěšně kandidovala do zastupitelstva Kroměříže.\n\nV komunálních volbách v roce 2018 kandidovala jako členka KDU-ČSL do Zastupitelstva města Kroměříž, a to za uskupení \"\"KDU-ČSL, ZVUK 12 a nezávislí\"\", ale neuspěla.\n\nVe volbách do Evropského parlamentu v roce 2014 kandidovala za KDU-ČSL na 2. místě její kandidátky. Získala 22 220 preferenčních hlasů (tzn. 14,73 %), přeskočila lídra kandidátky Pavla Svobodu a byla zvolena poslankyní Evropského parlamentu. Je místopředsedkyní Výboru pro kulturu a vzdělávání (CULT) a členkou Výboru pro práva žen a rovnost pohlaví (FEMM).\n\nVe volbách do Evropského parlamentu v květnu 2019 mandát europoslankyně obhajovala a kandidovala na 3. místě kandidátky KDU-ČSL. Získala 22 649 preferenčních hlasů a byla znovu zvolena europoslankyní.\n\n10. února 2010 na svém webu uveřejnila protest „\"Dobro dětí především\"“, jako nesouhlasnou reakci na předchozí iniciativu ministra pro lidská práva a menšiny Michaela Kocába, která měla vést k tomu, aby si lidé v registrovaném partnerství mohli individuálně osvojovat děti. 19. dubna 2010 protest s 14 962 elektronickými hlasy předala předsedovi vlády Janu Fischerovi.\n\nTaké je známá angažováním se ve věci zavedení etické výchovy na základních školách. Tento předmět byl v prosinci 2009 schválen a školy jej mohou od 1. ledna 2010 vyučovat jako nepovinný předmět.\n\n\n"}
{"id": "193508", "url": "https://cs.wikipedia.org/wiki?curid=193508", "title": "Pytlíkov", "text": "Pytlíkov\n\nPytlíkov je místní část obce Bžany v okrese Teplice.\n\nPrvní písemná zmínka o Pytlíkovu je datována k roku 1403, když je zmiňován pan Blahut von Pytlik. Po volbě Jiřího z Poděbrad českým králem na sněmu knížat v Chebu 2. března 1458 měly být definitivně urovnány sporné otázky mezi saskými knížaty a korunou českou. Mezi jinými i městečko Duchcov se vším příslušenstvím (tedy i Pytlíkovem) na této straně Krušných Hor bylo postoupeno Čechám.\nPytlíkov vlastnil pan Jakub Hodek ze Želevic. Vdova po Bohuslavu Hodkovi, synovi Jakuba Hodka, která se provdala za Zikmunda Vchynského z Nezpečova, toho roku zemřela. Do tohoto roku také byly spory obyvatel Pytlíkovských řešeny před soudcovskou stolicí duchcovskou.\n\nZikmundovi dědicové Zikmund a Jan Velvetští z Nezpečova prodali panu Radislavu Vchynskému z Vchynic za 16 900 kop míšeňských grošů statek lbínský s vesnicemi Lbín, Lysec, Světice a Pytlíkov. Od té doby byl Pytlíkov součástí panství teplického. Panství teplické včetně Pytlíkova přešlo konfiskací do majetku rodiny Aldringenů.\n\nV roce 1680 zemřelo v Pytlíkově osm osob morem. V tomto roce je zaknihováno pět hospodářů, z toho jeden do 5 strychů polností a čtyři do 15 strychů. Pytlíkov měl v té době 7 domovních čísel.\n\nKateřina Kaiserová, majitelka domu čp. 6 dala roku 1800 na vlastní náklad postavit v Pytlíkově kapličku. V archivních materiálech z roku 1800 popisujících vybavení této kapličky a dle kroniky p. Sitteho není žádná zmínka o jejím zasvěcení sv. Antoníčkovi, byla pouze vysvěcena. Hlavní výzdobu tvořil mariánský obraz umístěný proti vstupu do kaple. Kaple byla původně umístěna na dnešním pozemku rodinného domu čp. 7. Neměla vlastní zvonek, v její těsné blízkosti byl dle dobové fotografie „vidlák“ se stříškou se zvonem. Kaple dnes již neexistuje, na původním místě stojí pouze původní zvonička.\n\nV roce 1934 byla obcí postavena kaple nová. Ta byla vysvěcena v červnu 1934, nebyla nikomu zasvěcena. Tato kaple je v majetku obce a je v udržovaném stavu. Kaple je od druhé světové války bez zvonu.\n\nV 19. století narůstal cestovní ruch, docházelo ke značení cest pro výlety do okolí a rozvoji lázeňství v Teplicích. V té době vznikl „Rundblick“, restaurace na Pytlíkovském kopci (v polích mezi Teplicemi a Pytlíkovem) a řada dalších hospod. Obec v té době zažívala největší slávu. Vedla tudy z Teplic turistická, upravená cesta na Milešovku (dnes červeně vyznačená), tzv. Pytlíkovská cesta. Cesta z Teplic byla z Pytlíkova až do Lysce lemována restauracemi, nabízející posezení s krásnou vyhlídkou na České středohoří a údolí Bíliny a navíc pohoštění, taneček, v pytlíkovské Knappeho restauraci „Na krásné vyhlídce“ navíc i kuželkárnu. Trasa byla vhodná jak pro vycházky rodin s dětmi a lázeňské hosty z Teplic, tak pro náročné turisty. Bylo jí totiž možné ukončit ve Lbíně, Hradišti, Žalanech a vrátit se zpět do Teplic vlakem.\n\nV současnosti má Pytlíkov 13 rodinných domů, z nichž dva jsou používány rekreačně. S ohledem na úbytek turistů hospod značně ubylo. Hospoda v Pytlíkově po válce již nebyla otevřena.\n\nPověst o tzv. \"lbínském zázraku\" je předávána ústně z pokolení na pokolení od nepaměti. Říká, že v červnu na den sv. Antonína přišla strašlivá bouře. Silný déšť způsobil sesuv půdy a dům čp. 9 sjel až do Lbína, aniž by se vážněji poškodil. Ve Lbíně se ještě v šedesátých letech nacházely dva domy s čp. 9 (dům čp. 9 s původní adresou v Pytlíkově byl stále obýván, až v roce 1976 byl zbořen). Ačkoli v kronice bořislavské farnosti (Fr. Sitte) popisující události od roku 1169 není o této pověsti zmínka, prý z tohoto důvodu se na sv. Antonína od nepaměti pravidelně konala procesí z kaple v Pytlíkově do Lbína, Lysce a do kostela v Hradišti. Přerušena byla v období druhé světové války, dle fotodokumentace byla obnovena v roce 1949 a ukončena v roce 1956. Procesí se i po válce účastnili téměř všichni obyvatelé obcí Pytlíkov, Lysec a Lbín.\n\n"}
{"id": "193509", "url": "https://cs.wikipedia.org/wiki?curid=193509", "title": "Lávka Rohanské nábřeží", "text": "Lávka Rohanské nábřeží\n\nLávka Rohanské nábřeží překračuje čtyřpruhovou komunikaci Rohanské nábřeží a napojuje nové administrativně obchodní centrum River City Prague (Danube House a Nile House) ke starému Karlínu. Lávka byla vyprojektována v roce 2001 a postavena v roce 2002 nákladem 16 milionů Kč.\n\nLávka je ocelový částečně vetknutý oblouk o jednom poli a rozpětí 49,5 m. Příčný průřez lávky je komorový s podélnými a příčnými výztuhami. Světlá šířka lávky mezi zábradlím je 3 m. Oblouk lávky je prostorově zakřiven v horizontální i vertikální rovině. Mostovku lávky tvoří železobetonová deska spřažená trny s ocelovou konstrukcí nosníku. Na desku jsou nabetonována schodiště. Prudký oblouk lávky je esteticky přitažlivý, příkré stoupání si však vynutilo použití schodišť místo bezbariérové rampy. Omezuje to využitelnost lávky, i když jsou schodiště doplněna dopravními plošinami.\n\n"}
{"id": "193511", "url": "https://cs.wikipedia.org/wiki?curid=193511", "title": "Smyčková tkanina", "text": "Smyčková tkanina\n\nSmyčkové tkaniny, nazývané také froté (angl. \"terry-cloth\", něm. \"Frottiergewebe\"), jsou trojrozměrové textilie. Třetí rozměr tkaniny tvoří kličky z osnovních nití nad nebo pod plochou základní tkaniny.\nK výrobě se používají tkací stroje speciální konstrukce. Smyčková osnova se podává nejméně na dvou válech, smyčky na osnově se tvoří tzv. nedorazem paprsku pří tkaní. K plnému dorazu dochází teprve po druhém až sedmém zaneseném útku, který s sebou vezme smyčkovou osnovu. Původní člunkové stavy jsou asi od poslední třetiny 20. století nahrazovány nejčastěji jehlovými tkacími stroji.\n\nStroje mohou být vybaveny listovkou nebo žakárovým ústrojím, kraje tkaniny se zpevňují perlinkovou vazbou nebo zatahováním konců útku s pomocí jehlového mechanizmu (\"tuck-in\").\n\nSchematický náčrt (vpravo) naznačuje vazbu smyčkové tkaniny: Útky (tmavé kruhy) jsou protkány základní osnovou (zeleně), v horní části se tvoří smyčkovou osnovní nití (červeně) kličky na lícní straně tkaniny a dolní část obrázku ukazuje (modře) i druhou osnovní nit se smyčkami na rubu tkaniny. V uvedeném příkladu se jedná o trojútkovou vazbu, kde se dva útky nacházejí pod obloučkem smyčky a třetí, mezi smyčkami, je tzv. \"vazný útek\". Uvnitř smyček se dá zatkávat až 6 útků, tj. zhotovit sedmiútková vazba, smyčky mohou být maximálně 12 mm vysoké.\n\nOsnovní příze na smyčkové tkaniny jsou zpravidla skané, nitě v základní osnově s vyšším zákrutem. Útková příze je méně zakroucenná, většinou z bavlny nebo ze směsi bavlny s viskózou.\n\nSmyčkové tkaniny se stříhanými kličkami jsou podobné sametu a říká se jim (někdy) velur.\n\nSmyčkové tkaniny se vyrábí skoro výhradně z bavlněných přízí, zboží má vynikající savost. Šijí se z něj proto převážně ručníky, osušky a plážové oblečení.\n\nNa začátku 21. století dosáhla roční světová výroba 2,5 miliardy m² (250-600 g/m) , což odpovídalo asi 2,5 % celkové produkce tkaných textilií.\n\nOsnovní pleteniny jsou podobné smyčkovým tkaninám. Smyčková nit může být z bavlny, základní pletenina se zhotovuje často z polyamidových filamentů. Osnovní smyčkové pleteniny mají vysokou pevnost v oděru, používají se zejména k čalounění aut a nábytku.\n\nSmyčkové zátažné pleteniny jsou měkčí, pružnější a mají lepší savost než osnovní zboží. Používají se hlavně na posteloviny.\nPod označením strečové froté se vyrábějí elastické smyčkové tkaniny a pleteniny s obsahem tvarovaných přízí. Výrobky se používají např. na plážové oděvy, ložní prádlo aj.\n\n\n"}
{"id": "193514", "url": "https://cs.wikipedia.org/wiki?curid=193514", "title": "Strana zelených (Slovensko)", "text": "Strana zelených (Slovensko)\n\nStrana zelených (zkratka SZ) je slovenská politická strana zaměřená na ochranu životního prostředí. Jejím předsedou je Peter Pilinský. Strana zelených byla zaregistrována 21. října 1991 pod původním názvem Strana zelených na Slovensku. Současný název používá od února 2006.\n\nSZ je členem Evropské strany zelených a Global Greens.\n\n"}
{"id": "193521", "url": "https://cs.wikipedia.org/wiki?curid=193521", "title": "Strana zelení", "text": "Strana zelení\n\nYeşiller Partisi (v turečtině Turečtí zelení) je turecká politická strana zaměřená na ochranu životního prostředí a lidských práv.\n\nMá statut pozorovatele při Evropské straně zelených.\n\n"}
{"id": "193523", "url": "https://cs.wikipedia.org/wiki?curid=193523", "title": "Zemský okres Elbe-Elster", "text": "Zemský okres Elbe-Elster\n\nOkres Elbe-Elster (tj. \"Labe-Halštrov\") se nachází na jihozápadě německé spolkové země Braniborsko. Hlavním městem okresu je Herzberg.\n\nOkres vznikl 6. prosince 1993 spojením bývalých okresů Finsterwalde, Bad Liebenwerda a Herzberg, bez obce Schöna-Kolpien.\n\n"}
{"id": "193527", "url": "https://cs.wikipedia.org/wiki?curid=193527", "title": "Douglas SBD Dauntless", "text": "Douglas SBD Dauntless\n\nDouglas SBD Dauntless byl americký jednomotorový jednoplošný střemhlavý bombardér užívaný americkým námořnictvem USA za druhé světové války. Byl známý pod přezdívkami Barge (prám), Clunk (těžký, tupý zvuk), či Slow but Deadly (pomalý, ale vražedný).\n\nDouglas SBD Dauntless byl zkonstruován již před válkou, ovšem počátky jeho vývoje lze vysledovat až do roku 1934, kdy začal vývoj, jež vyvrcholil výrobou neúspěšné série bombardéru Northrop BT-1. První stroje SBD-1 byly vyrobeny v roce 1940. Celkem z montážní linky sjelo 57 strojů, které byly zařazeny k jednotkám námořní pěchoty. Počátkem roku 1941 následovlo 87 kůsů SBD-2, jež se během roku 1941 objevily u jednotek námořnictva, operujících z letadlových lodí.\n\nLetouny SBD první a druhé varianty byly relativně pomalé a zranitelné. Jeho hlavní zbraní byla puma o hmotnosti do 730 kg nesená pod trupem. Letoun byl vyzbrojen dvojicí pevných nesynchronizovaných kulometů ráže 12,7 mm pro střelbu vpřed a jedním kulometem ráže 7,62 mm, který obsluhoval střelec-radista-pozorovatel. Nepříliš výkonný motor také \"Dauntlessům\" nedovoloval žádné nadstandardní dynamické vlastnosti.\n\nProto ještě před vstupem USA do 2.sv.války spatřila světlo svět varianta SBD-3, opatřená základními bezpečnostními prvky, jako byly samosvorné nádrže a částečné pancéřování pilota. Zadní střelec měl nyní k dispozici dvojici kulometů ráže 7,62mm. Náhradu za nepříliš výkonný motor se ovšem nalézt nepodařilo. I přesto byl SBD-3 zařazen do služby u námořnictva, kde zcela nahradil SBD-2, jež byly následně přeřazeny k námořní pěchotě. Celkem bylo vyrobeno 584 kusů varianty SBD-3, na jejíchž bedrech ležela takřka veškerá tíha námořních leteckých bojů v prvním roce války v Tichomoří.\n\nVarianta SBD-4 byla prakticky totožná s SBD-3, jediným rozdílem bylo nahrazení šestivoltové elektrické soustavy dvanáctivoltovou. Vyrobeno bylo 780 kusů.\n\nNejpočetnější verzí Dauntlessu byl SBD-5. Počátek výroby spadá do roku 1943. Ani výkonnější motor nedokázal příliš vylepšit malé výkony SBD, ten ale i nadále zůstával obávaným nepřítelem, zejména pro japonské námořnictvo. Celkem bylo vyrobeno 2965 kusů SBD-5, který se také stal první a současně jedinou verzí SBD, kterou provozoval jiný uživatel, než bojové jednotky USA. Konkrétně s nimi operovali piloti novozélandského letectva, letci z Letectva Svobodných Francouzů a po válce také piloti Mexika.\n\nVýroba Dauntlessů končí počátkem léta 1944 variantou SBD-6. Tato nejvýkonnější verze byla vyrobena v počtu 450 kusů a sloužila opět výhradně u amerických jednotek. Je důležité uvést, že v roce 1944 již dávno neměly být letouny SBD ve výrobě, ale vzhledem k problémům při nasazení jeho nástupce, letounu Curtiss SB2C Helldiver, bylo nutné typ podržet ve výrobě i v době, kdy již výrazně zaostával za nepřátelskými typy. I přesto bojoval až do konce války v Tichomoří a ještě v roce 1945 dosahoval určitých úspěchů.\n\nKromě námořních SBD, firma Douglas upravila svůj střemhlavý bombardér také pro potřeby americké armády. Ta jej zavedla jako Douglas A-24 Banshee. V řadách armádního letectva si však tento typ nezískal ani zdaleka takovou slávu a respekt, jako jeho námořní sourozenec. Bylo vyrobeno 953 kusů verzí A-24, A-24A a A-24B lišících se víceméně jen detaily.\n\nLetouny Douglas SBD Dauntless se zapsaly do historie zejména díky jejich úspěchům proti Japonsku. Při bitvě v Korálovém moři se jim podařilo potopit letadlovou loď Šohó. Daleko větší proslulosti se jí podařilo dosáhnout v bitvě u Midway, kde \"Dauntlessy\" potopily čtyři japonské letadlové lodě a jeden křižník, což znamenalo obrat ve válce v Tichomoří.\n\n\n\n\n"}
{"id": "193528", "url": "https://cs.wikipedia.org/wiki?curid=193528", "title": "Scottish Borders", "text": "Scottish Borders\n\nScottish Borders (\"Crìochan na h-Alba\" ve Skotské gaelštině) je jedna ze třiceti dvou správních oblastí Skotska, ležící jihovýchodě země. Sousedí s dalšími správními jednotkami, které jsou Dumfries a Galloway na západě, Jižní Lanarkshire a Západní Lothian na severozápadě, Edinburgh, Východní Lothian, Střední Lothian na severu a na jihu s Anglií, konkrétně s kraji Northumberland a Cumbria.\n\nOblast byla vytvořena v roce 1975 spojením dřívějších hrabství Berwickshire, Peeblesshire, Roxburghshire a Selkirkshire a části Midlothian. Oblast se původně jmenovala jen \"Borders\", slovo \"Scottish\" bylo přidáno v roce 1996 na základě usnesení místní rady.\n\nReliéf oblasti je převážně kopcovitý, od západu k východu jím protéká řeka Tweed. Východní část je rovinatá a je známá pod názvem „The Merse”. Řeka Tweed a její přítoky odvodňují celou oblast do Severního moře, která do něj ústí v Berwick-upon-Tweed. posledních asi 30 km toku řeky tvoří hranici s Anglií.\n\nPůvodně měl termín „Borders“ mnohem širší význam a označoval celou oblast sousedící s anglickou hranicí, včetně Dumfriesshire a Kirkcudbrightshire. Zahrnuta mohla ale také být anglická hrabství Northumberland, Cumberland a Westmorland.\n\nRoxburghshire a Berwickshire nesly v minulosti největší nápor konfliktů mezi Anglií a Skotskem. Proto zde můžeme najít ruiny mnoha hradů, opatství a dokonce i měst.\n\nObyvatelé Scottish Borders jsou na své kulturní dědictví velmi hrdí a sami sebe označují jako „Borderers“.\n"}
{"id": "193534", "url": "https://cs.wikipedia.org/wiki?curid=193534", "title": "Douglas TBD Devastator", "text": "Douglas TBD Devastator\n\nDouglas TBD Devastator byl americký celokovový jednomotorový dolnoplošný torpédový bombardér, vyvinutý v polovině 30. let 20. století, který sloužil na letadlových lodích US Navy v době druhé světové války. Ve své době patřil Devastator k technicky nejpokročilejším strojům US Navy, ale jelikož vznikl v době velkého pokroku v letectví, byl už v době útoku na Pearl Harbor poměrně zastaralý.\n\nTyp se účastnil operací na počátku války, z nichž nejvýznamnější bylo jeho nasazení v bitvě v Korálovém moři, kde se podílel na potopení japonské letadlové lodě Šóhó a především v bitvě u Midway. Zde nasazené stroje byly těžce zdecimovány japonskou obranou a Devastator byl ve službě urychleně nahrazen typem TBF Avenger.\n\nSpecifikace na vývoj nového palubního letounu pro US Navy, schopného jak klasického tak torpédového bombardování, byly vydány 30. června 1934. Nový typ měl nahradit dvouplošné palubní bombardéry typů Martin MB-2 a Great Lakes TG-2. V soutěži projekt Douglasu porazil konkurenční plovákový typ \"Hall XPTBH-2\" a typ \"Great Lakes XTBG-1\", u kterého firma znovu použila již nedostačující dvouplošnou koncepci, vylepšenou pouze o zatahovací podvozek.\n\nPrvní prototyp XTBD-1, poháněný provizorně motorem Pratt & Whitney XR-1830-60 Twin Wasp o výkonu 800 hp, poprvé vzlétl 15. dubna 1935 v Clover Field. Prototyp poté prošel řadou testů, včetně 13 startů a přistání na palubě letadlové lodi USS Lexington v prosinci roku 1935 (první přistání proběhlo 5. prosince 1935). Koncem prosince se pak letoun vrátil zpět k výrobci, jenž na něm provedl některé úpravy. Především byl původní překryt kabiny nahrazen novým, daleko klenutějším, který osádce poskytoval lepší výhled. Po roce testy prototypu pokračovaly, ale mezitím už byl letoun dne 16. ledna 1936 přijat do výzbroje US Navy a dne 3. února 1936 byla objednána série 114 kusů (samotný první prototyp byl i nadále používán k testům a v roce 1943 sešrotován).\n\nVýroba typu začala v roce 1937 a první sériový kus TBD-1 vzlétl 25. června 1937. Sériové modely se lišily především novým krytem pilotní kabiny, chladičem oleje, přemístěným pod pravé křídlo a silnějším motorem Pratt & Whitney R-1830-64.\n\nKromě standardní palubní torpédové verze vznikl ještě prototyp plovákového torpédového bombardéru TBD-1A. Ten si americké námořnictvo v roce 1939 objednalo pro pobřežní obranu a operace ze základen v Pacifiku. Pro přestavbu na verzi TBD-1A byl v červnu 1939 vyčleněn jeden sériový Devastator, u kterého byl původní podvozek nahrazen dvojicí celokovových plováků. Použité torpédo bylo stejného typu, jako u sériových strojů. Při zkouškách byl letoun hodnocen kladně (rychlost vlivem vyššího odporu poklesla o 30 km/h). Zájem o plovákové Devastatory mělo i Nizozemsko, jejich dodávce ale zabránila okupace země Německem. Zájem o letoun mezitím ztratilo i US Navy a proto zůstalo u jediného prototypu, který byl až do září roku 1943 používán pro různé zkoušky (především používaných torpéd Bliss–Leavitt Mark XIII).\n\nDevastator získal v rámci US Navy několik prvenství. Byl prvním běžně užívaným celokovovým jednoplošníkem na letadlových lodích US Navy. Jako první měl plně zakrytou kabinu a hydraulicky sklápěná křídla.\n\nKoncepcí se jednalo o robustní jednomotorový celokovový dolnoplošník s poloskořepinovým trupem a krytou kabinou tříčlenné osádky. Letoun poháněl čtyřdobý vzduchem chlazený zážehový hvězdicový čtrnáctiválec Pratt & Whitney R-1830-64 Twin Wasp o výkonu 900 hp, který roztáčel třílistou stavitelnou vrtuli Hamilton Standard. Podvozek letounu byl záďový, hlavní podvozkové nohy se zatahovaly směrem dozadu a jejich kola i po zatažení podvozku vyčnívala z profilu křídla. Před pevným (zahahovací bylo pouze u prototypu) ostruhovým kolečkem se nacházel přistávací hák pro přistání na letadlové lodi.\n\nKřídlo letounu bylo dvounosníkové s kovovým potahem, jenž tvořil u vnějších částí křídel pro letoun charakteristický, jemně zvlněný duralový plech, jenž měl zvýšit pevnost křídla. Řídící plochy byly potaženy plátnem. Křídla se sklápěla směrem vzhůru a měla křidélka a vztlakové klapky.\n\nTříčlenná osádka seděla pod dlouhým překrytem, který tvořil téměř polovinu délky letounu. První byl pilot, uprostřed seděl bombometčík a na konci kokpitu byl radista, který obsluhoval i zadní kulomet. Bombometčík používal zaměřovač typu Norden XV-3, ovšem v případě, že letoun letěl na torpédovou misi, skládala se dvoučlenná osádka pouze z pilota a radisty/střelce.\n\nObranná výzbroj letounu se skládala z pevného synchronizovaného kulometu M2 Browning ráže 7,62 mm (v některých případech byl instalován kulomet M2 Browning ráže 12,7 mm) a pohyblivého kulometu střelce. Střelec bránil zadní polosféru letounu jedním pohyblivým kulometem M2 Browning ráže 7,62 mm, umístěným na oběžném kruhu. Pro střelbu bylo nejprve nutné zvednout zadní část překrytu kabiny.\n\nHlavní útočnou zbraní bylo letecké torpédo Bliss–Leavitt Mark XIII ráže 569 mm. Další variantou bylo podvěšení dvou pum o hmotnosti 454 kg pod trupem či až 12 pum o hmotnosti 45 kg pod křídly.\n\nPrvní jednotkou, která letouny TBD obdržela byla v říjnu roku 1937 squadrona VT-3 z letadlové lodě USS Saratoga. Celkem bylo vyrobeno 130 kusů letounů TBD Devastator (prototyp, 114 kusů první a 15 kusů druhé série), které sloužily na palubách letadlových lodí USS Lexington, USS Saratoga, USS Ranger, USS Yorktown, USS Enterprise, USS Wasp a USS Hornet. Příchod těchto letounů do služby znamenal oproti doposud používaným dvouplošníkům výrazný kvalitativní skok. Na druhé straně vedl náročný výcvik k silnějšímu opotřebení letounů a provozní havárie výrazně snížily jejich počet (koncem roku 1938 až na 100 kusů), což vedlo k tomu, že americké námořnictvo přiobjednalo výrobu dalších 15 kusů.\n\nUž na počátku druhé světové války se ukazovalo, že stroj je technicky překonán, ale jeho nástupce Grumman TBF Avenger ještě nebyl zařazen do služby. Devastator byl proti moderním strojům pomalý, neohrabaný, se slabou výzbrojí a zranitelný díky absenci pancéřové ochrany. Nízká rychlost s podvěšeným torpédem z něj dělala snadný cíl stíhačů a protiletadlových děl.\n\nNa počátku války bylo na sedmi letadlových lodích celkem 69 Devastatorů. Prvním bojovým nasazením Devastatorů bylo dne 1. února 1942 bombardování atolu Kwajalein letouny squadrony VT-6 z letadlové lodi \"Enterprise\" a atolu Jaluit (oba jsou součástí Marshallových ostrovů) letouny jednotky VT-5 z paluby \"Yorktown\".\n\nDalší akcí bylo 24. února 1942 bombardování Japonci obsazeného atolu Wake letouny jednotky VT-6 z \"Enterprise\" a poté 4. března bombardování ostrova Minami Torišima. Dne 10. března 1942 se Devastatory squadron VT-5 a VT-2 z letadlových lodí \"Yorktown\" a \"Lexington\" zúčastnily velkého náletu na Novou Guineu. Při útoku, jehož cílem bylo zničit zde pobývající japonská plavidla a zařízení základen Lae a Salamaua, svrhly letouny TBD celkem 13 torpéd, z nichž však většina selhala.\n\nDůležitou epizodou v nasazení letounů TBD byla bitvě v Korálovém moři, ve které se Devastatory podílely na potopení japonské lehké letadlové lodě \"Šóhó\".\n\nPředzvěstí samotné bitvy bylo dne 3. května 1942 obsazení ostrova Tulagi japonským výsadkem. Američané druhého dne zareagovali náletem letounů z letadlové lodi \"Yorktown\" (28 SBD Dauntless a 11 TBD Devastator v první vlně a 27 Dauntless a 11 TBD Devastator v druhé vlně), jež vyřadily japonský torpédoborec, minolovku, několik výsadkových člunů a dva hydroplány Kawaniši H6K Mavis. Celkově však účinek náletu nesplnil očekávání.\n\nBěhem samotné bitvy tvořily Devastatory jednotek VT-2 a VT-5 součást amerického svazu 93 letounů, který 7. května směřoval proti domnělé pozici japonského hlavního svazu a přitom náhodou objevily jiný svaz, jehož součástí byla i lehká letadlová loď \"Šóhó\". Tu zasáhlo a potopilo celkem 13 pum a sedm torpéd. Následujícího dne se americkým letounům podařilo ještě poškodit letadlovou loď Šókaku, letouny TBD však svými torpédy nedosáhly žádného zásahu. Naopak americké námořnictvo v bojích ztratilo letadlovou loď USS \"Lexington\", s níž ke dnu kleslo i 12 letounů TBD perutě VT-2.\n\nBitva u Midway, jež přinesla obrat ve vývoji války v Pacifiku, se účastnily tři jednotky letounů TBD (VT-6 z \" USS Enterprise\", VT-8 z USS \"Hornet\" a VT-3 z USS \"Yorktown\").\n\nU Midway vzlétlo 4. června 1942 z lodí \"Hornet\", \"Enterprise\" a \"Yorktown\" celkem 41 těchto strojů, aby napadly japonskou flotilu. Před útokem ztratily kontakt se svým stíhacím doprovodem a zaútočily bez jejich ochrany. Před svržením torpéda muselo letadlo dlouho letět pomalu a nízko nad hladinou, což z něj dělalo snadný cíl.\n\nPrvní zaútočilo 15 letounů TBD jednotky VT-8 pod velením Lt. Cdr. Johna C. Waldronda. Všechny letouny byly při útoku sestřeleny a z celé jednotky přežil pouze pilot George Gay, jenž dokázal se svým letounem nouzově přistát na hladině. Jako druhá zaútočila letka VT-6, které velel Lt. Cdr. Eugene E. Lindsey. Čtrnáct Devastatorů VT-6 napadlo letadlovou loď Kaga, přičemž deset letounů bylo při útoku sestřeleno a nepodařilo se ani dosáhnout úspěšného zásahu. Jako poslední zaútočila letka VT-3, která jako jediná měla doprovod šesti stíhacích letounů F4F-4 Wildcat. Dvanáct letounů nedosáhlo žádného zásahu, naopak devět z nich bylo sestřeleno a jeden musel nouzově přistát na mořskou hladinu u mateřské lodi.\n\nZe 41 nasazených letounů tedy bylo během útoku ztraceno plných 35, aniž by se jim podařil zásah. Uvádí se však, že jejich útok nebyl marný, protože donutil japonské stíhače klesnout a spotřebovat většinu munice, což umožnilo střemhlavým bombardérům SBD Dauntless zasáhnout japonské letadlové lodě při doplňování paliva a přezbrojování nové útočné vlny, když byly nejvíce zranitelné.\n\nPoslední účastí letounů TBD v bitvě byla 6. června 1942 účast tří strojů jednotky VT-6 na náletu, který potopil těžký křižník \"Mikuma\" a těžce poškodil jeho sesterskou loď \"Mogami\".\n\nMenší množství Devastatorů operovalo i mimo oblast pacifického válčiště. Letadlová loď USS \"Ranger\" je používala především k protiponorkovému hlídkování v oblasti Karibiku a letadlová loď USS \"Wasp\" s nimi operovala v Atlantiku.\n\nPo bitvě u Midway byly zbývající Devastatory postupně vyřazeny z operační služby a převedeny k výcviku. V této roli dosluhovaly až do roku 1944.\n\nŽádné muzeum nemá typ ve svých sbírkách. Pravděpodobně jediné dva známé zachranitelné kusy jsou stroje z letadlové lodi \"Yorktown\", které nouzově přistály na dně laguny atolu Jaluit na Mashallových ostrovech. V současnosti se uvažuje o vyzvednutí jednoho z nich a jeho zařazení do sbírek Národního muzea námořního letectví v Pensacole.\n\n\nReference.\n\n\n\n\n\n"}
{"id": "193536", "url": "https://cs.wikipedia.org/wiki?curid=193536", "title": "Helenizace", "text": "Helenizace\n\n__BEZOBSAHU__\n\nHelenizace je pojem používaný k popsání kulturní změny, při které se něco neřeckého stane řeckým (Antické Řecko). Tento proces může být dobrovolný, nebo může být uplatňován s různou mírou síly.\n\nHelénizace započala tažením Alexandra Velikého a rozšířením řečtiny. Výsledkem bylo, že původní řecké prvky se začaly kombinovat s prvky domácích kultur. Výsledek tohoto procesu je znám jako helénismus.\n\n\n"}
{"id": "193538", "url": "https://cs.wikipedia.org/wiki?curid=193538", "title": "Kluci kde ste?", "text": "Kluci kde ste?\n\nKluci kde ste? je název hudebního alba české skupiny Tata Bojs, které vyšlo 16. dubna 2007 po dlouhé odmlce. Zhruba tři měsíce před albem vyšel singl nazvaný \"Pěšáci\". Na albu spolupracovala řada hostů, například Filip Nebřenský ze spřátelené skupiny Hm..., nebo již více než deset let neaktivní skupina Ženy. Kromě \"Pěšáků\" se na albu objevily písně jako \"Eko Echo\", \"Trilobeat\", \"Skovka\" nebo \"Spáč\". Tour k albu proběhla spolu s menšími klubovými koncerty v prosinci 2007.\n\n\n"}
{"id": "193540", "url": "https://cs.wikipedia.org/wiki?curid=193540", "title": "Curtiss SB2C Helldiver", "text": "Curtiss SB2C Helldiver\n\nCurtiss SB2C Helldiver byl americký palubní střemhlavý bombardér z období druhé světové války. Typ byl nástupcem letounu Douglas SBD Dauntless.\n\nPrvní prototyp vzlétl již roku 1940. Jeho výroba se však pozdržela a tak první sériové stroje začaly být bojově používány až v roce 1943. Kladem Helldiverů byl silný motor a možnost nést větší množství bomb, jeho záporem byly problémy s ovládáním. Mezi piloty nebyl typ oblíben, vysloužil si dokonce „překlad“ typového označení SB2C jako „Son of a Bitch, 2nd Class“. Celkem bylo vyrobeno 7140 kusů.\n\nStroje byly užívány zejména v bojích v Tichomoří, ale i na jiných bojištích, kde působily letadlové lodě USA a Velké Británie. Po druhé světové válce byly nepotřebné letouny dodávány do mnoha států (např. Francie, Řecko, Itálie, Portugalsko, Thajsko).\n\nPráce na prototypu Curtiss XSB2C-1 započaly v květnu 1939, první let vykonal 18. prosince 1940 v Buffalu stát New York. Nový letoun měl zabudován motor Wright R-2600 Cyclone o běžném výkonu 1103 kW, který roztáčel třílistou vrtuli. Hlavňová výzbroj sestávala ze čtyř kulometů ráže 12,7 mm v trupu a křídle, střelec obsluhoval dvojici kulometů ráže 7,62. Pumovnice mohla pojmout torpédo Mk.13, nebo pumu o hmotnosti 800 kg. Již 9. února 1941 první prototyp s vážnými problémy se stabilitou havaroval.\n\n30. června 1942 vzlétl značně upravený Curtiss SB2C-1, následovaný čtrnácti dalšími stroji určenými k intenzivním zkouškám. Oproti prototypu měly nové letouny překonstruované a zpevněné ocasní plochy, kulomety z trupu se přemístily do křídla, přibyly dva závěsníky pum pod křídla a reflexní zaměřovač. V červnu 1942 zahájila provoz nová výrobní linka společnosti Curtiss Wright ve městě Columbus ve státě Ohio, která započala se sériovou výrobou Helldiverů.\nPrvní operační jednotkou US Navy se s letouny SB2C-1 v říjnu 1943 stala VB-17, působící v té době na palubě USS Bunker Hill (CV-17). Její velitel, LCdr. James Everett \"Moe\" Vose Jr., vedl 23 strojů své jednotky při premiérovém náletu na přístav Rabaul. Při útoku byl 11. listopadu potopen torpédoborec Suzunami a poškozeny křižníky Agano, Yubari a další tři torpédoborce.\n\nOd 200. vyrobeného letounu se nová série označovala SB2C-1C, která byla vyzbrojena dvěma kanóny ráže 20 mm. Pohon zajišťoval stejně jako u předchozí verze motor Wright R-2600-8 Cyclone o výkonu až 1250 kW. Celková produkce SB2C-1C dosáhla počtu 778 kusů, z nichž 26 obdrželo v rámci zákona o půjčce a pronájmu britské námořnictvo (sériová čísla JW100-JW125). Stroje byly vyrobeny kanadskou firmou Canadian Car and Foundry Co. z Montréalu pod typovým označením SBW-1B. Převzala je 1820. squadrona Royal Navy, zformovaná v dubnu 1944 v Squantumu na území USA. Jednotka se nalodila na doprovodnou letadlovou loď Arbiter, která odplula do Británie. Tam byla 1820. squadrona v prosinci 1944 zrušena a z většiny Helldiverů se staly učební pomůcky pro výcvik mechaniků, nebo byly vráceny do USA. JW117 byl předán do zkušebního střediska RAE ve Farnborough k porovnávacím zkouškám s jinými americkými střemhlavými bombardéry.\n\nV létech 1942 až 1944 probíhala výroba 900 mírně odlišných pozemních strojů A-25A pro americké armádní letectvo (USAAC).\nAustralské letectvo RAAF po zkouškách u 1. APU v Lavertonu deseti dodaných A-25A-15-CS stroje vrátilo do USA a objednávka na 250 kusů byla zrušena.\n\nNa jaře 1944 se započalo s výrobou varianty SB2C-3 s pohonnou jednotkou Wright R-2600-20 s výkonem až 1471 kW a se čtyřlistou vrtulí Curtiss Electric. Celkem bylo mateřským závodem vyrobeno 1112 exemplářů, 413 strojů v licenci postavila kanadská firma Canadian Car and Foundry a 150 kusů bylo vyrobeno u Fairchild-Canada (SBF-1).\n\nSubvarianta Curtiss SB2C-3E Helldiver byla doplněna o vyhledávací radar AN/APS-4, který byl umístěn pod pravou polovinou křídla.\n\nNa základně Anacostia byl zkoušen prototyp XSB2C-2 opatřený plováky, celý projekt byl však k 14. dubnu 1944 zrušen jako neperspektivní.\nV červnu 1944 již měly Helldivery jednotky VB-1 na USS Yorktown, VB-2 na USS Hornet (CV-12), VB-8, která na USS Bunker Hill nahradila VB-17, VB-14 na palubě USS Wasp (CV-18) a VB-15 na USS Essex (CV-9).\n\n2045 vyrobených letounů typu SB2C-4 mělo perforované brzdící klapky, aerodynamický kryt kuželu vrtule a eventuálně čtyři závěsníky pro rakety HVAR pod každou polovinou křídla. Malá okénka za překrytem pilotní kabiny byla odstraněna. Radarových SB2C-4E vzniklo u společností CC and F a Fairchild celkem 370.\nV únoru 1945 s těmito letouny operovala např. jednotka VB-3 z paluby americké letadlové lodi USS Yorktown (CV-10) v Pacifiku.\n\nVerze SB2C-5 se zvětšenou zásobou pohonných hmot byla opět dodávána bez krytu vrtulového kužele, posuvný kryt pilotní kabiny byl bez rámování. Celkem bylo postaveno 470 kusů, dalších 85 vzniklo v Kanadě. Počátkem roku 1949 odebralo řecké letectvo (RHAF) 41 strojů.\n\nZe dvou draků SB2C-3 byly upraveny stroje SB2C-6 s delším trupem a zvětšenou zásobou paliva pro motor Pratt & Whitney R-2800-28 Double Wasp.\n\n\n\n\n\n"}
{"id": "193541", "url": "https://cs.wikipedia.org/wiki?curid=193541", "title": "Grumman TBF Avenger", "text": "Grumman TBF Avenger\n\nTBF Avenger byl americký jednomotorový třímístný palubní torpédový bombardér z období druhé světové války i z následujícího období. Byl nástupcem typu Douglas TBD Devastator. Na první pohled neforemné letadlo Avenger bylo spolehlivé a velmi odolné.\n\nÚřad pro letectví amerického námořnictva uzavřel 8. dubna 1940, po vypsání konstrukční soutěže z roku 1939, kontrakt na stavbu dvou prototypů palubních torpédových a bombardovacích strojů s leteckým výrobcem Grumman. Ten nový stroj koncipoval jako robustní třímístný středoplošník schopný nést letecké torpédo, nebo čtyři 227 kg pumy či hlubinné nálože. Výzbroj měl tvořit pevný kulomet ráže 12 mm instalovaný v přední části trupu, kulomet ráže 12,7 mm ovládaný střelcem v otočné prosklené věži a kulometem ráže 7,62 mm ovládaný střelcem ve spodní části trupu. 26 měsíců po uzavření kontraktu byl připraven první prototyp ke vzletu.\n\nPrvní prototyp XTBF-1 byl zalétán 7. srpna 1941,\nale již 28. listopadu byl zničen při havárii. Tři týdny poté poprvé vzlétl druhý prototyp a o několik dní později získala firma rozšíření zakázky na produkci zatím neomezeného počtu sériových TBF-1. Od prototypů se lišily táhlým přechodem SOP do hřbetu trupu a ke střelbě okruhem vrtule byl nakonec vybrán kulomet ráže 7,62 mm. V závodě Grumman v Bethpage bylo vyrobeno 1526 TBF-1.\n\nDruhou nejrozšířenější verzí vyráběnou společností Grumman byla TBF-1C se zvětšenou kapacitou palivových nádrží. Neměla kulomet v trupu, ale po jednom ráže 12 mm v každé polovině křídla. Subvarianta TBF-1D byla vybavena protilodním radarem a TBF-1E speciálním elektronickým vybavením.\n\nLetoun zpočátku vyráběla mateřská firma, ale od prosince 1943 většina strojů vzniká v licenci u firmy General Motors co., Eastern Aircraft Division se sídlem v Trentonu ve státě New Jersey (automobilky se během války zapojily do rozsáhlého leteckého výrobního programu), která Avengery vyráběla jako TBM-1 a TBM-1C (poslední písmeno označovalo výrobce — F označovalo firmu Grumman, M firmu General Motors). Společnost GM se snažila také o vlastní vývoj Avengeru, a tak začátkem roku testovala čtyři prototypy XTBM-3 s pohonnými jednotkami R-2600-20 s výkonem až 1397 kW. Výzbrojí odpovídaly variantě TBF-1C. Následně zde byly sériově vyráběny pod označením TBM-3 a TBM-3E v celkovém počtu 4657 kusů. TBM-3E se vyznačovaly odlehčenou vnitřní konstrukcí a o 0,3 m větší délkou způsobenou jinak uloženým přistávacím hákem. Odlišovaly se také pouzdrem antény radaru pod pravým křídlem. U společnosti se zkoušely také tři prototypy XTBM-4 se zesíleným centroplánem a zlepšeným mechanizmem skládání křídla, avšak jejich sériová výroba zahájena nebyla.\n\nBritské námořní letectvo převzalo celkem 958 strojů, z nichž 48 bylo využito u RNZAF. Nesly britské označení Avenger Mk.I (TBF-1B), Avenger Mk.II (TBM-1C) a Avenger Mk.III (TBM-3 a TBM-3E). Letouny byly upravovány instalací britských zaměřovačů, radiostanic, dýchacích souprav a kamer u společnosti Blackburn Aircraft Ltd.\n\nPrvní sériový TBF-1 převzalo americké námořnictvo 30. ledna 1942, do konce května to bylo dalších 85 strojů a v měsící červnu pak dalších 60. Svůj bojový debut si letadlo odbylo v bitvě u Midway v červnu 1942, kdy šest Avengerů perutě VT-8 z letadlové lodě USS Hornet (CV-8), operujících jako samostatná jednotka z pozemního letiště, zaútočilo na japonské loďstvo. Pět z nich bylo sestřeleno a poslední přistál poškozen.\n\nDne 24. srpna 1942 se 45 TBF-1 ze dvou letadlových lodí podílelo na potopení japonské letadlové lodě Rjúdžó v bitvě u Šalomounových ostrovů. V listopadu 1942 Avengery účinkovly př anglo-americkém vylodění ve francouzském Maroku, známém pod kódovým názvem operace Torch.\n\nNámořní pěchota Spojených států amerických začala se svými Avengery operovat z pozemních letišť na Guadalcanalu v listopadu 1942. Osm perutí námořní pěchoty pak tyto stroje používalo v bojích v Pacifiku a na palubách doprovodných letadlových lodí až do roku 1945.\n\nAvengery sloužily i v rámci protiponorkových hlídek. Svou první německou ponorku, U-569, potopil 22. května 1943. Celkem Avengery z deseti doprovodných letadlových lodí potopily 49 ponorek. Typ se stal také prvním americkým letounem standardně používajícím vysokorychlostní neřízené letecké rakety HVAR, zavěšené po šesti na kolejničkách pod každou polovinou křídla. Poprvé je použily proti ponorce 11. ledna 1944.\n\nČtveřice TBM z perutě VT-24 z USS Belleau Wood v rámci vyslaného leteckého svazu proti japonské flotile poslala 20. června 1944 ke dnu po zásahu dvojicí torpéd letadlovou loď Hijó. Avengery a střemhlavé bombardéry dále vyvolaly několik mohutných požárů na palubě Zuikaku.\n\nDne 3. října 1943 se letouny Avenger společně se stroji Douglas SBD Dauntless z perutí VB-4 a VT-4, operujících z paluby USS Ranger (CV-4), podílely na operaci Leader britského Královského námořnictva, zaměřené proti německým plavidlům v přístavu Bodø na norském pobřeží a proti nepřátelské námořní plavbě v jeho okolí.\n\nDne 24. října 1944 byly nasazeny proti bitevní lodi Musaši.\nV rámci jednotky VT-51 vzlétal na Avengerech z paluby USS San Jacinto (CVL-30) i pozdější 41. prezident USA George Herbert Walker Bush.\n\nDne 5. listopadu 1944 Avengery společně se střemhlavými bombardéry Curtiss SB2C Helldiver dosáhly řady zásahů na těžkém křižníku Nači, po nichž se plavidlo zádí napřed potopilo.\n\nStroje sloužily nejen v jednotkách US Navy, ale i v Aéronavale (TBM-3W-2 a TBM-3S-2 jednotek Flottile 4F, operující v 50. létech z alžírské základny Karouba, 6F, 9F, 2S, 3S, 10S a 15S), australských a kanadských silách. Britské Avengery byly poprvé bojově nasazeny v Pacifiku v červnu 1943 a operovaly při ochraně konvojů v severním Atlantiku. V roce 1953 pořídilo britské námořnictvo další stovku Avengerů do na přechodné období do nasazení typu Fairey Gannet. Stroje verzí TBM-3E a TBM-3S nesly označení Avenger AS.Mk.4.\n\nPo druhé světové válce byly letouny prodávány do dalších zemí, kde sloužily až do šedesátých let. V řadách US Navy ještě TBM-3A zasáhly do Korejské války, například z paluby USS Coral Sea (CV-43).\n\n\nÚdaje platí pro TBM-3\n\n\n"}
{"id": "193543", "url": "https://cs.wikipedia.org/wiki?curid=193543", "title": "Chnum", "text": "Chnum\n\nChnum (variantně v pozdní egyptštině také Chnub, řecky Χνουμις – Chnúmis nebo Χνουβις – Chnúbis) je staroegyptský bůh textově i ikonograficky doložený od počátku historické doby. Původně byl zobrazován v podobě berana, od doby Staré říše výhradně v podobě muže s beraní hlavou. Jeho spojování s beranem (v egyptštině \"ba\", což je homonymum k pojmu \"ba\") vedlo k tomu, že byl pokládán za \"ba\" jiných bohů, zejména Rea, Šua a Usira.\n\nChnum je bohem plodnosti, spojován je především s oblastí prvního nilského kataraktu, jímž Nil překračuje historickou hranici Egypta a symbolicky zde z pohledu starověkých Egypťanů pramení. Proto byl pokládán za „Pána země kataraktů“ a „strážce pramenů“ a jako „dárce vody“ a „původce záplav“ poskytoval Egyptu každoroční nilskou záplavu. Jako bůh hranic současně mohl nabývat ochranných a válečných rysů: v této roli se snad objevuje v plném znění jména panovníka 4. dynastie Chufua Chnumchufu – „Chnum mne chrání“.\n\nV období Střední říše v Textech rakví a zejména pak v době Nové říše se stal jedním z bohů – Stvořitelů: vystupuje zejména jako tvůrce zvířat a lidí (hlavně panovníka a jeho \"ka\"), které vytváří na hrnčířském kruhu. Je často zobrazován také s korunou atef, nebo bílou hornoegyptskou korunou. \n"}
{"id": "193544", "url": "https://cs.wikipedia.org/wiki?curid=193544", "title": "Koukolova hora", "text": "Koukolova hora\n\nKoukolova hora je 471 m vysoký kopec mezi vsí Slavíky obce Tmaň a částí Popovice města Králův Dvůr v okrese Beroun. Přes vrchol kopce prochází hranice katastrálních území Tmaň a Popovice u Králova Dvora. Název nese hora podle Viléma Koukola, který byl v 15. století majitelem popovického panství.\n\nKoukolova hora je tvořena ostrovem vápence spodního devonu. V minulosti se na Koukolově hoře vápenec těžil. Na Koukolově hoře se ve výšce kolem 455 m n. m. nacházejí jeskyně, které patří mezi nejvýše položené jeskyně v Českém krasu (ovšem mimo území CHKO). Jeskyně Pod kapličkou v opuštěném lomu pod vrcholem je dlouhá asi 55 metrů.\n\nPřestože hora není na seznamu chráněných území a nepatří ani k CHKO Český kras, vyskytuje se zde řada chráněných rostlin (např. bělozářka liliovitá, lilie zlatohlávek, okrotice bílá). Z vrcholu hory byl dříve rozhled do celého okolí. Dnes je výhled omezen vzrostlými stromy pouze na severní stranu – směrem ke chráněné krajinné oblasti Křivoklátsko.\n\nNa vrcholu je výklenková kaple svatého Blažeje, obnovená v roce 2010 (v některých mapách je dosud značena jako zřícenina). Tu nechal v roce 1832 vystavět Antonín Karel Mudroch, rektor Univerzity Karlovy a vlastník tmaňského panství.\n\nPřes Koukolovu horu prochází po zeleně značené pěší turistické trase KČT naučná stezka Koukolova hora – Kotýz, vedoucí ze Slavík na vrch Kotýz. Na východní straně kopce na rozcestí pod Koukolovou horou zeleně značená trasa zaúsťuje do žlutě značené trasy KČT z Popovic přes Koněpruské jeskyně do Srbska, po níž ke Kotýzu vede i zmíněná naučná stezka.\n\n"}
{"id": "193545", "url": "https://cs.wikipedia.org/wiki?curid=193545", "title": "Userbar", "text": "Userbar\n\nUserbars/Userbary (česky lze přeložit jako uživatelské ikonky, ale běžně se nepřekládá) jsou malé obdélníkové obrázky, primárně určené pro podpisy na diskusní fóra. Mohou být jak statické, tak animované, většinou s nějakým základním motivem a krátkým textem, který stručně charakterizuje uživatele. Userbar může vyjadřovat jaký software či hardware uživatel používá, jakou poslouchá hudbu, jaké má rád filmy, oblíbené herce, zpěváky či celebrity, nebo cokoli jiného.\n\nDají se vytvořit v grafických programech jako jsou Adobe Photoshop, Corel PhotoPaint, GIMP a další, nebo stáhnout již z webových stránek.\n\nStandardní userbary mívají tyto základní charakteristiky:\n\nModerní \"Extra userbary\" mohou také obsahovat obrázek vyšší než 19 pixelů přesahující přes samotné tělo userbaru s průhledným zbylým pozadím. Například \n\n\n\n\n"}
{"id": "193551", "url": "https://cs.wikipedia.org/wiki?curid=193551", "title": "Avenger", "text": "Avenger\n\nSlovo Avenger (: \"Mstitel\") může mít tyto významy:\n\n"}
{"id": "193554", "url": "https://cs.wikipedia.org/wiki?curid=193554", "title": "Futurologie", "text": "Futurologie\n\nFuturologie je teorie o budoucnosti nebo se též zabývá výzkumem možných budoucností, tzn. alternativ budoucnosti. Jako první tento termín použil Karl Osip Flechtheim.\n\nFuturologie je vědním odvětvím, které se zabývá předpovídáním budoucnosti. Užití tohoto oboru je široké, například v astronomii, teologii, ale i v designu, technologii a biologii.\n\n\n"}
{"id": "193556", "url": "https://cs.wikipedia.org/wiki?curid=193556", "title": "Rozhledna Děd", "text": "Rozhledna Děd\n\nRozhledna Děd se nachází na kopci Děd u města Beroun ve výšce 492 metrů n m. Vrchol kopce a větší část hřebene leží v katastrálním území Beroun, západní úbočí spadá do Zahořan, části města Králova Dvora. Slavnostně byla otevřena 17. září 1893; byla to vůbec první rozhledna, kterou vybudoval Klub českých turistů. \n\nJe to cihlová rozhledna vysoká 12 metrů s 56 schody. Výhled je kvůli vzrostlým stromům velmi omezený a je tak možné vidět pouze úzkým pruhem vykáceného lesa směrem na Kladno a Křivoklátské lesy. Rozhledna je celoročně volně přístupná.\n\n\n"}
{"id": "193567", "url": "https://cs.wikipedia.org/wiki?curid=193567", "title": "Pyrrol", "text": "Pyrrol\n\nPyrrol (systematicky azol) je bezbarvá kapalina, nepříjemně páchnoucí, ve vodě nerozpustná, toxická. Vyskytuje se v černouhelném dehtu, v produktech suché destilace kostí, rohoviny. Je stavební jednotkou řady přírodních biologických významných látek, především tzv. \"tetrapyrrolových barviv\" (např. chlorofyl, hemoglobin, bilirubin) jejichž základem je porfin - tvořený čtyřmi pyrrolovými kruhy spojenými methinovými můstky. Pyrrol snadno podléhá oxidaci (vzdušným kyslíkem, laboratorně např. chloridem železitým), čímž vznikají reaktivní kation-radikály, či dikationty pyrrolu. Vznikem těchto elektrofilních molekul a jejich vzájemnou interakcí dochází k polymeraci pyrrolu, čímž vzniká makromolekulární sloučenina polypyrrol.\n\n"}
{"id": "193570", "url": "https://cs.wikipedia.org/wiki?curid=193570", "title": "August Wilhelm Schlegel", "text": "August Wilhelm Schlegel\n\nAugust Wilhelm von Schlegel (8. září 1767 Hannover – 12. května 1845 Bonn) byl německý literární historik, překladatel z angličtiny a španělštiny, spisovatel, indolog a filozof. Bývá považován za spoluzakladatele romantismu v německé literatuře.\nJe považován za zakladatele německé indologie, vydával také \"Indickou knihovnu\" (Indische Bibliothek). \n\nByl spolu se svým mladším bratrem, Friedrichem Schlegelem, synem protestantského pastora Johanna Adolfa Schlegela. Na univerzitě v Göttingenu studoval nejdříve filozofii, záhy se avšak rozhodl přejíti ke studiu filologie.\n\nV letech 1797–1810 se zabýval společně se svojí ženou, Caroline Schlegel, překládáním anglických děl Williama Shakespeara do němčiny. Společně se svým bratrem Friedrichem vydával také v letech 1798–1800 časopis \"Athenaeum\". \n\nRoku 1845 zemřel, byl pochován na hřbitově 'Alter Friedhof' v Bonnu.\n\n\n"}
{"id": "193574", "url": "https://cs.wikipedia.org/wiki?curid=193574", "title": "Nepřímý důkaz", "text": "Nepřímý důkaz\n\nNepřímý důkaz se v matematice používá k dokázání matematických vět tvaru implikace formula_1, tj. vět tvaru \"„Jestliže platí předpoklad P, pak platí také tvrzení T“\". Spočívá v tom, že se z negace výroku formula_2 odvodí negace výroku formula_3, tj. dokáže se tvrzení formula_4.\n\nDokázáním implikace formula_4 je již skutečně dokázáno i formula_1. Pokud totiž formula_3 platí, musí platit i formula_2, jinak by totiž platilo formula_9 a podle dokázané implikace formula_10, tedy by neplatilo formula_3.\n\nNepřímý důkaz je úzce spjatý s důkazem sporem. Každý nepřímý důkaz lze převést na důkaz sporem. Dokazujeme-li totiž implikaci formula_1 nepřímo, tj. dokazujeme-li formula_4, lze před celý důkaz tohoto tvrzení přidat větu „Předpokládejme pro spor, že platí formula_3 neplatí formula_2.“ a po dokázání formula_10 zakončit důkaz konstatováním „…, což je spor s předpokladem.“ Tím je nepřímý důkaz převeden na důkaz sporem.\n\nNepřímý důkaz tvrzení „Pro každá dvě celá čísla formula_17, formula_18, pokud formula_19, pak formula_20 nebo formula_21“ lze provést následovně:\n\n"}
{"id": "193576", "url": "https://cs.wikipedia.org/wiki?curid=193576", "title": "Obecní policie", "text": "Obecní policie\n\nObecní policie je v některých zemích druh orgánu prosazování práva, který je podřízen místní samosprávě, ne centrální moci vlády. Místní samospráva také sama nese náklady na provoz obecní policie, která působí zejména v oblasti veřejného pořádku na místní úrovni. Obecní policie zpravidla disponuje omezenějšími oprávněními oproti policii celostátní.\n\nObecní policie v České republice je orgánem obce, který zabezpečuje místní záležitosti veřejného pořádku v rámci působnosti obce a plní další úkoly stanovené zákonem. Postavení obecní policie vymezuje zákon č. 553/1991 Sb., o obecní policii, ve znění pozdějších předpisů. Obecní policii zřizuje a ruší zastupitelstvo obce obecně závaznou vyhláškou. V obci, která je městem, statutárním městem, a v hlavním městě Praze se obecní policie označuje jako městská policie. Působnost obecní policie vykonávají strážníci, kteří jsou v pracovním poměru k obci (nikoliv ve služebním poměru). Největšími sbory městské policie v ČR jsou MP Praha (2 110 strážníků), MP Ostrava (715 strážníků) a MP Brno (500 strážníků). Obecní policie se řadí mezi ostatní složky integrovaného záchranného systému (zákon č. 239/2000 Sb., o integrovaném záchranném systému).\n\nObecní policii řídí starosta nebo jiný člen zastupitelstva obce na základě pověření zastupitelstva obce. Rada obce může pověřit plněním některých úkolů při řízení obecní policie určeného strážníka, který je pak zpravidla označován jako velitel obecní policie případně ředitel (MP Praha, MP Ostrava, MP Brno). Obecní policie při zabezpečování místních záležitostí veřejného pořádku a plnění dalších úkolů podle zákona o obecní policii či dalších zákonů zejména:\n\nPři plnění svých úkolů obecní policie spolupracuje s Policií České republiky. Každý má právo obracet se na strážníka obecní policie se žádostí o pomoc a strážníci jsou povinni v rozsahu svých úkolů požadovanou pomoc poskytnout. Na základě veřejnoprávní smlouvy mezi příslušnými obcemi může obecní policie vykonávat svoji pravomoc i na území jiných obcí, které vlastní obecní policie nezřídily. Obec, která obecní policii nezřídila, vydá strážníkovi písemné zmocnění, kterým prokazuje oprávněnost výkonu pravomoci na jejím území.\n\nStrážníkem obecní policie se může stát dle §4 odst. 1 zákona č. 553/1991 Sb., o obecní policii, ve znění pozdějších předpisů občan České republiky starší 18 let který je bezúhonný, je spolehlivý, je zdravotně způsobilý, dosáhl středního vzdělání s maturitní zkouškou a má osvědčení o splnění stanovených odborných předpokladů.\n\nOdborné předpoklady strážníků jsou blíže stanoveny vyhláškou Ministerstva vnitra, v níž je i stanoven způsob zjišťování způsobilosti uchazečů. Odbornou způsobilost ověřuje zkušební komise Ministerstva vnitra. O splnění podmínek se vydává osvědčení platné po dobu trvání pracovního poměru strážníka, nejdéle po dobu tří let. Zdravotní způsobilost se posuzuje lékařským vyšetřením dle vyhlášky MV ČR č. 444/2008 Sb., o zdravotní způsobilosti uchazeče o zaměstnání strážníka. Součástí vyhlášky je seznam tělesných a duševních vad, nemoci a stavů které vylučují zdravotní způsobilosti uchazeče o zaměstnání strážníka.\n\nUchazeč o pracovní poměr strážníka není dle zákona o obecní policii bezúhonným, pokud byl pravomocně odsouzen za úmyslný trestný čin, dále nesmí být v posledních 5 letech pravomocně odsouzen za nedbalostní trestný čin nebo jehož trestní stíhání pro úmyslný trestní čin bylo na základě pravomocného rozhodnutí o narovnání zastaveno, a od tohoto rozhodnutí neuplynulo 5 let nebo jehož stíhání pro úmyslný trestní čin bylo pravomocně zastaveno a od uplynutí zkušební doby neuplynulo 5 let nebo bylo v trestním řízení, které bylo proti němu vedeno, rozhodnuto o podmíněném odložení podání návrhu na potrestání a od tohoto rozhodnutí neuplynulo 5 let, je li v jednání, kterým spáchal trestný čin v rozporu s posláním strážníka.\n\nUchazeč o pracovní poměr strážníka není dle zákona o obecní policii spolehlivým, pokud byl opakovaně pravomocně uznán vinným za přestupky na úseku ochrany před alkoholismem a jinými toxikomaniemi, na úseku obrany České republiky, proti veřejnému pořádku, proti občanskému soužití, proti majetku a na úseku všeobecné vnitřní správy konkrétně na úseku zbraní a střeliva. Podmínka opakovaného uznání vinným z přestupku je splněna, jestliže rozhodnutí o odpovědnosti za některý z přestupků nabude právní moci před uplynutím 3 let ode dne, kdy nabylo právní moci jiné rozhodnutí o odpovědnosti za některý z těchto přestupků spáchané týmž pachatelem.\nStrážníci jsou při plnění úkolů obecní policie oprávněni:\n\nV roce 2007 a poté znovu v roce 2010 se objevily návrhy na zřízení metropolitních policií přeřazením dopravní a pořádkové služby státní policie k městské policii v hlavním městě Praze a ve větších městech (buď ve statutárních městech, nebo ve městech nad 100 000 obyvatel). Kriminalistická služba, zásahové jednotky a vyšetřování dopravních nehod by zůstaly u Policie České republiky. Podle návrhů města Prahy by metropolitní policie podléhaly krajským policejním ředitelům, ale úkolovat by je mohl i primátor města a město by se podílelo i na financování.\n\nNávrh údajně dlouhodobě prosazuje město Praha. V médiích byl prezentován jako nápad primátora Pavla Béma (ODS) (ten jej zastával v pořadu Otázky Václava Moravce 17. června 2007), návrh podporovala pražská radní Markéta Reedová (SNK-ED), proti se však stavěl ministr vnitra Ivan Langer, (ODS) i pražský policejní ředitel Petr Želásko, zatímco ředitel pražské městské policie i oslovení odborníci se k návrhu stavěli neutrálně. Na základě požadavku Věcí veřejných (Vít Bárta a Radek John) se tento záměr v roce 2010 dostal i do koaliční smlouvy a programu vládní koalice Nečasovy vlády. Brněnský primátor Onderka se k záměru staví odmítavě, ostravský primátor Petr Kajnar spíše vstřícně, ředitelé obecních policií sdružení v Asociaci ředitelů městských a obecních policií se v lednu 2011 shodli, že návrh je vhodný pouze pro Prahu.\n\nV říjnu 2010 ministr vnitra Radek John na zasedání bezpečnostního výboru oznámil, že od plánu ustupuje, protože jej z velkých měst podporuje pouze Praha, kandidátka Věcí veřejných na pražskou primátorku Markéta Reedová však v té době za záměrem nadále stála.\n\nSoučinnost Police ČR s obecními policiemi do jisté míry řeší s účinností od 1. ledna 2009 novela č. 273/2008 Sb., zákona o Policii České republiky, která upravila možnost uzavírat koordinační dohody, které přispívají k efektivnímu využití sil a prostředků Policie ČR a obecních organizací. Hlavní město Praha uzavřelo takovou dohodu s krajským ředitelstvím policie v hlavním městě Praze 25. května 2010.\n\nRozšířený je také název \"městská policie\" nebo (řídce) místní policie (v protikladu k policii státní); označení \"obecní policie\" je přesnější, protože zahrnuje policie i v městysích, vesnicích, popř. okrscích velkoměst.\n\nNázev etymologicky pochází z řeckého slova \"polis\" – město. Označení „městská policie“ je tedy vlastně pleonasmus.\n\nObecní a městské policie působí i v dalších státech:\n\n"}
{"id": "193580", "url": "https://cs.wikipedia.org/wiki?curid=193580", "title": "Vilém Kurz mladší", "text": "Vilém Kurz mladší\n\nVilém Viktor Kurz (23. prosince 1872 Německý Brod – 25. května 1945 Praha) byl český klavírní virtuos a pedagog, profesor mistrovské školy státní konzervatoře v Praze. \n\nNarodil se 23. prosince 1872 v Německém Brodě, jako nejstarší syn spisovatele, politika a vědce dr. Viléma Kurze. Začátkům hudby se přiučil u paní Štěpinové v Kutné Hoře. Když byl jeho otec přeložen do Prahy, pokračoval zde v Högerově klavírním ústavu. Ve třinácti letech se definitivně rozhodl pro hudební dráhu, stal se žákem klavírního pedagoga J. Holfelda, hlubší teoretické vzdělání získal na varhanické škole pod vedením F. Z. Skuherského. Bral i soukromé hodiny u K. Knittla. Na veřejnosti vystupoval od roku 1891, byl interpretem jak klasické, tak moderní klavírní literatury. Jeho hra získala uznání na koncertních cestách doma i v zahraničí a v berlínském zápase o Rubinsteinovu cenu v roce 1895 mu dopomohla k úspěchu zvláště pro výborné tlumočení skladeb Bachových. Spolu s Bohuslavem Lhotským a Bedřichem Váškou založil České trio.\n\nV roce 1898 byl Kurz jmenován profesorem na konzervatoři ve Lvově. Poté počala v jeho působení nabývat převahy činnost pedagogická, ačkoliv i v Polsku ještě Kurz také koncertoval. Na lvovské konservatoři se stal inspektorem celého klavírního oddělení a založil tu zvláštní kurzy klavírní hry i pedagogiky. Učitelské úspěchy mu záhy získaly věhlas a množství žáků z Polska i z Ruska. 19. listopadu 1899 se mu narodila dcera Ilona, pozdější klavírní virtuózka.\n\nPři evakuaci Lvova během první světové války 1914 byla lvovská konzervatoř přenesena do Vídně, kde Vilém Kurz rovněž nějakou dobu vyučoval. Návrat byl možný až v roce 1916. Ukrajinská revoluce, která vypukla na podzim roku 1918 a trvala až do jara následujícího roku, poměry ve Lvově zcela rozvrátila. Po celou dobu zuřila ve městě občanská válka, Lvov byl obležen a několikrát dobýván. 19. března 1919 byl dům Kurzových zasažen dělostřeleckým granátem, který však nevybuchl.\n\nV srpnu 1919 proto Kurzova rodina ze Lvova odchází, nejdříve do Vídně, a pak, když byl Kurz jmenován, podobně jako Leoš Janáček, profesorem vyšší hry na pražské mistrovské škole se služebním přidělením do Brna, se s rodinou stěhuje do Brna, kde nabyl již vůdčího hudeb. místa svojí vzkvétající školou, vlastními koncertními výkony a výchovnými přednáškami. Zahájil zde také svoji činnost spisovatelskou. V Brně se mu 28. května 1925 narodil vnuk Pavel. Teprve od října 1928 přešel Kurz na mistrovskou školu do Prahy. Jeho pianistická metoda vychází ze vzoru T. Leschetitzkého, ač Kurz nebyl jeho přímým žákem, zahrnuje však i ostatní moderní soustavy hry klavír. Velmi plodně zasahuje do klavírní výchovy svými technickými a přednesovými revizemi předních klavírních děl domácí i cizí literatury, jimiž se zvláště v poslední době obíral. Je pochován na vyšehradském hřbitově v Praze.\n\n\nZ jeho žáků se stali virtuosy:\n\nZe zahraničních Marya Andrzejowska, V. Barvińśkyj, Helena Bilińska, Derynžanka Marya, Amalia Fischówna, Stefania Fischówna,Irena Gortzovna, E. Horodyski, Judyta Horowitzóvna, Berta Hutteróvna, Marya Koblaňska, Marya Kowalska, Józefa Kretowiczovna, Zofia Kurkiewiczówna, Kamila Kwapińska, Hel. Lisická, Rud. Macudzinski, Zuzanna Mendówna, Róža Menkesóvna, Marya Michalska, Jadwiga Nowosielecka, Marya Radnicka, Artur Rodziński, Mieczyslaw Romański, Adela Rotterówna, Zofia Scheffnerówna, Roman Simovych, Kazimierz Soltysik, Stefania Ruebenbauerówna, Jadwiga Skwarcyńska, Eduard Steuermann, Marya Szeligowska,Taras Szuchiewicz, A. Tadlewski, Zofia Weberówna, Stefania Wepperówna, Marya Wichańska, Marya Witoszyńska,Zádor Dezső, ital. pianistky M. Gennariová a B. Ducatiová, M. Lipovšek a další.\n\nŽivot jednoho z nejnadanějších Kurzových žáků Gidéona Kleina (nar. 1919 v Přerově) byl násilně ukončen v lednu 1945 na pochodu smrti z koncentračního tábora Furstengrube.\n\n\n"}
{"id": "193581", "url": "https://cs.wikipedia.org/wiki?curid=193581", "title": "Děd", "text": "Děd\n\nDěd má více významů:\n\n\n\n\n"}
{"id": "193583", "url": "https://cs.wikipedia.org/wiki?curid=193583", "title": "Vilém Kurz starší", "text": "Vilém Kurz starší\n\nVilém Kurz starší (13. června 1847 Vrbice u Leštiny – 6. března 1902 Praha) byl český spisovatel, politik, menšinový aktivista a jeden ze zakládajících členů Klubu českých turistů.\nNarodil se v roce 1847 ve Vrbici u Leštiny v rodině Jana Kurze (21. dubna 1799 – 10. září 1884). Studoval na gymnáziu v Hradci Králové a v Praze, pak na Karlo-Ferdinandově univerzitě v Praze přírodní vědy.\n\nJiž jako mladík roku 1871 suploval na akademickém gymnáziu v Praze a téhož roku byl jmenován řádným učitelem na gymnáziu v Německém Brodě. Zde se mu 23. prosince 1872 narodil nejstarší syn Vilém, pozdější známý klavírista a klavírní pedagog. Měl celkem šest dětí: syny Viléma, Jana, Zdeňka, Artura a Otakara a dceru Irenu. Oženil se s Eleonorou Tomíčkovou, dcerou Ignáce Tomíčka, soudce v Novém Strašecí. Roku 1874 se stal hlavním učitelem na učitelském ústavu v Kutné Hoře (za ředitele Lindnera). Za studijním účelem strávil léto roku 1876 na zoologické stanici v Terstu. Téhož roku získal titul doktora filozofie. Roku 1884 byl povolán na českou reálku v Ječné ulici v Praze.\n\nOd studentských let byl aktivní v českých spolcích, včetně Sokola a osobně si ho oblíbil Miroslav Tyrš. Angažoval se i v politice. Od roku 1894 byl za mladočechy poslancem Říšské rady (celostátní parlament). Do vídeňského parlamentu nastoupil 22. února 1894 poté, co rezignoval poslanec Tomáš Masaryk. Reprezentoval městskou kurii, obvod Písek, Domažlice atd. Mandát obhájil ve volbách do Říšské rady roku 1897 a volbách do Říšské rady roku 1901 (městská kurie, obvod Písek, Domažlice, Klatovy atd.). Ve vídeňském parlamentu setrval do své smrti roku 1902, pak ho na poslaneckém křesle vystřídal Ladislav Dvořák.\n\nDo vídeňského parlamentu byl volen za oblasti Pošumaví a v tomto regionu působil již předtím jako menšinový aktivista, bojující za rozvoj českojazyčného školství a posilování českých etnických pozic. Letní sídlo měl v České Kubici, která byla tehdy českou výspou na Domažlicku a kde se mu podařilo aktivizovat místní český spolkový život. Podobnou menšinovou práci vykonával i ve vesnici Volšovy poblíž Sušice a po nástupu do parlamentu se soustřeďoval i na obhajobu zájmů vídeňských Čechů, přičemž ve vlastní parlamentní práci se rovněž zaměřoval na menšinová, jazyková a školská témata. Ještě krátce před smrtí obhajoval v Říšské radě opavské českojazyčné gymnázium nebo slovinské školství v Celje.\n\nV zemských volbách roku 1901 byl rovněž zvolen na Český zemský sněm, za kurii městskou, obvod Strakonice. Po jeho smrti v roce 1902 ho v tomto obvodu po doplňovacích volbách nahradil Karel Viškovský.\n\nByl činorodým publicistou. Kromě článků v denním tisku byl autorem řady spisů a učebních tiskovin. Od roku 1893 až do smrti vedl časopis \"Z říše vědy a práce\".\n\nRoku 1888 byl zvolen ustavující valnou hromadou do výboru Klubu českých turistů, redigoval po šest let \"Časopis turistů\" a přičiňoval se o \"feriální\" cestování studentstva. Organizování studentských nocleháren a letních bytů po českém venkově bylo jeho prací. Spolu s Vratislavem Pasovským byl iniciátorem stavby Petřínské rozhledny a lanové dráhy na Petřín v Praze. Když Dr. Kurz seznámil v lednu roku 1890 českou veřejnost s projektem této rozhledny ve fejetonu „Rozhledna na Petříně, obrázek z blízké budoucnosti Prahy“, kde předpovídal hotové stavby rozhledny a lanovky na srpen následujícího roku, připadala mnohým tato myšlenka jako nemístná fantazie, zvlášť když rozpočet činil přes 100 000 zlatých. Po Vilému Kurzovi je pojmenovaná jiná rozhledna, jejíž stavbu rovněž inicioval, a to rozhledna na hoře Čerchov.\n\nNedlouho před smrtí ho postihla rodinná tragédie, když se jeho dcera utopila v Berounce. Sám Kurz měl po několik let diagnostikovánu srdeční chorobu, ale nadále se účastnil veřejného i politického života. Počátkem roku 1902 byl upoután na lůžko, nicméně stále pracoval a dokonce několikrát odjel do Vídně. Po posledním návratu z hlavního města 8. února ulehl a již lůžko neopustil.\n\nJe pochován na Olšanských hřbitovech v Praze v blízkosti hrobu Miroslava Tyrše. Vilém Kurz byl pradědem známého klavíristy Pavla Štěpána.\n\nOd let studijních až do roku 1880 se zabýval se zoologickými studiemi o korýších (perloočkách a příživných buchankách), jichž výsledky jsou uloženy ve \"Zprávách\" vídeňské akademie věd a v časopise \"Zeitschrift fůr wissenschaftliche Zoologie\" (Androgyne-Missbildung bei Cladoceren, 1873; Dodekas neuer Cladoceren, 1874; Studien über die Familie der Lernäopoden, 1878; Eunicicola Clausii, 1877; Über limicole Cladoceren, 1878).\n\nPozději se obrátil k popularizování přírodních věd a napsal řadu článků do \"Osvěty\", \"Světozoru\", \"Zlaté Prahy\", \"Ruchu\" a jiných. Dále publikoval hojně článků v pedagogických časopisech, hlavně \"Škole a životě\" a \"Paedagogii\".\n\n\n\n\n\n"}
{"id": "193586", "url": "https://cs.wikipedia.org/wiki?curid=193586", "title": "McLean Stevenson", "text": "McLean Stevenson\n\nMcLean Stevenson (14. listopadu 1927, Normal, Illinois, USA – 15. února 1996, Los Angeles, Kalifornie, USA) byl americký herec, komik a scenárista, jehož nejznámější rolí byl velící důstojník a šéfchirurg mobilní armádní chirurgické nemocnice plukovník Henry Blake v úspěšném televizním seriálu společnosti CBS M*A*S*H, za kterou získal v roce 1974 Zlatý glóbus a třikrát byl nominován na cenu Emmy.\n\nMcLean Stevenson (celým jménem Edgar McLean Stevenson, Jr.) se narodil 14. listopadu 1927 v Normal, Illinois, jako syn kardiologa. Pocházel ze slavné rodiny, která zásobovala americkou scénu významnými politiky. Stevenson byl pravnuk bratra Adlaie Ewinga Stevensona I., který byl v letech 1893 – 1897 americkým viceprezidentem. Jeho bratranec Adlai Ewing Stevenson II., pravnuk tohoto amerického viceprezidenta, byl guvernérem státu Illinois a v letech 1952 a 1956 demokratickým kandidátem na amerického prezidenta. Po službě u námořnictva Stevenson navštěvoval Northwestern University, kde získal bakalářský titul. V letech 1952 a 1956 se zúčastnil prezidentské kampaně svého bratrance Adlaie Stevensona. Poté vystřídal různá zaměstnání, pracoval v rádiu, hrál klauna v živé televizní show v Dallasu, prodával lékařské zboží nebo pojistky. V roce 1961 se Stevenson zúčastnil párty svého bratrance, který jej seznámil s několika vlivnými lidmi showbusinessu, jakými byli Gover Champion a Sanford Meisner. Rozhodl se poslechnout rady svého bratrance zkusit štěstí v showbusinessu. Zúčastnil se zkoušek a nakonec získal stipendium na American Musical and Dramatic Academy. Jeho učiteli byli Lee Strasberg, Sandy Meisner, David Craig, Lehman Engel nebo Sue Seaton. Začal Vystupovat v nočních klubech a kabaretech v New Yorku, např. v revue \"Upstairs and the Downstairs\", na které se podílel i jako autor. V roce 1962 si odbyl svůj profesionální debut na jevišti v titulní roli hry \"The Music Man\", následovaly role na Broadwayi ve hrách \"Bye Bye Birdie\" a \"I’ll Always Remember Miss What’s her Name\". Kromě toho se objevil v řadě reklam. Když se etabloval jako autor skečů, rozhodl se zkusit štěstí v Hollywoodu. V letech 1964 – 1965 psal pro americkou verzi britského satirického programu \"That Was The Week That Was\", ve kterém si i občas zahrál a kde se poprvé výrazně americkému televiznímu publiku představil Alan Alda. V roce 1968 psal pro \"The Summer Smothers Brothers Show\" (vysílané od června do září). Dále psal také pro \"The Glen Campbell Goodtime Hour\" (1969 – 1971). Jako host se objevil v několika seriálech jako \"Naked City\" (1958 – 1963), \"The Defenders\" (1961 – 1965), \"Car 54, where are you?\" (1961 – 1963) nebo \"That Girl\" (1966 – 1971).\n\nPrvní významný televizní zlom přišel v roce 1969. McLean Stevenson získal roli Michaela Nicholsona, vydavatele časopisu pro Doris Day, v seriálu \"The Doris Day Show\" (1968 – 1973). Zároveň vystupoval také v seriálu \"The Tim Conway Comedy Hour\" (1970). V roce 1971 seriál opustil a zúčastnil se konkurzu na roli Hawkeyho Pierce připravovaném televizním seriálu \"M*A*S*H\". Tvůrci seriálu byl nakonec přesvědčen, aby ztvárnil roli podplukovníka Henryho Blakea. Role z něj učinila hvězdu, díky ní obdržel v roce 1974 Zlatý glóbus a v letech 1973 – 1975 byl celkem třikrát nominován na cenu Emmy v herecké kategorii a jednou za scénář. V roce 1975 opustil seriál \"M*A*S*H\", aby se stal hvězdou vlastního seriálu. Po odchodu ze seriálu prohlásil: „Lidé milovali Henryho Blakea, nikoli McLeana Stevensona.“ Po odchodu ze seriálu \"M*A*S*H\" však jeho kariéra začala upadat. Prvním vlastním seriálem byl \"The McLean Stevenson Show\" (1976 – 1977), kde si zahrál majitele železářství. Publikum však seriál odmítlo a po třinácti epizodách byl seriál zrušen. V roce 1978 se vrátil prostřednictvím seriálu \"In the Beginning\" (1978), kde hrál kněze. Seriál měl ještě menší úspěch než \"The McLean Stevenson Show\" (odvysíláno 7 z 9 natočených epizod). Společnost NBS dala Stevensonovi ještě jednu šanci s \"Hello, Larry\" (1979 – 1980), ve kterém hrál hostitele v rádiové talk show, ale ani tento seriál se neuchytil, i když vydržel sezónu a půl. Další šanci dostal Stevenson od společnosti ABC a tak v roce 1983 vznikl seriál \"Condo\" (1983), který však byl také po několika měsících stažen z vysílání.\n\nV dobách své největší slávy, v sedmdesátých letech, byl McLean Stevenson častým hostem na televizních obrazovkách. Kromě již zmíněných seriálů začal v roce 1973 vystupovat jako host a občas nahradil Johnnyho Carsona jako hostitel v televizní talk show \"Tonight Show Starring Johnny Carson\". Roku 1985 byl dokonce hostitelem vlastní talk show nazvané \"America\". Na konci sedmdesátých let se stal trenérem ve sportovním pořadu \"Celebrity Challenge of the Sexes\". Po celé sedmdesátá a osmdesátá léta byl hostem v mnoha televizních soutěžích a varietních pořadech jako \"Match Game\", \"Password Plus\", \"Hollywood Squares\", \"Donny and Marie\", \"The Flip Wilson Show\", \"The MacDavis Show\", \"Sonny and Cher Show\", \"Cher\", \"The Love Boat\", \"Hotel\", \"The Golden Girls\" a mnoha dalších. V osmdesátých letech se vrací na divadelní prkna, účastní se několika akcí pro charitu, napsal příběh o chiropraktikovi s názvem \"Doc Knucles\" a stal se mluvčím několika organizací (The Children's Burn Foundation, USAir and First Alert). V roce 1988 si zahrál Maxe Kellermana v seriálu \"Dirty Dancing\" (1988 – 1989).\n\nMcLean Stevenson natočil také několik filmů. Debutoval v roce 1971 ve filmu Jamese Frawleyho \"The Christian Licorice Store\". Dále se objevil ve filmech \"Mr. and Mrs. Bo Jo Jones\" (1971), \"Shirts/Skins\" (1973), \"Win, Place or Steal\" (1974), disneyovce \"The Cat from the Outer Space\" (1978) nebo \"Class Cruise\" (1989).\n\nV devadesátých letech se na televizní obrazovce objevoval jen sporadicky. V Roce 1991 se opět sešel se všemi hrdiny seriálu M*A*S*H v televizním pořadu \"Memories of M*A*S*H\", v letech 1991 – 1993 byl hostitelem \"The Crosby Clambake\" na Nashville Network. Poslední roli vytvořil v roce 1994, když se objevil v malé roli v kontroverzní minisérii \"Armistead Maupin's Tales of the City\". McLean Stevenson zemřel 15. února 1996 na infarkt ve věku 69 let. Den předtím zemřel Roger Bowen, který ztvárnil plukovníka Henryho Blakea v Altmanově filmu M*A*S*H z roku 1970. McLean Stevenson byl dvakrát ženatý. S prvního manželství s Carrie Williamson má syna Jeffreyho MacGregora, který se v osmdesátých letech objevil v několika filmech a v televizi uváděl soutěž The New Dating Game a jako host se objevil v několika dalších soutěžích a v současnosti se věnuje psaní. V roce 1980 se Stevenson oženil podruhé s Ginny Fosdick, jejichž manželství vydrželo až do jeho smrti a s níž má dceru Lindsey. McLean Stevenson byl také bratr herečky Ann Whitney.\n\n\n\n\n\n"}
{"id": "193587", "url": "https://cs.wikipedia.org/wiki?curid=193587", "title": "Městská hora", "text": "Městská hora\n\nMěstská hora (290 m) je kopec v Berouně, západně od historického centra města, v části Beroun-Město.\n\nGeomorfologicky vrch náleží do celku Hořovická pahorkatina a podcelku Zdická brázda.\n\nU vrcholu se nachází rozhledna z roku 1936, která byla v roce 1999 kompletně zrekonstruována a znovu otevřena. V těsné blízkosti rozhledny je berounské medvědárium a skautské středisko. Na kopci se nachází park s několika dětskými hřišti.\n\n"}
{"id": "193590", "url": "https://cs.wikipedia.org/wiki?curid=193590", "title": "Ekonomika Čínské lidové republiky", "text": "Ekonomika Čínské lidové republiky\n\nEkonomika Čínské lidové republiky je od roku 2014 největší na světě (měřeno podle absolutní výše HDP po přepočtu dle parity kupní síly). Hodnota HDP na osobu zde v roce 2013 činila pouze 9 800 USD, což je sice v porovnání s vyspělými zeměmi málo, vysoký počet obyvatel však tuto hodnotu do jisté míry kompenzuje. I přesto však lze pozorovat růst tohoto ukazatele.\n\nK roku 2005 již 70 % kapitálu v Čínské lidové republice bylo v soukromých rukou; vláda země v posledních letech vynaložila značné úsilí na podporu a ochranu zahraničních investic, které mají pro celou zemi velký význam. Menší je pak veřejný sektor, který zastupuje zhruba 200 velkých státních podniků. Jejich oborem jsou hlavně služby, těžký průmysl a energetika.\n\nPo vzniku ČLR v roce 1949 začaly být v zemi uplatňovany ekonomické zásady po vzoru SSSR. Ty však k úspěchu nevedly; některé jiné plány, se kterými přišli čínští komunisté později vedly navíc ke hospodářské katastrofě (výroba oceli na vesnicích v rámci tzv. Velkého skoku a další podobné projekty). V této době se čínská ekonomika na produkci celého světa podílela pouhými třemi procenty.\n\nAž od roku 1978 začala vláda ČLR s reformami, které ji měly přiblížit západnímu světu. Rehabilitovány byly oběti z dob kulturní revoluce, opuštěna byla koncepce kolektivizace zemědělství. Architekt těchto změn, generální tajemník Komunistické strany Číny, Teng Siao-pching, se vydal na cestu po USA, kde se rozhodl předvést odhodlání země pro změnu. Následně bylo umožněno vycestování mnohým studentům a vědcům z ČLR do USA, ze Západu zase přijížději do země první turisté. Mnohé prvky plánovaného hospodářství byly následně odstraněny, jiné však stále zůstaly (například pětileté plány).\n\nV oficiálních dokumentech se poprvé roku 1978 Čínská lidová republika přihlásila k tržním principům, které se později stanou základními kameny nového hospodářského uspořádání země s názvem socialistická tržní ekonomika. Vše bude ovšem podřízeno veřejnému vlastnictví pod patronací Komunistické strany. Byť regulovaný, ale přesto kapitalismus, který začala Komunistická strana Číny prosazovat, v následujících letech přinesl své ovoce. Podařilo se nastartovat silný ekonomický růst (zhruba od poloviny 80. let), díky kterému mnoho lidí přestalo žít v bídě; mezi lety 1981 a 2001 klesl počet lidí pod hranicí chudoby z 53 % na pouhých 8 %. vzrostla kupní síla Číňanů a země začala ve světovém hospodářství hrát významnou roli.\n\nDíky zájmu mnohých zemí na obchodování s ČLR rovněž ustoupila do pozadí i problematika lidských práv, ČLR je jednou ze zemí, která je stále porušuje – jedním z nejznámějších případů byl například krvavý zásah proti studentům na náměstí Nebeského klidu v roce 1989. Země se sice po této akci ocitla v mezinárodní izolaci, ta však trvala pouhých několik let a později byly obchodní i politické vztahy znovu obnoveny na předchozí úroveň. Na ČLR však bylo uvaleno zbrojní embargo, které ji poškozuje a trvá do současné doby.\n\nKS Číny umožnila také zahraničním firmám v jistých předem vymezených \"zónách zvláštního hospodaření\" (od roku 1993) založit vlastní průmyslové závody a využít tak relativně velký potenciál země v oblasti pracovní síly. Tyto oblasti byly výhodně zdaněné a staly se pro investory velmi atraktivními. Do jisté míry pomáhá vývozu a hospodářskému růstu také i podhodnocení národní měny, jüanu. Od roku 1978 se ekonomický výkon země takřka zdesetinásobil (ze 140 miliard dolarů na 1,4 bilionů dolarů).\n\nSérie důležitých reforem delegovala více pravomocí na místní samosprávy a představitele závodů, umožnila i vznik malých soukromých podniků v oblasti služeb. Hlavními oblastmi, kam se tento ekonomický zázrak soustředil, se stala velká města (například Šanghaj) a východní pobřeží jako celek. Z výroby levného textilu, obuvi a dalšího spotřebního zboží se začala země přeorientovávat na složitější výrobky a ztrácet tak pověst producenta nekvalitního zboží. Nejdůležitějším tahounem je však obchod se zahraničím. Zatímco v roce 2004 vykazovalo saldo obchodní bilance ČLR přebytek (vývoz minus dovoz) v hodnotě 59 miliard dolarů, v roce 2005 to bylo již 102 miliard dolarů, v roce 2006 se počítalo se 160 miliardami a pro rok 2007 s 200 miliardami dolarů. Domácí trh je stále do velké míry omezen, a to kromě státních omezení i kupní silou obyvatelstva, která je velká a pro producenty tudíž lukrativní pouze v oblasti pobřeží a velkých měst. I ten však rok od roku rychle roste.\n\nVe vnitrozemí se situace zlepšuje jen velmi pomalu; vláda se do jisté míry snaží tuto situaci zlepšit, například zrušila tisíce let staré zemědělské daně a podporuje velké projekty (například budování přehrady Tří soutěsek a další podstatné infrastruktury, například železnice), které umožní rozvoj průmyslu a služeb i v zaostalejších krajích. Jedním z mnohých problémů je také migrace lidí z venkova do bohatých měst za prací; i přesto, že tito dělníci si zde vydělají jen málo peněz, pořád je to ve srovnání s venkovskými kraji mnohem více. Vytvářejí však jen tu nejnižší společenskou vrstvu v zemi a jejich životní úroveň je stále nízká; pracovní podmínky i práva také (například zaměstnanci nemají právo stávkovat apod).\n\nČína se také začala zapojovat, ač pomalu, i do mezinárodních organizací. 11. prosince 2001 vstoupila do WTO. Stále však hlavně autorská práva jsou ohrožena, převážně kvůli pirátům a plagiátorům.\n\nČínský růst ekonomiky, na počátku 21. století dlouhodobě překračující hranici deseti procent, se stal symbolem úspěchu a zároveň ohrozil již zavedené ekonomiky v Evropě, Asii i Severní Americe. Ty se totiž obávají konkurence, které nebudou schopné čelit. Přesto i ČLR samotná se musí potýkat s problémy (označované jako tzv. přehřívání ekonomiky). Více průmyslu i vyšší kupní síla obyvatelstva znamenají větší spotřebu surovin a energií, což vede k jejich zdražování na světových trzích (roste poptávka). To může ohrozit jednak hospodářství samotné ČLR, jednak ale i jejích obchodních partnerů. Čína proto navázala hospodářskou spolupráci s africkými zeměmi a Kazachstánem, odkud uvažuje čerpat hlavně ropu a zemní plyn. Mezi další suroviny, o které má zvýšený zájem, jsou barevné kovy. V Africe začala Čína investovat miliony dolarů, investuje do budování infrastruktury, zdravotnické péče, telekomunikačních sítí a řady jiných institucí a staveb, zatímco získává nerostné suroviny a další zboží. \n\nProblémy se ukazují také i v oblasti ekologie – ČLR se nezavázala dodržovat kjótský protokol a množství finančních prostředků vynakládané na ochranu přírody je stále nízké, i přesto, že se zvyšuje. Mnohé oblasti dříve panenské přírody či krajiny zemědělsky využitelné se změnily kvůli znečištění, postiženy jsou též i řeky, některé oblasti severu země se potýkají s desertifikací, ohrožen je vzduch a v mnohých městech je problémem smog. Kyselý déšť ohrožuje třetinu území celé země.\n\nNa počátku 21. století tři čínští internetoví „giganti“, Baidu, Tencent a Alibaba Group, patří mezi největší technologické konglomeráty na světě. Čínští výrobci spotřební elektroniky jako Lenovo, Huawei, ZTE, Xiaomi a Oppo patří mezi nejúspěšnější na světovém trhu.\n\n\n"}
{"id": "193594", "url": "https://cs.wikipedia.org/wiki?curid=193594", "title": "Caseasauria", "text": "Caseasauria\n\nCaseasauria je parafyletický podřád tvořený dvěma odlišnými skupinami vymřelých synapsidů z řádu Pelycosauria. První skupinou jsou malí hmyzožraví a draví zástupci čeledi Eothyrididae, druhou velcí býložravci z čeledi Caseidae.\nJsou známí z geologického období permu (nejmladší prvohory). Mezi nejznámější rody patří severoamerický \"Cotylorhynchus\".\n\n?\"Phreatophasma\"\n\n"}
{"id": "193595", "url": "https://cs.wikipedia.org/wiki?curid=193595", "title": "Slezská Ostrava (část obce)", "text": "Slezská Ostrava (část obce)\n\nSlezská Ostrava (dříve Polská Ostrava, pol.: Polska Ostrawa, něm.: \"Polnische Ostrau\") je část Ostravy, bývalé město, dnes součást městského obvodu Slezská Ostrava.\n\nPůvodně se nazývala jen Ostravou, po založení Moravské Ostravy se začal používat název Slovanská Ostrava. Ten vydržel až do 16. století, kdy se začalo preferovat označení Polská Ostrava. První písemná zmínka pochází z roku 1229 v listině papeže Řehoře IX. Papež tehdy povolil benediktýnskému klášteru v Týnci u Krakova vybírání desátku ve vsi, která náležela opolským knížatům. Mezi vesnicemi, které klášteru náležely, byla také Ostrava. Nejvýraznějšími šlechtickými rody na jejím území byli Sedlničtí z Choltic (1508–1714) a Vlczkové z Dobré Zemice (1714–1848). \n\nSedlničtí byli velmi aktivní ve stavebnictví. Vybudovali téměř desetikilometrový Slezský náhon, kterým odebírali vodu z Ostravice. Tím se dostali do sporu s Moravskou Ostravou. V blízkosti mostu přes Ostravici (nynější Most Miloše Sýkory) zřídili osadu Zámostí, ve které podnikali místní živnostníci. Na rozdíl od moravskoostravských radních zde Sedlničtí povolili pobyt také židovským obchodníkům. V 16. století přestavěli Slezskoostravský hrad na renesanční zámek.\n\nVlčkové drželi polskoostravské panství až do roku 1848, velkostatek si pak udrželi až do roku 1945. Nejvýznamnější událostí jejich doby byla pravidelná těžba uhlí, kterou v roce 1787 zahájil František Josef hrabě Wilczek. Díky hornictví prudce rostl počet obyvatel. Zatímco v roce 1843 to bylo 996 obyvatel, v roce 1869 již 4 620 a v roce 1910 téměř 23 tisíc.\n\nObec byla v roce 1879 povýšena na městys a 17. září 1920 na město. Polská Ostrava se tak stala největším hornickým městem v Československu. Radnice byla postavena v letech 1911–1913.\n\nJiž v roce 1904 se usnesl obecní výbor, že by bylo záhodno změnit jméno Polské Ostravy. Návrh přejmenovat město na Slezská Ostrava však vzbudil nevoli mnoha osobností, Petr Bezruč dokonce na protest složil báseň \"Polská Ostrava\":\n\n<poem style=\"margin-left: 2em; font-style: oblique;\">\nJsem Polská Ostrava, šak lidu moravského,\nbez dýmu žila jsem let dlouhých na tisíce,\nvan ostrý letěl v důl s hřebene kopce mého\na čistá, průhledná šuměla Ostravice.\n\nV mé sešli hlubiny, lampy světlé za pasem,\nžil černých našli směs, co nitrem mým se vinou,\ndým nebe zahalil, kam věky hleděla jsem\na pece vysoké se zvedly nad Lucinou.\n</poem>\n\nMinisterstvo vnitra tehdy žádost zamítlo, avšak po vzniku Československa požádal obecní výbor o změnu znovu a tentokrát mu bylo vyhověno. Polská Ostrava se stala Slezskou Ostravou 17. listopadu 1919.\n\nK Moravské Ostravě byla Slezská Ostrava připojena 1. července 1941.\n\n"}
{"id": "193596", "url": "https://cs.wikipedia.org/wiki?curid=193596", "title": "Billie Holiday", "text": "Billie Holiday\n\nBillie Holiday (7. dubna 1915 – 17. července 1959), dříve také známá pod pseudonymem Lady Day, byla americká jazzová zpěvačka s emotivním, dojemným hlasem. Společně se Sarah Vaughanovou a Ellou Fitzgeraldovou je označována jako jedna z největších jazzových zpěvaček všech dob.\n\nMěla těžké dětství, které později ovlivnilo její pozdější kariéru i soukromý život. Mnoho z jejího dětství je nejasné a opředeno legendami, část byla zveřejněna v jejích autobiografii \"Lady sings the blues\" z roku 1956 (volně podle této knihy byl roku 1972 natočen film s Dianou Rossovou v hlavní roli, u nás uváděný pod názvem \"Billie zpívá blues\"). Ovšem v tomto zdroji je spousta nepřesností. Svůj umělecký pseudonym si vybrala podle herečky Billie Dove a podle svého pravděpodobného otce Clarence Holiday. Na začátku své kariéry vyslovovala své příjmení jako „Halliday“, zřejmě proto, aby se odlišila od svého otce, který ji zanedbával. Později se opět četla jako „Holliday“.\n\nJejí otec byl jedním ze 17 dětí černé otrokyně z Virginie a bílého irského majitele plantáže. Její matce bylo údajně teprve 13 let, když se Billie narodila, jejímu otci bylo 16 let. Vyrůstala v chudé baltimorské čtvrti ve státě Maryland. Její rodiče se vzali, když jí byly tři roky, ale velmi brzy se rozvedli. Billie také přiznala, že když jí bylo 11 let, byla znásilněna. Nejen to, ale i její život na ulici vedl k tomu, že byla v roce 1925 poslána do katolického nápravného ústavu. S pomocí rodinného přítele se odtud o dva roky později dostala. Na konci 20. let se společně se svou matkou přestěhovala do New Yorku.\n\nZačátkem třicátých let pracovala jako prostitutka. Přivydělávala si také zpíváním v různých harlemských nočních klubech. Kromě spropitného za to ale nedostávala žádné peníze. Traduje se, že sama téměř bez peněz a vyhozená z bytu zpívala píseň \"Travelin All Alone\" tak, že to obecenstvo dohánělo k slzám. V roce 1933 ji objevil hledač talentů John Hammond a seznámil ji s vlivnými lidmi z branže, mimo jiné i s producentem a dirigentem Rayem Ellisem, s nimiž začala spolupracovat.\n\nOd té doby se sice zbavila materiální bídy, ale návyku na alkohol a drogy, kterými zaháněla tíseň, se nezbavila. V roce 1947 byla za držení a užívání drog odsouzena a podrobila se odvykací léčbě na psychiatrické klinice. Ke zpěvu se sice ještě vrátila, ale o 12 let později, ve věku 44 let, podlehla cirhóze jater. Zemřela v New Yorku, 17. července 1959.\n\nJejí zpěv se dá poznat téměř okamžitě. V průběhu doby se ale měnil. Na prvních nahrávkách z poloviny 30. let je slyšet živý dívčí hlas plný energie. Její hlas postupně dozrával a už začátkem 40. let nebylo pochyb, že Billie je skutečný unikát. V té době vznikly písně \"Strange Fruit\" a \"I Cover the Waterfront\". Její zpěv v té době dostával přívlastky jako sladký, vdušný, zkušený, smutný či důmyslný. Ovšem s přibývajícími léty si postupně začala brát svou daň její láska k tvrdým drogám. Drogy ničily nejen její osobnost, ale především její hlasový rozsah. Poslední nahravací session bylo při nahrávání \"Lady in Satin\" v roce 1958. Billie přišla o značnou část svého rozsahu, ovšem smysl pro frázování neztratila, spíše naopak. Nahrávalo se se 40členným orchestrem, který vedl Ray Ellis. Ten v roce 1997 o tomto albu řekl:\n\n\n"}
{"id": "193598", "url": "https://cs.wikipedia.org/wiki?curid=193598", "title": "Antošovice", "text": "Antošovice\n\nAntošovice ( , ) jsou vesnice ležící na území Ostravy, jež je ode dne 24. dubna 1976 součástí městského obvodu Slezská Ostrava. Žije zde obyvatel.\n\nPrvní písemná zmínka pochází z 21. června 1714, avšak v úmrtní matrice v Hati je dne 21. ledna 1709 referováno o nové vsi (). Jedná se o nejmladší obec, která byla připojena k Ostravě. Malá domkářská ves byla založena na počátku 18. století na území šilheřovického panství. Originální název zněl Jantoschowitio (Jantošovice), pravděpodobně podle tehdejšího správce panství P. Jana Jantosche. Čeští osadníci však název pozměnili na pro ně přijatelnější Antošovice (doloženo od roku 1719). Nedaleko obce založil správce Jantosch dvůr Paseky, který až do roku 1850 tvořil součást Antošovic. Poté byly Paseky připojeny k Šilheřovicím. Po prohrané válce o Slezsko připadly v roce 1742 Prusku.\n\nK Československu byly připojeny zpět 9. února 1920. Původně docházely místní děti do šilheřovické školy, od roku 1873 do německé školy v Annaberku (dnešní polské Chałupki) a od roku 1920 do místní české školy (vlastní budovu však škola získala až v roce 1932). Od roku 1933 zde byla zřízena také mateřská škola. Okresní silnice do blízkého Koblova byla postavena v roce 1926. Novou kapli postavili Antošovičtí v roce 1935. Po první pozemkové reformě získala v roce 1932 obec do svého katastru 28 hektarů z katastru Šilheřovic. Po Mnichovské dohodě se staly od října 1938 součástí Třetí říše až do osvobození 1. května 1945. Roku 1955 začala na území obce intenzivní těžba štěrkopísku. Areál štěrkovny je v současnosti vyhledávaným rekreačním místem, nachází se zde také nudistická pláž.\n\n\n"}
{"id": "193599", "url": "https://cs.wikipedia.org/wiki?curid=193599", "title": "Číslovka", "text": "Číslovka\n\nČíslovka (lat. \"numerale\", plurál \"numeralia\") je slovní druh, kterým se vyjadřuje počet, pořadí, násobenost, díl celku apod.\n\nČíslovky se dělí na:\n\n\nČíslovky v češtině podléhají ohýbání a ve větě nejčastěji plní roli přívlastku shodného a určuje se u nich gramatická kategorie pádu. Některé číslovky ale nejsou jmény, ale mají funkci příslovce (např. \"třikrát\", \"poněkolikáté\", \"milionkrát\", ... ), a flexi tedy nepodléhají.\n\n"}
{"id": "193600", "url": "https://cs.wikipedia.org/wiki?curid=193600", "title": "Nitkový kříž", "text": "Nitkový kříž\n\nNitkový kříž či osní kříž je označení pro dvě na sebe kolmé osy, které se využívají při mikroskopování pro určování směru, měření úhlů a pro přesné měření velikostí pozorovaných těles.\n\nKříž je nejčastěji tvořen dvěma na sebe kolmými osami, které odpovídají tradičnímu pojetí průniku os \"x\" a \"y\". Kříž rozděluje následně zorné pole na čtyři kvadranty. Osa x je většinou vybavena měřitelnou škálou, která se skládá z určitého počtu dílku (nejčastěji 100), jež mají za úkol pomoci měřit velikosti pozorované pod mikroskopem. Při pozorování je škála v podstatě pohyblivá, jelikož její rozsah závisí na tom, jakým zvětšením vzorek pozorujeme. Je nutné si vždy uvědomit, jaké zvětšení má pozorovatel nastavené na okuláru a objektivu a tyto zvětšení mezi sebou vynásobit, čímž vyjde výsledné zvětšení, které se dá přepočíst na aktuální hodnoty pro škálu nitkového kříže.\n\nPro snadnější zjišťování velikosti pod známým zvětšením se dají využít speciální destičky, které mají místo vzorku vyznačenou kalibrovanou délkovou jednotku (např. 1 mm). Destička se přiloží na podstavec, umístí se na střed pozorovaného pole a přiloží se na ní nitkový kříž. Následným porovnáním jejich poměru se dá snadno zjistit jaké aktuální velikosti měřítko na nitkovém kříži odpovídá. Například pro 40-násobné zvětšení je u nitkového kříže na obrázku velikost 40 dílku rovna 1 mm. Při 100 násobném zvětšení je rovna 100 dílku 1 mm.\n\nPoužívaná metoda není vždy nejpřesnější, ale umožňuje rychlý, snadný a laciný postup, jak změřit hrubou velikost. Pro přesnější měření se využívají více sofistikované měřící metody založené na fyzikálních metodách (např. měření světelnou sondou).\n"}
{"id": "193601", "url": "https://cs.wikipedia.org/wiki?curid=193601", "title": "Melvin Sheppard", "text": "Melvin Sheppard\n\nMelvin Whinfield Sheppard (5. září 1883 Almonesson Lake, New Jersey – 4. ledna 1942 New York) byl americký atlet, trojnásobný olympijský vítěz ze 4. letních olympijských her v Londýně a olympijský vítěz z 5. letních olympijských her ve Stockholmu v bězích na středních tratích.\n\nMel Sheppard chtěl sloužit u newyorské policie, ale byl odmítnut kvůli slabému srdci. Přes údajné zdravotní problémy získal v letech 1906 až 1908 tři tituly mistra AAU (Amatérskíé atletické unie) na 880 yardů. Tak se stal jedním z favoritů na nadcházející olympijské hry v Londýně. O čtyři roky později měl za sebou další dva tituly AAU na 880 yardů (1911 a 1912) a do Stockholmu jel znovu v roli favorita. Na své „půlce“ získal však pouze stříbro, a tak to vynahradil účastí ve zlaté štafetě na 4×400 m.\n\nPo skončení atletické dráhy se stal Sheppard právníkem. Kromě jiného obhajoval ve slavném procesu únosce dětí slavného průkopníka létání Ch. Lindbergha, Bruno Hauptmanna. Sheppard žil po celý život v New Yorku, kde ve čtvrti Queens také zemřel.\n\n13. července se konaly semifinálové běhy na 1500 m. Prezentovalo se celkem 41 závodníků, rozdělených do osmi rozběhů, z nichž vítězové postupovali do finále. Ve 2. rozběhu měl Sheppard šest soupeřů. Vpředu běželi dlouho Britové Butterfield a Lee, ale dvojice Američanů si vedla dobře takticky. Při zvonění do posledního kola Brity předběhli a Sheppard zvítězil v novém olympijském rekordu 4:05,0 min před krajanem Johnem Halsteadem.\n\nVe finále zvolil Brit Fairbairn-Crowford taktiku jít od začátku do čela, což se mu dařilo do 500 m. Pak odpadl a bitva o vítězství se strhla mezi britskými závodníky Haroldem Wilsonem a Normanem Hallowsem a Sheppardem. Všichni tři byli na začátku cílové rovinky na stejné úrovni, ale Sheppard pak ještě zrychlil a ve vylepšeném olympijském rekordu 4:03,4 min zvítězil před Wilsonem a Hallowsem.\n\nSemifinálové boje (rozběhy) na 800 m byly na pořadu 20. července. 37 běžců bylo rozděleno do osmi běhů, z nichž pouze vítěz postupoval přímo do finále. Běželo se již na klasickém 400 m dlouhém atletickém oválu. Ve druhém běhu nastoupil Sheppard Kanaďanu Parkesovi a Britu Jamesi Lintottovi, který s ním držel po celý závod krok a zaostal za ním jen o 8 desetin sekundy.\n\nDruhý den se konal finálový běh. Na první místo se po 15 metrech dostal zase Brit Ivo Fairbairn-Crowford, ale ten byl tak vyčerpán, že na konci 1. kola náhle vystoupil mimo dráhu a byl diskvalifikován. Pak se už dostal do čela Sheppard v závěsu před Italem Emiliem Lunghim a Britem T. Justem. Čas prvního kola byl 53 sekund. Nejdřív odpadl Just, který nakonec skončil pátý. Lunghi se snažil, ale na vítězného Shepparda nestačil. Třetí skončil Hanns Braun z Německa. Sheppard vytvořil časem 1:52,8 min nový olympijský rekord.\n\nZávod v olympijské štafetě se běžel v Londýně poprvé v historii. Sestával ze čtyř úseků: 200 m, 200 m, 400 m a 800 m, tj. celkem 1600 m. K běhu se přihlásilo celkem sedm zemí. Američané v sestavě William F. Hamilton, Nathaniel Cartmell, John Taylor a Melvin Sheppard nastoupilo ve 3. rozběhu proti Kanadě a týmu Velké Británie a Irska. Američané šli dopředu od prvního úseku, po Hamiltonovi Cartmell jejich náskok ještě zvýšil, Taylor náskok udržel a Brit Just neměl proti Sheppardovi šanci, skončil více než 20 m za ním.\n\nVe finále USA nastoupily proti Německu a Maďarsku. Po prvním úseku měl Hamilton na Maďara Simona náskok skoro šest metrů. Cartmell zvýšil náskok Američanů ještě víc, stejně pak Taylor. Sheppard začal druhou polovinu štafety asi 15 m před Maďarem Bodorem, jehož předstihl Němec Braun, takže USA zvítězily v čase 3:29,4 min, 2. Německo, 3. Maďarsko.\n\nPrezentovalo se 48 závodníků, pro něž pořadatelé připravili devět rozběhů. První dva z každého postupovali do semifinále, z nichž postupovali čtyři nejlepší do finále. V sedmém rozběhu nastoupil Mel Sheppard a skončil pohodlně druhý za Britem Jamesem Soutterem. Z prvního semifinále se pak dostal do finále ze třetího místa za krajanem Jamesem Edwinem Meredithem a Němcem Hannsem Braunem.\n\nDo finále se dostal kromě šesti Američanů jen Kanaďan George Brock a Němec Braun. První čtyři Američané měli čas lepší dosavadního Sheppardova olympijského rekordu. Zvítězil J. E. Meredith před Sheppardem, třetí byl Ira Davenport.\n\nPremiéry této štafety na olympiádě se účastnilo sedm zemí. Vítězné týmy tří semifinále stanovily složení finálového běhu. V prvním Velká Británie ustavila olympijský rekord 3:19,0 min vítězstvím nad Kanadou. Američané ve složení Mel Sheppard, Edward Lindberg, James Edwin Meredith a Charles Reidpath nemuseli podat proti Němcům vrcholný výkon, třetí semifinále vyhrála Francie před Švédskem a Maďarskem.\n\nAmeričané ve finále olympijský rekord Britů vylepšili na 3:16,6 min, druhá byla Francie, až třetí Velká Británie.\n\n"}
{"id": "193602", "url": "https://cs.wikipedia.org/wiki?curid=193602", "title": "Kanár divoký", "text": "Kanár divoký\n\nKanár divoký (\"Serinus canaria\") je druh menšího ptáka z čeledi pěnkavovitých.\n\nDivoký kanár je o něco větší než zvonohlík zahradní. Svrchní strana těla a boky jsou hnědě čárkované. Samec má žluto zelenou hlavu i hruď a žluté čelo, tváře a nadoční proužek. Kostřec je sytě žlutý. Spodek těla je bělavě světlý. Samice je zbarvená podobně, ale barvy jsou méně výrazné, hlava je šedivější a prsa jsou naspodu méně žlutá. Mladí ptáci jsou hnědí s tmavším žíháním.\n\nKanár divoký (Serinus canaria) žije ještě dnes na Kanárských ostrovech, Azorech a Madeiře. Typickým biotopem jsou zahrady, vinice a křovinaté stráně. Jeho zpěv je příjemné cvrlikání, které ovšem nelze srovnávat se zpěvem dnešních šlechtěných kanárů. Vyhýbá se bezlesým krajinám, protože k úspěšnému hnízdění potřebuje stromy nebo keře. Hnízdo staví většinou samice. K vystýlání stavby z mechu a větviček používá světlý materiál a bílá vlákna. Divoce žijící kanáři žijí v době hnízdění v párech, v další části roku však tvoří hejna až o padesáti jedincích, případně i více.\nDivoký kanár je “bratrancem” evropského zvonohlíka zahradního (Serinus serinus). V minulosti byl některými autory považován jen za jeho zeměpisnou formu. Pravděpodobnější však je, že skutečně jde o zcela samostatný druh. Chovatelé vědí, že příbuznost obou ptáků není tak blízká, jak se na pohled zdá, protože při křížení kanára se zvonohlíkem nejsou všechny samice plodné .\n\nKanár je považován za nejdéle domestikovaného klecního ptáka. Člověk domestikoval jiné druhy ptáků, například kura domácího, sice již tak dávno, že se dnes můžeme jen dohadovat, kdy se to asi stalo, ale to šlo vždy o tvory “užitečné”, neboli jedlé. V klecích člověk držel ptáky také již dávno, avšak získával je vždy jen z přírody. Teprve kanára začal v klecích i odchovávat. Muselo to být výhodné, praktické a výnosné. Tyto podmínky u kanára byly splněny a začala tak vlastně i historie chovatelství ptáků, potažmo i historie ochrany přírody, protože bez odchovů v zajetí by asi kanár ve své domovině nepřežil. Tato historie začíná rokem 1479, kdy Španělé dobyli Kanárské ostrovy. Pro velký zájem byli potom kanáři chováni ve Španělsku, především v klášterech a obchod s nimi byl vázán přísnými pravidly. Samice se nesměly vyvážet, a to dokonce pod trestem smrti. Přesto byl monopol Španělů asi po stu let zlomen. V mnoha publikacích se zmiňuje teorie ztroskotání lodi vezoucí kanáry u břehů Korsiky. Zde se měli kanáři křížit s místními zvonohlíky zahradními. Postupně se tito kříženci měli dostat přes Elbu do Itálie. Podle této teorie by domestikovaní kanáři byli potomky divokých kanárů a zvonohlíků zahradních . Původně se kanáři pěstovali pro svůj zpěv. Za těchto téměř 600 let, kdy je kanár chován v klecích, došlo k jeho velké přeměně. Jeho zpěv se téměř nepodobá zpěvu jeho divokých příbuzných a jeho podoba již vůbec ne. Téměř každé plemeno má svou specifickou historii. Kanárů je nepřeberné množství, a bylo proto nutné zavést nějaký způsob, jak je uspořádat, aby se člověk mohl orientovat\n\nKanár je v kleci nenáročný chovanec. Používají se (dle možností, vybavení, plemene kanára i názorů chovatelů) nejrůznější metody chovu (voliérový chov, střídavý chov, párový chov nebo chov oddělený). O jejich výhodách a nevýhodách vedou chovatelé sáhodlouhé debaty. Při párovém chovu je minimální rozměr klece pro jeden pár přibližně 50 × 35 × 40. Klece bývají vybaveny několika bidly, krmítky a napáječkami. Výhodná je zásuvka usnadňující čištění. Klasická směs pro krmení kanárů sestává asi ze 30 % řepky, 30 % lesknice, 18 % loupaného ovsa a menších podílů lnu, semence, slunečnice, máku případně dalších zrnin (perila, niger...). Důležité je předkládat také písek s drcenými skořápkami nebo sépiovou kost. V době hnízdění se podávají máčené, klíčené nebo vařené zrniny doplněné vaječnou míchanicí a zeleným krmením (ptačinec, smetánka, brokolice...) nebo ovocem (jablko, banán...). Ptáky motivuje ke hnízdění délka dne okolo 12–14 hodin a zavěšení umělých hnízd. Samice hnízdo vystýlá nabídnutým materiálem (světlá vlákna, cupovaný papír...) a snáší 3–6 vajec na kterých sedí 13–14 dnů. Vylíhnutá mláďata většinou v hnízdě krmí oba rodiče a samice je hlavně v počátku neustále zahřívá. Mláďata sama začínají přijímat potravu ve stáří 21–24 dnů. Většina chovatelů nechává ptáky hnízdit přibližně 3x za sezonu. V zajetí se kanár dožívá při správném ošetřování asi 10 výjimečně i 14 let .\n\nDnes se chov kanárů ubírá čtyřmi základními směry podle toho, proč je vlastně v klecích pěstujeme, zda pro zpěv (zpěvní kanáři), či barvu (barevní kanáři) nebo postavu (postavoví kanáři). Posledním zvláštním chovatelským směrem jsou kříženci kanárů s jinými pěnkavovitými ptáky (nebo i kříženci pěnkavovitých mezi sebou). Ve všech skupinách existuje dále více variací a to jak u zpěvu, tak i u jejich postav. Například nejmenší postavoví kanáři měří 9 cm, největší pak 23 cm. Zdaleka nejvíce variací však najdeme u skupiny kanárů, které pěstujeme pro jejich barvu. Tady došlo dokonce k rozšíření palety barev tak, že se chovatelům podařilo zkřížit jihoamerického čížka ohnivého s kanárem a získat plodné jedince. Tento čížek je totiž červený, zatímco kanár nemá žádné vlohy ukládat červené barvivo ve svém peří. Proto dnes máme i červené kanáry \nNejstarším chovatelským směrem je chov zpěvných kanárů. Po dlouhou dobu (stovky let) byla u nich prováděna selekce směřující k pěknému, pokud možno dokonalému zpěvu.\n\nBarevní kanáři se dále dělí na dvě základní skupiny:\nMelaninoví kanáři mají stejně jako divoký kanár v peří obsažený nějaký druh barviva melaninu. Ten je ovšem často redukován jednotlivými mutacemi. Melaninové mutace lze prakticky libovolně kombinovat s jednotlivými variantami základní lipochromové barvy. Takže výsledná barva kanára může být například Bíloisabelový-saténový nebo červenočerný-jaspisový. Jednotlivé melaninové mutace mají svou typickou dědičnost (např. recesivní vázané na pohlaví, volně recesivní nebo dominantní).\n\nKlasické řady:\nNeklasický melanin:\n\nLipochromoví kanáři nemají ve svém peří žádný melanin a zůstává jim pouze základní barvivo lipochrom, který je u bílých kanárů ještě dále redukován. Ve zpěvu většiny červených kanárů i po desítkách generací zaznívá nepříjemně ostrý (řezavý) nádech, jako pozůstatek po jejich prapředkovi čížkovi ohnivém.\n\nMezi nejnovější mutace patří kanáři červenozobí (rudozobí?)\n\nU tohoto chovatelského směru je rozhodující typický tvar postavy nebo charakter a kresba opeření. Zatímco ve Francii, Itálii nebo zemích Beneluxu se chovatelé snažili vytvořit bizarní tvarově neobvyklá plemena, v Británii vznikala uhlazená tvarově dokonalá a často obří plemena postavových kanárů. Postavoví kanáři se opět dělí do několika skupin.\n\n\n\nOblíbenou chovatelskou disciplínou je chov kříženců kanára s dalšími pěnkavovitými ptáky. Nejsnadnější je křížení kanáří samičky s čížkem lesním nebo stehlíkem obecným. Obtížnější jsou kříženci s dalšími pěnkavovitými ptáky nebo křížení kanářích samců se samicemi pěnkavovitých ptáků. Kříženci jsou ceněni pro neobvyklý vzhled, vybarvení nebo zpěv.\n"}
{"id": "193603", "url": "https://cs.wikipedia.org/wiki?curid=193603", "title": "Soda", "text": "Soda\n\nSoda může označovat:\n\n\n"}
{"id": "193604", "url": "https://cs.wikipedia.org/wiki?curid=193604", "title": "Hrušov (Ostrava)", "text": "Hrušov (Ostrava)\n\nHrušov je historický městys a katastrální území ležící na území Ostravy. V současné době je součástí městského obvodu Slezská Ostrava. Většina katastru Hrušova leží ve Slezsku, ale okrajové západní části, patřící dříve k Přívozu, leží na Moravě.\n\nPrvní písemná zmínka pochází z roku 1256, kdy je zmíněna ves Hrušov (\"villam Grussene\") v listině krále Přemysla Otakara II.. Další zmínka je v soupise desátků vratislavského biskupství z roku 1305 (\"Grussow\"). Podrobnější informace včetně výsad dědičného fojtu se nachází v listině těšínského knížete Kazimíra z roku 1332 (\"Gruschow\"). Jméno se postupně vyvíjelo, např. v roce 1426 držel Hrušov Herbort z Hrušova (\"Greysaw\"), v roce 1447 kníže Bolko (\"Hruszowie\"), v roce 1481 Mikuláš Kropáč z Hrušova (Hrussowi), v roce 1568 Jan Sedlnický mladší (Hrussow). Změny majitelů skončily v roce 1704, kdy Hrušov za 19 tisíc zlatých koupil Jindřich Vilém hrabě Vlček a roku 1714 jej připojil ke Slezské Ostravě. V roce 1849 byl spolu s Muglinovem sloučen do Heřmanic, avšak roku 1866 se opět osamostatnil.\nHrušov byl významným průmyslovým centrem. Od roku 1838 se zde těžilo uhlí, v roce 1847 bylo vybudováno nádraží na Severní dráze Ferdinandově. Nejvýznamnějším počinem však bylo založení První rakouské továrny na sodu v roce 1851, která byla prvním a hlavním dodavatelem sody na trh rakouské monarchie. Kromě sody produkovala také kyselinu sírovou, kyselinu chlorovodíkovou a chlorové vápno.\n\nPůvodní dřevěný filiální kostelík sv. Máří Magdalény z roku 1813 brzy přestal postačovat vzrůstajícímu počtu obyvatel, proto byla v roce 1886 zahájena stavba nového kostela sv. Františka a Viktora, který byl slavnostně vysvěcen v roce 1893. Roku 1898 získal Hrušov samostatnou duchovní správu. Místní synagoga byla postavena v roce 1908, ale nacisté ji v červnu 1939 vypálili. Původní dřevěný kostelík byl zbourán v roce 1942.\nVýznam obce byl zdůrazněn povýšením na městys dne 12. září 1908. Dne 20. července 1909 byl privilegiem císaře Františka Josefa I. udělen městysu znak. V prvním poli je stříbrný kamzík s černými rohy stojící na třech zelených pahorcích a držící v předních nohách dvě zkřížená hornická kladiva, ve druhém se nachází nízká cihlová zeď se stříbrnou věží v modrém poli (představuje chladicí věž továrny na sodu) a v patě štítu je vlnící se voda se stříbrnou rybou. \n\nOd 1. července 1941 se stal Hrušov součástí Moravské Ostravy. Obec byla během druhé světové války osvobozena Rudou armádou dne 30. dubna 1945.\n\nZ pracovního tábora, zřízeného v Hrušově roku 1959, se vyvinula dnešní věznice Heřmanice.\n\nV roce 2006 byl areál chemičky prodán do soukromých rukou. Od července 2008 zde probíhaly demolice starých staveb a ekologický průzkum. Předběžné výsledky ukázaly, že znečištění není tak rozsáhlé jako na území bývalé koksovny Karoliny.\n\nDle představ vlastníka vznikne na vyčištěném území zóna určená pro logistiku a skladování, objekty na drobnou výrobu a administrativní budovy. Areál bývalé chemičky je dopravně velmi dobře dostupný – v blízkosti se nachází dálnice D1, místní komunikace i železniční stanice. K zahájení nové výstavby mělo dojít v roce 2009, avšak nestalo se tak. Celková doba projektu je odhadována na pět až osm let.\n\nZa železniční tratí, hned vedle areálu chemičky, se nachází obytná zóna. Zdejší domy však byly v roce 1997 natolik poničeny povodní, že bylo upuštěno od jejich oprav. Územní plán města byl v této oblasti změněn, takže v budoucnu by chátrající budovy měly být nahrazeny administrativou a lehkým průmyslem.\n\nV dubnu 2010 rozhodlo ostravské zastupitelstvo o vykoupení cca 1000 m² od soukromých vlastníků. Navázalo tak na výkupy, které se realizují posledních deset let. Cílem města bylo získat ucelenou plochu, kterou pak nabídne investorům. Pro ochranu této části města se magistrát rozhodl využít materiálu z blízké haldy a navýšit terén o tři metry. V dubnu 2010 Ostrava vlastnila 51 % území. Dalších 6 % držely Lesy České republiky, které projevily ochotu území bezúplatně převést. Zbylou část území pak vlastnili soukromí majitelé.\n\nPočátkem roku 2012 již město vlastnilo většinu pozemků. Rozvoj průmyslové zóny dle primátora Petra Kajnara brzdí zbývající pozemky, které vlastní několik fyzických a právnických osob. V případě, že by se městu nepodařilo s majiteli dohodnout výkup pozemků, je dle primátora možné uvažovat o vyvlastnění. V ideálním případě bude hrušovská zóna připravena pro investory v roce 2014.\n\n\n\n"}
{"id": "193608", "url": "https://cs.wikipedia.org/wiki?curid=193608", "title": "Kunčice (Ostrava)", "text": "Kunčice (Ostrava)\n\nKunčice nad Ostravicí jsou historická obec ležící na území Ostravy. V současné době jsou součástí městského obvodu Slezská Ostrava.\n\nPrvní písemná zmínka pochází z roku 1305 ze soupisu desátků vratislavského biskupství (\"Cuncindorf\"). Zajímavá je informace z roku 1508 o prodeji Kunčic Janu Sedlnickému z Heraltic, kde je ves označena jako „Velký Kunčice“, zatímco sousedící Kunčičky byly pojmenovány jako „Malý Kunčice“. Až do 15. století drželi ves těšínští vévodové. Obec poměrně často měnila své majitele. Za zmínku stojí Eva Čelovna z Čechovic, která na počátku 17. století nechala vybudovat na místě původní tvrze renesanční zámek. Ten však v lednu 1999 vyhořel.\n\nPůvodně byla ves ryze zemědělská. Ačkoliv počátkem 20. století převážná část obyvatel pracovala v blízkých železárnách a dolech, zachovala si obec převážně zemědělský ráz. Ten vzal definitivně zasvé v 50. letech 20. století, kdy zde započala výstavba Nové huti. Obec byla během druhé světové války osvobozena Rudou armádou dne 1. května 1945.\n\nAčkoliv se místní kostel připomíná již v roce 1447, v žádné z později datovaných listin se nenachází. Původně patřily Kunčice pod vratimovskou farnost (až na období 1654–1784, kdy spadaly pod Polskou Ostravu). Vlastní školu obec zřídila v roce 1884.\n\nJméno Kunčice je odvozeno pravděpodobně od jména německého lokátora (Kunek, Kunc nebo Kunč). Do roku 1908 se Kunčice převážně označovaly jako Velké Kunčice, po tomto roce už výhradně jako Kunčice nad Ostravicí.\n\nV obecní pečeti se nacházelo písmeno K se dvěma ratolestmi, nad kterým byla koruna. V roce 1870 používala obec razítko s božským okem a písmeny MK. Od 19. století byl na razítku Jan Nepomucký a od roku 1920 pouze slezská orlice.\n\nK Moravské Ostravě byly Kunčice připojeny 1. července 1941.\n\n"}
{"id": "193610", "url": "https://cs.wikipedia.org/wiki?curid=193610", "title": "Vilém Kurz", "text": "Vilém Kurz\n\nJméno a příjmení Vilém Kurz mají dva významní Češi:\n\n"}
{"id": "193612", "url": "https://cs.wikipedia.org/wiki?curid=193612", "title": "Kunčičky", "text": "Kunčičky\n\nKunčičky (, ) jsou historická obec ležící na území Ostravy. V současné době jsou součástí městského obvodu Slezská Ostrava. \n\nPrvní písemná zmínka pochází z roku 1380. V té době se jim říkalo Nové Kunčice nebo Malé Kunčice, aby se odlišily od starších Velkých Kunčic. V první polovině 16. století zde byl postaven zámek, ten však 16. března 1899 vyhořel do základů a už nikdy nebyl obnoven. Až do roku 1673 byly součástí Slezské Ostravy, poté se na několik let osamostatnily. V roce 1849 byly Kunčičky spolu se Zámostím připojeny ke Slezské Ostravě. V roce 1866 se osamostatnily. K Moravské Ostravě byly připojeny 1. července 1941.\n\nAž do první poloviny 19. století se jednalo o zemědělskou obec. Vlastní školy se obec dočkala v roce 1898. V témže roce byla na jámě Alexander zahájena těžba uhlí, která v letech 1890–1910 způsobila zvýšení počtu obyvatel o skoro čtyři tisíce. Jáma byla v roce 1926 připojena k sousednímu Dolu Zárubek.\n\nObec byla během druhé světové války osvobozena Rudou armádou dne 1. května 1945. V okolí jámy Alexander začaly v roce 1948 rozsáhlé terénní práce zaměřené na vytvoření rekreačního areálu pro Ostravany. Ten byl dokončen v roce 1950 a pod názvem \"Park oddechu a koupaliště\" slavnostně předán k užívání při oslavách Dne horníků. V blízkosti areálu byla vybudována zoologická zahrada.\n\nPark oddechu byl roku 1951 přejmenován na Sad Maxima Gorkého. Zoologická zahrada v Kunčičkách byla v provozu do roku 1960. Z kapacitních důvodů byla poté přesunuta z Kunčiček do slezskoostravské Stromovky. Důl Alexander, nacházející se na území obce, ukončil svou těžební činnost v roce 1992. Roku 2001 byl poté prohlášen za kulturní památku. Po dobu těžby uhlí se celkový počet obyvatel obce pohyboval okolo pěti tisíc. Po ukončení těžební činnosti v Ostravě na konci 20. století se nejen Kunčičky potýkaly s nadměrným úbytkem obyvatelstva. Současný počet obyvatel obce je necelé dva tisíce. \n\n\n"}
{"id": "193613", "url": "https://cs.wikipedia.org/wiki?curid=193613", "title": "Libín (Šumavské podhůří)", "text": "Libín (Šumavské podhůří)\n\nLibín je 1093 m vysoká hora 4 km jižně od Prachatic. Je nejvyšším vrcholem Šumavského podhůří, náleží do geomorfologického podcelku Prachatická hornatina a okrsku Libínská hornatina. Tvoří výraznou, zdaleka viditelnou dominantu nad Prachaticemi. Je součástí dlouhého strukturního hřbetu protaženého od severozápadu na jihovýchod se strmým severovýchodním svahem. Přirozený horský suťový les je chráněn v přírodní rezervaci Libín.\nStrukturní hřbet libínského masívu je tvořen migmatitickými pararulami a granitizovanými rulami šumavského moldanubika. Příkřejší severovýchodní svah sleduje tektonickou poruchu. Na vrcholu a především v severovýchodním svahu jsou četné skalní tvary zvětrávání a odnosu.\n\nNa strmých severovýchodních svazích hory roste komplex starých přirozených porostů květnatých bučin a horských kyselých smrkových bučin s typickou květenou, ptactvem a hmyzem. Převažujícími druhy stromů jsou zde smrk ztepilý, buk lesní, jedle bělokorá a javor klen. Z bylin jsou významné čarovník pařížský, dymnivka dutá, kyčelnice devítilistá, věsenka nachová, měsíčnice vytrvalá, kokořík přeslenatý a plavuň pučivá. Z ptáků vázaných na horské lesy zde hnízdí datlík tříprstý, kos horský, sýc rousný, holub doupňák, dlask tlustozobý a lejsek malý.\n\nNa vrcholu Libína se nalézá 27 metrů vysoká kamenná rozhledna válcovitého tvaru, horská chata a telekomunikační věž. Na jejím vzniku mělo zásluhu převážně německé obyvatelstvo Prachaticka sdružené v Šumavském klubu turistů (odnož Rakouského turistického klubu). Slavnostní otevření rozhledny se konalo 16. září 1883. Z rozhledny lze spatřit město Prachatice a velkou část Šumavy, dále lze dohlédnout na Novohradské hory, Českobudějovickou pánev a také horu Kleť s rozhlednou a vysílačem. Je vidět i na Písecko, Strakonicko a Brdskou vrchovinu. Za dobré viditelnosti je možné dohlédnout i na Alpy.\n\nNa vrchol Libína vede červeně značená turistická stezka z Prachatic a dále modře značená stezka z Libínského Sedla a rovněž modře značená stezka z Chrobol. Na vrchol vede rovněž silnice odbočující u Libínského Sedla ze silnice II/141 Prachatice – Volary.\n\nNa severním svahu Libína, 1 km od vrcholu, v nadmořské výšce 860 m se nachází poutní kaple sv. Filipa Neri (Patriarcha) z let 1859–61 s křížovou cestou.\n\n"}
{"id": "193618", "url": "https://cs.wikipedia.org/wiki?curid=193618", "title": "Billy Boyd", "text": "Billy Boyd\n\nBilly Boyd (* 28. srpna 1968, Glasgow) je skotský herec, známý především coby představitel Peregrina Brala ve filmovém zpracování trilogie \"Pán prstenů\".\nNarodil se ve Skotsku Marry a Williamovi Boydovým. Má starší sestru Margareth. Vystudoval Královskou skotskou akademii umění a po absolvování pracoval jako tiskař knih. Zajímal ho zpěv a herectví a získal roli v Pánovi prstenů. Dříve už hrál ve skotském seriálu Inspektor Taggart. Role Peregrina Brala ho proslavila a začal dostávat nabídky na jiné filmy i seriály. Nadaboval i jednu z postav v posledním díle panenky Chucky. S partnerkou Ali McKinnon má syna Jacka. Založil skupinu Beecake, se kterou už vydal 2 CD a pořádá koncerty.\n\n\n"}
{"id": "193621", "url": "https://cs.wikipedia.org/wiki?curid=193621", "title": "Fantasia Barrino", "text": "Fantasia Barrino\n\nFantasia Monique Barrino (* 30. června 1984), nebo prostě Fantasia, je popová, R&B a soulová zpěvačka, která se proslavila coby vítězka show \"American Idol\" 2004. Její první album \"Free Yourself\", bylo komerčně úspěšné a získalo čtyři nominace na ceny Grammy. Její druhé album \"Fantasia\" vyšlo 12. prosince 2006. Také si zahraje postavu Celie v broadwayské hře \"The Color Purple.\"\n\nFantasia se narodila a žila ve městě High Point v Severní Karolíně. Její rodina cestovala a vystupovala a pro místní nahrávací společnost nahrála CD „Miracles“ (Zázraky). Fantasiin styl zpěvu ovlivnily gospelové zpěvačky jako Shirley Caesar a The Clark Sisters a R&B legendy jako Aretha Franklin, Patti LaBelle, Gladys Knight, and Chaka Khan.\n\nPo sexuálním útoku, po kterém se cítila poníženě,odešla ze střední školy. V pozdějším vztahu Fantasia otěhotněla. 8. srpna 2001 se jí narodila dcera Zion Quari' Barrino.\n\nFantasia okamžitě v soutěži American Idol zaujala se svým soundem ovlivněným gospelem a výrazným projevem na jevišti. Na prvním castingu zazpívala píseň Tiny Turner „Proud Mary“ a stala se tak okamžitě jedním z favoritů soutěže. Její vynikající vystoupení při večeru filmových melodií s písní od \"Porgy and Bess\" „Summertime“.Tuto píseň tak procítila,až se rozplakala a získala velkou chválu od poroty a toto vystoupení se na cenách Emmy dostalo na seznam nejlepších televizních momentů roku 2004. Porotce Randy Jackson toto vystoupení také označil za nejlepší,jaké kdy v soutěži American Idol viděl.\nFantasia se dostala až do finálové dvojky,avšak bylo to provázeno nepříjemnostmi.Po jednom večeru skončily totiž tři velmi chválené zpěvačky,všechny afro-amerického původu, ve spodní trojici. Spolu s Fantasiou to byly LaToya London a Jennifer Hudson. Hostující umělec Elton John tento výsledek označil za rasismus.\nPři závěrečném vystoupení třetí série American Idol zazpívala Fantasia píseň „Summertime“ podruhé a znovu si od poroty vysloužila chválu a jeden z porotců, Simon Cowell jí řekl,že je tou nejlepší zpěvačkou v historii všech soutěží Idol a to nejen amerických. 26. května 2004 přišlo šedesátpět milionů hlasů,které měly rozhodnout o vítězi třetí řady soutěže American Idol.Je to největší počet hlasů,který kdy do soutěže přišel. Fantasia se stala vítězkou a svoji konkurentku Dianu DeGarmo porazila o 1,3 milionů hlasů.\nFantasia jela spolu s dalšími finalisty turné po Americe a objevila se ve vánočním pořadu \"Kelly, Ruben and Fantasia: Home For the Holidays\".\n\nUž pouze jako Fantasia vydala v červnu 2004 svůj první singl „I Believe“ u nahrávací společnosti RCA. Na singlu byla píseň „I Believe“,kterou napsala finalistka první řady American Idol Tamyra Gray. Fantasia tuto píseň zpívala i na finále American Idol. Dále tam byla coververze písně \"Chain of Fools\" od Arethy Franklin a coververze písně \"Summertime\". Singl debutoval v hitparádě Billboard Hot 100 na prvním místě a Fantasia se tak stala prvním umělcem,který toto se svou první nahrávkou dokázal. \nV žebříčku prodejnosti zůstal nepřetržitých 11 týdnů na prvním místě, což byl na účastníka soutěže American Idol nejlepší výkon. Stal se tak nejlépe prodávaným singlem v Americe v roce 2004,byl dvakrát platinový a Fantasia za něj získala tři ceny Billboard Awards.\nFantasiino debutové album \"Free Yourself\" vyšlo v listopadu 2004.V hitparádě Billboard 200 debutovalo na osmém místě a v prvním týdnu prodeje se ho prodalo 240,000 kusů. Dodnes se ho prodalo přes dva miliony kusů po celém světě a v U.S.A. se stalo platinovým. Písně \"Truth Is\" a \"Free Yourself\" se staly hity,dostaly se na druhé a třetí místo v hitparádě \"Billboard\" R&B/Hip-Hop Tracks chart. Píseň „Baby Mama“ – kterou kritici označili za kontroverzní (prý podporuje svobodné matky) – se dostala do top20. Fantasia si ještě lépe vedla v hitparádě Billboard Adult R&B Airplay, kde se stala prvním umělcem,který měl v top 3 současně dva singly. . Píseň „Truth Is“ strávila čtrnáct týdnů na prvním místě. V roce 2006 byla Fantasia nominována na čtyři ceny Grammy. Na tomto ceremoniálu vystupovala s Aerosmith, Joss Stone, Johnem Legendem, Maroon 5 a Ciarou a společně vzdali hold kapele Sly and the Family Stone.\n\nBěhem roku 2005 vystoupila kvůli propagaci svého alba mnohokrát v televizi. V seriálu \"American Dreams\" si zahrála Arethu Franklin a zazpívala její píseň „Respect“. V namluvila jednu z postav v epizodě seriálu \"Simpsonovi\"a zahrála si samu sebe v sitcomu \"All of Us\" (Všichni z nás). Také se třikrát objevila jako hudební host v \"The Tonight Show with Jay Leno \". 25. března 2005 vystoupila na třicátých šestých cenách \"NAACP Image Awards\" na počest senátora státu Illinois Baracka Obamy. Na tomto ceremoniálu vyhrála cenu za Vynikající ženskou umělkyni. V květnu a červnu 2005 se Fantasia vydala na první turné se svou živou kapelou a jako předskokany si vzala zpěváky Kema a Rahsaana Pattersona. Také se objevila na několika festivalech jako Saint Lucia Jazz Festival a Reggae Sumfest na Jamajce. V říjnu 2005 jela jako předskokanka pro Kanyeho Westa na jeho Touch the Sky Tour. \n\nV září 2005 vydala Fantasia své paměti (které nadiktovala nezávislému spisovateli), \"Life Is Not a Fairy Tale\". Kniha se stala bestsellerem,dostala se na sedmé místo. V knize odhalila, že je negramotná. Stanice ABC s ní o tomto udělala rozhovor , ve kterém uvedla, že nebyla schopna číst smlouvy a písně si prostě zapamatovávala.\nFantasia si zahrála samu sebe v autobiografickém filmu pro Lifetime Television \"Life Is Not a Fairy Tale\" (Život není pohádka). Film režírovala Debbie Allen. Tento film v jeho premiéře sledovalo 19 milionů lidí a stal se tak druhým nejsledovanějším filmem v historii televize. \n\nV létě 2006 ukončila spolupráci se svým managementem a vyhodila všechny své poradce z American Idol. Našla si nový management a brzy nato (přesněji 12. prosince 2006)vydala své druhé album s prostým názvem „Fantasia“. Album produkovali Missy Elliott, Swizz Beatz, Dre & Vidal, Diane Warren, Tone Mason a další.\nV roce 2007 Fantasia svůj management opustila a našla si nový. Bude vystupovat na novém albu Arethy Franklin \"A Woman Falling out of Love\". 27. ledna 2007 vystoupila na koncertu, který se konal na počest Arethy Franklin a vystoupila zde s písněmi \"Baby, I Love You\" a \"Rock Steady\".\n\nV únoru 2007 vystupovala znovu v show American Idol, kde oznámila, že bude hrát v broadwayském muzikálu The Color Purple, který bude mít premiéru 10. dubna 2007.\n"}
{"id": "193623", "url": "https://cs.wikipedia.org/wiki?curid=193623", "title": "Seznam kódů zemí GS1", "text": "Seznam kódů zemí GS1\n\nSeznam GS1 kódů zemí.\n\n"}
{"id": "193625", "url": "https://cs.wikipedia.org/wiki?curid=193625", "title": "Těatralnaja (stanice metra v Moskvě)", "text": "Těatralnaja (stanice metra v Moskvě)\n\nTěatralnaja () je stanice moskevského metra na Zamoskvorecké lince v její centrální části. Pojmenována je podle nedalekého divadla Bolšoj těatr a Divadelního náměstí (Těatralnaja ploščaď).\n\nStanice Těatralnaja je podzemní, ražená, pilířová, hluboko založená (33,9 m hluboko pod zemí). Otevřena byla 11. září 1938 jako jedna ze stanic historicky prvního úseku druhé linky; mezi ní a stanicí Ochotnyj rjad byl vůbec první přestupní bod v celém moskevském metru. V pozdějších dobách přibyla i možnost přestupu na třetí linku (do stanice Ploščaď Revoljucii). Obklad stanice tvoří mramor a labradorit, strop je bohatě zdobený. Do 5. listopadu 1990 se stanice jmenovala \"Sverdlovskaja\" po Jakovu Sverdlovovi.\n\n"}
{"id": "193626", "url": "https://cs.wikipedia.org/wiki?curid=193626", "title": "Těatralnaja", "text": "Těatralnaja\n\nStanice Těatralnaja se nachází na více místech:\n\n"}
{"id": "193628", "url": "https://cs.wikipedia.org/wiki?curid=193628", "title": "Bimetalismus", "text": "Bimetalismus\n\nBimetalismus je v ekonomii měnový standard při kterém hodnota měnové jednotky může být vyjádřena buď určitým množstvím zlata nebo určitým množstvím stříbra. Poměr těchto dvou kovů je pevně stanoven zákonem. V ekonomické historii se největší diskuze o jeho užívání vedly ve Spojených státech koncem 19. století, neboť ty disponovaly v té době velkými zdroji jak zlata, tak stříbra.\n\nTento měnový systém je velmi nestabilní. Vzhledem ke kolísání tržní ceny těchto kovů, kov s tržní hodnotou vyšší než jeho hodnotou v měně je častěji používán jako kov a je stahován z oběhu jako měna (Greshamův zákon). Ve Spojených státech se toto se přihodilo v průběhu 19. století a z oficiálního bimetalického standardu se stal fakticky stříbrný standard.\n\n"}
{"id": "193632", "url": "https://cs.wikipedia.org/wiki?curid=193632", "title": "Kateřina Švédská", "text": "Kateřina Švédská\n\nKateřina Švédská (10. listopadu 1584, Nyköping – 13. prosince 1638, Västerås) byla dcerou švédského krále Karla IX. a jeho první manželky Marie Kristýny Falcké.\n\n11. června 1615 se provdala za Kazimíra Falcko-Zweibruckenského a stala se matkou pozdějšího švédského krále Karla X. Gustava. Na její počest je po ní pojmenován kostel ve Stockholmu - Katarina kyrka.\n\nKateřina pocházela ze švédské královské dynastie Vasů a byla vnučkou prvního švédského krále Gustava I. Vasy, který vládl po skončení nadvlády Dánského království - Kalmarská unie.\nPo vymření dynastie po meči se vlády ve Švédském království ujala dcera jejího bratra Gustava II. Adolfa, Kristýna I. Mladá královna se však nevdala a za svého nástupce prohlásila Kateřinina syna Karla Gustava, který se po její abdikaci roku 1654 stal králem.\n\nPrincezna Kateřina se narodila 10. listopadu 1584 na hradě v Nyköpingu, jako dcera vévody ze Södermanlandu Karla a jeho manželky Marie Kristýny, která zemřela roku 1589. Po její smrti se usadil na zámku Gripsholm a o tři roky později se podruhé oženil s Kristinou Holsteinsko-Gottorpskou. Kateřina vycházela s macechou dobře a tento vztah přenesla i na své mladší, nevlastní sourozence.\n\nV kruhu rodiny žila Kateřina až do svých 31. let, pak se 11. června 1615 provdala za Kazimíra Falcko-Zweibrukenského. Manželé pobývali ve Švédsku do roku 1617, kdy se vydali na cestu do Německa. O pár let později roku 1622 se Kateřina s rodinou vrátila do Švédska, protože císařská armáda potlačila protestantský odpor v Německu za třicetileté války, a usadila se na zámku Stegeborg.\n\nBěhem třicetileté války, kdy její bratr král Gustav II. Adolf a jeho manželka královna Marie Eleonora pobývali v Evropě, se Kateřina starala o jejich dceru Kristýnu. Po smrti Gustava Adolfa roku 1633 trpěla královna Marie Eleonora dlouho depresemi, proto se o tři roky později roku 1636 rozhodl kancléř a regent Axel Oxenstierna odebrat princeznu a dědičku trůnu Kristýnu matce a svěřit ji do opatrování laskavé tety Kateřiny, která s rodinou přesídlila do Stockholmu.\n\nPrincezna Kateřina zemřela 13. prosince 1638 ve Västerås.\n\n11. června 1615 se provdala za Kazimíra Falcko-Zweibruckenského, s nímž měla osm dětí.\n"}
{"id": "193637", "url": "https://cs.wikipedia.org/wiki?curid=193637", "title": "Goldbergův algoritmus", "text": "Goldbergův algoritmus\n\nGoldbergův algoritmus hledá maximální tok v síti v čase formula_1. Patří do třídy algoritmů s operacemi \"přemístění přebytku\" a \"zvedání vrcholu\" na nalezení maximálního toku, které mají formula_2. Pro husté grafy je efektivnější než Edmonds-Karpův algoritmus, který má časovou složitost formula_3. V anglické literatuře se Goldbergův algoritmus též nazývá algoritmem preflow-push nebo relabel-to-front.\n\nJe dána síť formula_4 s kapacitou z vrcholu \"u\" do vrcholu \"v\" danou jako formula_5, zdroj \"z\" a spotřebič \"s\". Chceme najít maximální tok, který můžeme poslat přes síť ze \"z\" do \"s\". Na vrcholech se provádějí dva typy operací: \"přemístění přebytku\" a \"zvedání vrcholu\". Během algoritmu dále udržujeme:\n\nZ důvodů zjednodušení zápisu popisu algoritmu a implementace přidáme do grafu dočasně pro každou hranu opačně orientovanou hranu s nulovou kapacitou. Během výpočtu pak budeme vyžadovat, aby byl pro každou hranu vždy splněn vztah formula_11. Přidání pomocných hran lze samozřejmě udělat pouze v případě, že graf neobsahuje orientované smyčky. V případě existence smyček bychom museli postupovat o trochu opatrněji, rozmyšlení tohoto zřídkakdy se vyskytujícího případu ponecháme čtenáři za domácí cvičení :-). Na hodnoty \"f(u,v)\" dále klademe během výpočtu následující podmínky:\n\nZobrazení formula_18 splňující tyto podmínky nenazýváme přípustným tokem, tak jak je používán například ve Ford-Fulkensonově metodě, ale \"pouze\" vlnou. Rozdíl je v tom, že vlna povoluje kladný přebytek. Vlnu používáme pouze během výpočtu, výstupem algoritmu je přípustný tok (speciální případ vlny). Všimněte si, že poslední podmínka pro přebytek je odvozená z korespondující podmínky pro přípustný tok v běžné síti.\n\nPozorujeme, že nejdelší možná cesta ze \"z\" do \"s\" je formula_19 vrcholů dlouhá. Proto pro každý přípustný tok existuje přiřazení \"výšky\" vrcholům splňující, že formula_20 a formula_21, a je-li tok hranou z \"u\" do \"v\" kladný, pak formula_9. Během přemisťování přebytku vrcholů se vlna chová stejně jako vodní vlna v přírodě—přebytek se přelévá pouze z vrcholů s větší výškou do níže položených. Na rozdíl od Ford-Fulkersonova algoritmu, tok (vlna) v síti nemusí nutně být přípustným tokem během výkonu algoritmu. \n\nZjednodušeně, nejprve naplníme všechny hrany vedoucí ze zdroje. Dále během výpočtu zvyšujeme výšky vrcholů (kromě \"z\" a \"s\") a přebytky se jako vlna šíří mezi vrcholy, dokud veškeré přebytky nedosáhnou spotřebiče. Poté pokračujeme ve zvyšování výšky vnitřních vrcholů sítě, až dokud se přebytky, které nedosáhly spotřebiče, nevrátí zpět do zdroje. Vrchol může dosáhnout nejvýše výšky formula_23, protože nejdelší možná cesta z libovolného vrcholu kromě \"s\" zpátky do \"z\" je formula_24 dlouhá a formula_20. Výška \"s\" se udržuje na 0.\n\n\"Přemístění přebytku\" z \"u\" do \"v\" znamená přemístit část přebytku v \"u\" do \"v\". Pro \"přemísťování přebytku\" musí být splněny tři podmínky:\nPosíláme pouze množství rovné formula_29.\n\n\"Zvedání vrcholu u\" je zvětšení jeho výšky, dokud není vyšší než alespoň jeden vrchol s volnou kapacitou. Podmínky pro \"zvedání vrcholu\":\nPři zvednutí vrcholu \"u\" přiřadíme formula_8 nejnižší hodnotu tak, aby formula_9 pro nějaké \"v\", kde formula_32.\n\n\"Algoritmus přemísťování přebytku a zvedání vrcholu\" má ve všeobecnosti tento postup:\n\nObecná časová složitost pro algoritmy používající tento postup je formula_2. Golbergův algoritmus přidává další modifikace, které časovou složitost zlepší na formula_1.\n\n\"Odstranění přebytku\" vrcholu \"u\" znamená:\n\n\"Goldbergův algoritmus\" určuje pořadí operací \"přemístění přebytku\" a \"zvedání vrcholu\":\n\n\nČasová složitost \"Goldbergova algoritmu\" je formula_1 (důkaz vynechán).\n\nImplementace v programovacím jazyku Python:\n\nVšimněte si, že tato implementace není moc efektivní. Je pomalejší než [[Edmonds-Karpův algoritmus]] dokonce pro hodně husté grafy. Pro zrychlení můžete udělat nejméně dvě věci:\n\n\n\n\n[[Kategorie:Toky v sítích]]"}
{"id": "193644", "url": "https://cs.wikipedia.org/wiki?curid=193644", "title": "Liška polární", "text": "Liška polární\n\nLiška polární (\"Vulpes lagopus\"), též liška lední, lis horní či jen pesec je drobná, ale houževnatá psovitá šelma, která dokáže žít v nehostinných podmínkách. Na životě není ohrožena ani při teplotě -50 °C, nebo nižší a pro takové extrémy je vybavena především hustým, vícevrstvým a nepromokavým kožichem.\n\nPrvním, kdo ji vědecky popsal, byl švédský přírodovědec Carl Linné a to v 10. vydání jeho publikace \"Systema Naturae\" (v roce 1758, jako \"Canis lagopus\"). Dříve byla klasifikovaná jako jediný druh rodu \"Alopex\", ale na základě jaderné a mitochondriální DNA patří do rodiny \"Vulpes\", kde je začleněna mezi další příbuzné druhy společně v jednom rodě.\n\nLiška polární je široce rozšířena v severních částech Evropy, Asie a Ameriky, v Grónsku a na dalších přilehlých ostrovech v arktickém regionu. Kvůli obchodu s kožešinami byla vysazena i tam, kde se původně nevyskytovala (např. Aleutské ostrovy) a protože redukuje některé ohrožené druhy ptáků, je snaha ji jakožto invazní druh z takových oblastí odstranit. Jejím životním prostředím je tundra, lesotundra a mořské pobřeží, především v zimě proniká při hledání potravy i na zamrzlé moře a ledové kry. Obvykle se pohybuje v nadmořské výšce 0–3000 metrů.\n\nMezinárodní svaz ochrany přírody (IUCN) uvádí, že v divočině se nachází řádově stovky tisíc jedinců, populace je z globálního hlediska stabilní a proto ji hodnotí jako málo dotčenou. Ačkoli na některých místech dochází k poklesu a jsou stavy proměnlivé, obecně je na většině míst hojná. Kriticky ohrožená je v oblasti Fennoskandinávie, kde byla v minulém století hromadně lovena (k roku 2012 se napočítalo méně než 200 zvířat), nebo na Komandorských ostrovech kvůli parazitu – roztoči druhu \"Otodectes cynoti\"s (na počátku 90. století zde přežívalo asi jen 90 lišek). Ve Finsku již pravděpodobně vyhynula.\n\nZdá se, že na některých místech představuje určitou hrozbu predace, případně konkurence ze strany lišky obecné a další důležitý faktor, který ovlivňuje život lišky polární, je, že je závislá na svojí běžné potravě – především na hlodavcích (lumících). Je-li jí nedostatek, klesá jednak počet mláďat ve vrhu a stejně tak i šance potomků, že se dožijí dospělosti.\n\nLiška polární má tělo (společně s hlavou) dlouhé 46–68 cm, ocas měří asi 30 cm a po ramena je vysoká 25–30 cm, v porovnání s liškou obecnou je asi poloviční. Hmotnost se pohybuje v rozmezí 1,4–9,4 kg, samci jsou obvykle poněkud větší než samičky. Pohlavní dimorfismus je tedy často patrný, ale u některých populací minimální. Má malé nohy a zaoblené uši. Její srst je v zimě hustá a dlouhá, obvykle bílé nebo šedobílé barvy a vzácně ji lze spatřit v ocelově modrošedém kabátě. Letní srst je krátká a méně hustá, šedé či černé barvy. V zimě jí sněhobílá srst slouží jako dokonalé ochranné zbarvení. V létě srst zhnědne nebo zšedne, aby se liška snáze skryla mezi kameny a rostlinami. Pokud žije tam, kde nedochází k většímu kolísání teplot, může se v tmavém kožichu pohybovat po celý rok. Různé zbarvení srsti se objevuje i u mláďat z jednoho vrhu. Z toho lze usoudit, že se zahalují do sněhově bílého „kabátu“ relativně krátkou dobu, důsledkem přirozeného výběru, tedy přizpůsobení se životu v chladném arktickém prostředí.Tato poměrně drobná a nenápadná šelma je velmi houževnatá a dokáže žít v nehostinných podmínkách. Na životě není ohrožena ani při teplotě -50 °C, nebo nižší a pro takové extrémy je vybavena především hustým, vícevrstvým a nepromokavým kožichem. Právě její srst poskytuje vůbec tu nejlepší izolací, kterou savec může mít a takovou není obdařen ani lední medvěd. Liška polární je údajně natolik dobře vybavena, že se začíná třást teprve při teplotě -70 °C. Dokáže přežít i díky důmyslně řešené krevní výměně v nohách – těsné umístění žil způsobuje, že je studená krev okamžitě přeměněna na teplou a udržuje si tak stabilní teplotu těla, nohy jsou tím pádem studenější. Neméně důležitou roli hraje také dostatečné množství tukových zásob.\n\nLiška polární umí štěkat podobně jako pes a často se takto projevuje účelně, např. když chce odehnat blížícího se člověka od doupěte nebo mláďat. Silným přerušovaným štěkotem se ozývá i při lovu.\n\nLiška polární žije samotářsky nebo v rodinných skupinách s často složitou sociální strukturou. Teritoria vytváří pouze v letním období o rozloze 4–60 km², přičemž se velikost odvíjí od toho, jak hojná je v dané oblasti její běžná potrava. Zimu tráví na mořském pobřeží, ledových polích a někdy i na zamrzlém moři. Je přitom téměř stále v pohybu a migruje za potravou na značné vzdálenosti. Liška vybavena sledovacím zařízením (GPS) prozradila jedno takové putování; z Norska do Grónska se dostala za 21 dní a urazila při tom 1512 km. Poté se přesunula na Ellesmerův ostrov (sever Kanady) a za 76 dní překonala už celkem 3506 km, dále už zařízení přestalo fungovat. Denně ušla průměrně něco přes 46 km, ale zvládla zdolat až 155 kilometrů. Na noc se zahrabává do sněhu a po přespání pokračuje dál v potulkách. Naproti tomu v letním období se liška vrací ke svým norám, které čistí a případně rozšiřuje. Její nora může mít asi 4–13 východů a často tvoří skutečný labyrint o ploše zhruba 30 m², obývaný více liščími rodinami. Největší nory mohou mít až 100 vchodů a takové jsou používány a udržovány třeba po staletí, neboť se dědí z generace na generaci. Zbytky potravy a výkaly poskytují dobré hnojivo a v blízkém okolí takových nor je půda bohatá na živiny. Bujnou vegetací se pak nechá zlákat kořist, kterou se liška posléze živí.\nLiška polární je v podstatě oportunistický predátor a loví zkrátka to, co se nabízí. Lze ji tak pokládat za všežravce. Vnitrozemské populace upřednostňují drobné hlodavce, především pak lumíky. V pobřežních oblastech a na ostrovech je její jídelníček o poznání pestřejší a zahrnuje do něj některé druhy ptáků (alkouni, papuchalci, kajky, buřňáci, racci, rybáci, bělokurové, tetřevi a další), jejich vejce a mláďata, zajíce, žáby, měkkýše, nebo se přiživuje na zbytcích kořisti ledních medvědů a vlků, případně pronásleduje stádo sobů a vyčkává, zda nějaký z nich neuhyne vyčerpáním. Sama se dokáže zmocnit i bezbranných mláďat tuleňů kroužkovaných. Pokud je potravy nedostatek, poslouží i vyvrhnuté ryby z moře, různé bobule a dokonce zvířecí trus. Když je potravy naopak přehršel, tvoří se jí zásoba tuku, nebo ji hromadí v různých úkrytech a vrací se pro ni ve vhodnou dobu.\n\nStravu hledá podobným způsobem jako psi. Ukáže-li se v blízkosti lidských obydlí, dokáže se zmocnit různých předmětu, které považuje za potravu a proto ji mnozí obyvatelé nemají příliš v lásce.\n\nLiška polární bývá monogamní a žije v páru, ale nové genetické testy ukázaly, že štěňata z jednoho vrhu nemusí mít stejného otce. Rozmnožuje se na jaře a v létě, často až dvakrát za rok. Samec zůstává s družkou a stará se i o mláďata (dokáže se starat taktéž o cizí, v domnění, že jsou jeho), rovněž při tom hájí své území. Námluvy probíhají od konce února do poloviny dubna. Samice zabřezne v období mezi březnem a dubnem a gravidní je po dobu 46–58 dní. Ve vrhu (květen-červen) bývá obvykle 3–8 mláďat, v závislosti na podmínkách (především na hojnosti primární potravy), výjimečně jich však může být až 25 (vrh údajně rekordní v rámci řádu Carnivora). Ve stáří 21–28 dní opouštějí doupě a poprvé prozkoumávají okolí. Odstavena jsou ve věku 63–84 dní, ale nachází-li se v lokalitě bohaté na potravu pohybují se na dosah svých rodičů. Pohlavně zralá jsou už ve stáří 10 měsíců, což je poměrně brzy. Liška se může dožít až 16 let (v zajetí až 20 let), průměrně však žije pouhé 3–4 roky.\n\nKromě člověka představuje hrozbu vlk polární a případně lední medvěd, avšak obzvláště jemu se snaží vyhýbat. Dalším možným predátorem je rosomák. Pravděpodobně v důsledku klimatických změn dochází také k častější konfrontaci s liškou obecnou a ta má i díky své velikosti obvykle navrch. Může ji zabít nebo odehnat od potravy a navíc si přivlastňuje její doupata. Kvůli svému drobnému vzrůstu se nevyhne ani nebezpečí shůry a musí se mít na pozoru před orlem skalním.\n\nLiška polární často hostí tasemnice, které žijí v jejích střevech. Vylučováním zamořuje terén a náhodné požití (např. otřením se prsty a následném dotyku s ústy) může být člověku nebezpečné, není-li včasně zahájena léčba. Zjištěna byla i vzteklina, podobně jako u vlka arktického a dalších zdejších šelem.\n\nPočetnou skupinu polárních lišek chová v České republice zoo Brno. Jedná se o nenáročné a poměrně atraktivní chovance, přesto bývají chovány poměrně zřídka.\n\nLiška polární patří mezi kožešinová zvířata chovaná na specializovaných farmách. V kožešnictví je často nazývána „pesec“, což je název přejatý z ruštiny (jindy však může tento název označovat jednu barevnou formu tohoto druhu).\n\n"}
{"id": "193646", "url": "https://cs.wikipedia.org/wiki?curid=193646", "title": "Heřmanice (Ostrava)", "text": "Heřmanice (Ostrava)\n\nHeřmanice jsou historická obec ležící na území Ostravy. V současné době jsou součástí městského obvodu Slezská Ostrava.\n\nPrvní písemná zmínka o vesnici pochází z roku 1305 a je uvedena se v soupise desátků vratislavského biskupství jako Pravděpodobným zakladatelem, po němž byla ves pojmenována, je kastelán Slezskoostravského hradu Heřman. V roce 1447 zdědil Heřmanice těšínský kníže Boleslav. Roku 1491 je těšínský kníže Kazimír prodal Petru Osinskému z Žitné. V roce 1520 přešla obec do majetku Polské Ostravy. Velkou část Heřmanic koupil roku 1630 Mikuláš starší Vlček za 23 tisíc zlatých. Jindřich Vilém Vlček pak koupil zbývající části a Heřmanice sjednotil – v roce 1683 od Jana Jiřího Kochtického z Kochtic a v roce 1686 od Anny Kechendorfové. Vlčkové pak Heřmanice drželi až do roku 1848.\n\nAž do poloviny 19. století se obyvatelstvo živilo převážně zemědělskou výrobou. Poté většina obyvatel nacházela práci v průmyslovém okolí obce. Přímo na území obce však žádný průmyslový podnik nevznikl. Ačkoliv majitelé měli snahu těžit černé uhlí, kvůli přírodním a finančním problémům museli těžbu zastavit. Zajímavostí je existence skladiště výbušnin firmy Dynamit-Nobel od roku 1884, které však bylo 19. března 1924 zcela zničeno výbuchem. Toto skladiště přitom zásobovalo trhavinami všechny doly ostravsko-karvinského revíru. Od roku 1959 zde stojí původně pracovní tábor, nyní věznice.\n\nRoku 1849 se Heřmanice spojily s Hrušovem a Muglinovem a vystupovaly pod jednotným názvem Heřmanice. Již v roce 1866 se však osamostatnil Hrušov a roku 1890 ho následoval Muglinov. K Moravské Ostravě byla obec připojena 1. července 1941. Obec byla během druhé světové války osvobozena Rudou armádou dne 1. května 1945 v 9 hodin.\n\nNa severozápadním okraji čtvrti býval černouhelný Důl Ida.\n\n\n"}
{"id": "193648", "url": "https://cs.wikipedia.org/wiki?curid=193648", "title": "Helena (mytologie)", "text": "Helena (mytologie)\n\nHelena (řecky Ἑλένη, latinsky \"Helené\") je v řecké mytologii dcera nejvyššího boha Dia a jeho milenky Lédy. Helena byla prohlášena a uznávána jako nejkrásnější z žen.\n\nJejí matka Léda byla manželkou spartského krále Tyndarea. S ním měla dceru Klytaimnéstru a syna Kastora. Když se však do Lédy zakoukal sám nejvyšší bůh Zeus, také jemu porodila dvě děti – krásnou Helenu a syna Polydeuka. Král Tyndareós i nevlastní děti přijal do své rodiny a vychovával je jako vlastní.\n\nHelenini bratři vyrůstali jako dvojčata, byli oba udatní bojovníci a vyskytovali se všude jenom spolu, takže byli označováni jako Dioskúrové – Blíženci. Spolu se dostali na nebeskou klenbu, kde září v souhvězdí Blíženci. Sestra Klytaimnéstra se provdala za mykénského krále Agamemnona.\n\nHelena brzy vyrostla do takové krásy, že pověst o ní šla i do vzdálených krajů. Už jako velmi mladou dívku ji unesl athénský král Théseus s dopomocí svého přítele Peirithooa, krále Lapithů. Bratři Kastór a Polydeukés ji rychle osvobodili a přivedli zpět domů.\n\nPo krátkém čase se začali objevovat nápadníci a do Sparty zakrátko mířil každý mladý achajský princ, který toužil mít ji za manželku. Docházelo ke sporům i k šarvátkám a málem všechno hrozilo přerůst ve vnitřní válku. Chytrý ithacký král Odysseus proto poradil králi Tyndareovi, aby nechal samotnou Helenu vybrat si muže podle svých představ a náklonnosti. Na Odysseův další návrh se také všichni zavázali, že takto vybraného nápadníka bez námitek a výhrad všichni uznají a že vítěze nejen nebudou ohrožovat, ale naopak mu budou pomáhat.\n\nŠťastným (jak se to vezme) mužem se stal spartský král Meneláos, bratr bohatého a vlivného mykénského krále Agamemnóna. Helena mu brzy porodila dceru Hermionu. Když král Tyndareós zemřel, stal se Meneláos jeho nástupcem na spartském trůnu. Osud však už chystal svá překvapení.\n\nV té době se na jiném místě konala svatba mořské bohyně Thetis s králem Péleem, které se zúčastnili všichni bohové vyjma bohyně sváru Eris, kterou nepozvali, aby nikdo nenarušil průběh oslav. Jenže Eris si to nenechala líbit a svérázným způsobem hostinu narušila: mezi bohyně Héru, Athénu a Afrodíté vhodila zlaté jablko ze zahrady Hesperidek. Na jablku byl nápis „té nejkrásnější“ a každá z bohyň si myslela, že náleží jí. Nikdo z přítomných bohů ani smrtelníků nechtěl být soudcem, proto nejvyšší bůh Zeus přikázal bohu Hermovi, aby odvedl tři bohyně na horu Ídu u Tróje, kde žije pastýř Paris; ten nechť spor rozhodne.\n\nParis byl ve skutečnosti synem trojského krále Priama a jeho manželky Hekabé. Ta krátce před Paridovým narozením měla sen, že porodila pochodeň, která zapálila Tróju. Tento sen věštci vyložili tak, že ještě nenarozený hoch se stane příčinou úplného zničení Tróje. Proto ho Priamos nechal hned po narození odnést a pohodit v lese. Nemluvněte se však ujala medvědice, která ho odkojila, poté ho našel pastýř Ageláos, který ho vzal za svého. Nikdo kromě nejvyššího boha tak netušil, že jde o královského syna.\n\nKdyž na Ídu dorazil bůh Hermés, Paris by nejraději utekl. Dostal do ruky jablko a prohlížel jednu bohyni za druhou a – líbily se mu všechny stejně. Bohyně nečekaly trpně na jeho verdikt: každá Paridovi udělala nabídku, co může získat, zvolí-li právě ji. Héra mu slíbila vládu nad celou Asií. Athéna nabízela válečnou slávu a nakonec Afrodíté přislíbila za manželku nejkrásnější mezi ženami. A jablko bylo její. Afrodíté svůj slib hned začala plnit: Paris se nejprve dostal na své právoplatné místo – do Tróje. První ho poznala jeho sestra Kassandra – proslulá věštkyně, která se nikdy nemýlila, ale které nikdo její slova nevěřil. To způsobil bůh Apollón, který jí věšteckou schopnost dal, ale když odmítla jeho lásku, zařídil to tak, že její slova nikdo nebral vážně. Král Priamos přijal svého ztraceného syna se všemi poctami. Poté Afrodíté doporučila postavit loď a odplout do Sparty, kde prý byly nejkrásnější ženy Řecka.\n\nKrál Meneláos přijal Parida i jeho doprovod, bratrance Aineia, a uspořádal bohatou hostinu. Při prvním setkání s Helenou se Paris do ní zamiloval a on jí prý také nebyl lhostejný. Druhý den Meneláos musel za nějakými povinnostmi na Krétu, i přenechal hosty Heleně, kterou ještě nabádal, aby jim byla ve všem k dispozici. Tak se stalo, že Helena zcela zapomněla na svého manžela i dítě a s Paridem tajně odplula do Tróje. Některé verze tvrdí, že ji Paris donutil či dokonce násilím unesl. Také se říká, že nemířili do Tróje rovnou, ale že pobyli v Egyptě či v Sidóně, dokonce několik let. Ať už to bylo tak či onak, jisté je, že zároveň s Helenou zmizela i pokladnice spartského krále.\n\nTím byla pošlapána jeho čest a porušeny všechny zákony pohostinnosti. Meneláos nemohl věci nechat jen tak, vypravil se za bratrem do Mykén a požádal o pomoc. Agamemnón radil nejprve vyjednávat s trojským králem o navrácení manželky, Paris však byl ochoten vrátil jenom pokladnici, nikoliv však Helenu a podobně se vyjádřil i král Priamos. Poté Agememnón vyhlásil Tróji válku. Na jeho výzvu v krátké době byla shromážděna stotisícová armáda a Achajové vypluli na 1186 lodích k Tróji. Řekové se zdárně vylodili na pobřeží, avšak hradby města nezdolali. Tak to trvalo celých devět let.\n\n\"Podrobnější informace naleznete v článku Trojská válka.\"\nVálka byla dlouhá a krutá, byla zabita řada skvělých bojovníků na obou stranách. Helena brzy svého činu litovala, vždyť jím způsobila mnohá utrpení na obou stranách. Nikdo jí sice nic nevyčítal, ani král Priamos, ale ona pociťovala nevyřčenou nenávist a výčitky. Navíc se ukázalo, že Paris byl sice krásný a pečlivě o sebe dbal, ale nesnesl srovnání s mužností jejího dřívějšího manžela. Postupně jím Helena doslova pohrdala, zejména proto, že v boji nebyl statečný. Měl za sebou sice veliký úspěch – zabil totiž nejslavnějšího achajského bojovníka, hrdinu Achillea, ale ne v boji, nýbrž střelou z úkrytu, navíc řízenou bohem Apollónem. Podobně poté zahynul sám – při procházce na hradbách ho zasáhl otrávený šíp Filoktétův. Rána byla nezhojitelná a Paris v hrozných bolestech uprchl z Tróje na Ídu, kde opuštěný zemřel.\n\nHelena k jeho pohřební hranici ani nepřišla, trávila čas s Paridovým bratrem Déifobem, jehož manželkou se stala na několik málo dní, protože při bojích o město ho přímo v ložnici zabil Helenin první manžel Meneláos.\n\nMeneláos ani na okamžik neuvažoval o potrestání Heleny, tak skálopevně byl přesvědčen o tom, že vinu měl jedině únosce Paris. Zničení města bylo jen spravedlivé, vždyť přineslo Heleně tolikeré útrapy spojené s únosem. Helena mu to nevymlouvala, projevovala velkou radost z osvobození a ráda s ním odplula do Sparty.\n\nTam se však dostali až po sedmi letech, protože na zpáteční cestě loďstvo dvakrát zničila bouře, která je zahnala až do ústí Nilu. Poté bloudili Egyptem a Libyí. Nakonec se zase vrátili do Egypta, obětovali bohům a teprve potom se vraceli domů. Také se vylodili na ostrově Makronisos, který ve starověku nesl jméno Helena. Na rozloučenou dostala Helena od egyptské královny nádobku s kouzelným nápojem zapomnění. Helena po něm zapomněla na své dva předcházející manžele a Meneláos už nic nevěděl o všech letitých útrapách.\n\nKdyž se konečně dostali do Sparty, čekal už na ně jenom spokojený život až do smrti. A dokonce i po ní – bohové je oba přenesli do Elysia, kde žili dál věčně a bez starostí.\n\nHelena zůstala od antických dob symbolem krásné záletné ženy, která byla opěvována, ale i zatracována a odsuzována.\n\nVýčet zobrazení Heleny antickými i novodobými umělci by byl velmi dlouhý. Byla zobrazována na plátnech malířů, ztvárněna sochaři, ale také hudebníky a dramatiky.\n\n"}
{"id": "193651", "url": "https://cs.wikipedia.org/wiki?curid=193651", "title": "Václav Březan", "text": "Václav Březan\n\nVáclav Březan (asi 1568 – asi 1618) byl rožmberský archivář a knihovník.\n\nVáclav Březan se narodil v rodině mlynáře v Březně u Postoloprt. Absolvoval bratrskou partikulární školu v Mladé Boleslavi a poté studoval na známých německých universitách v Heidelbergu a Štrasburku. Vynikal všestranným vzděláním a kulturním rozhledem. Ovládal také na velmi dobré úrovni latinu, němčinu, francouzštinu a řečtinu.\n\nV roce 1593 vstoupil do služeb Petra Voka z Rožmberka, nejprve na jeho krumlovský dvůr, poté o rok později nastoupil jako písař v soudní kanceláři. Dne 22. listopadu 1596 byl pověřen správou rozsáhlého rožmberského archívu, který katalogizoval a detailně uspořádal. Jeho práce spočívala především v třídění listinného materiálu, který zachycoval rodové i zemské listiny, jež Rožmberkové shromažďovali již od 14. století. Přibližný obsah řady později ztracených listin známe dnes právě jenom díky pečlivému katalogovému zápisu v rukopisném inventáři.\n\nBřezan spravoval i proslulou rožmberskou knihovnu. Tato knihovna byla považována za největší a nejlepší šlechtickou knihovnu ve střední Evropě. Obsahovala přes 11 000 svazků, mimo jiné také prakticky všechnu knižní produkci vydanou do té doby Čechách. I tuto knihovnu Březan uspořádal a pořídil její rukopisný katalog. K označování knih bylo pořízeno více než 20 různých ex libris a supralibros, které pro ni vytvořil tehdejší slavný malíř a grafik Jiljí Sadeler. Sám Petr Vok tuto knihovnu rád ukazoval svým hostům, což Březanovi přinášelo prestiž a dávalo příležitost se seznamovat s představiteli tehdejší společnosti. Sám se také tituloval jako \"praefectus bibliothecae\" či \"bibliothecarius et studiosus antiquitatis\". V letech 1602-1608 společně s dalšími pěti pomocníky sestavil rukopisný systematický katalog, ve kterém celý knižní fond rozčlenil do šesti skupin podle jednotlivých vědních oborů a který neměl co do úrovně a kvality ve své době obdoby.\n\nPo prodeji Českého Krumlova roku 1602 a přesídlení Petra Voka do Třeboně se věnoval sepisování \"Historie Rožmberské\". Na základě své předchozí pečlivé archivářské práce v ní Březan popsal dějiny rodu od počátků až po poslední Rožmberky. Dílo obsáhlo celkem pět svazků.\nDochovaly se však pouze poslední dva. Ty vyšly v novodobém knižním vydání pod názvem \"Životy posledních Rožmberků\" a jsou dodnes cenným historickým pramenem.\n\nPo smrti Petra Voka, posledního „vladaře domu Rožmberského“ roku 1611 přešel Březan do služeb Jana Jiřího ze Švamberka, který se podle staré smlouvy stal dědicem Rožmberského panství. Také pro něj Březan uspořádal rodinný archiv a sepsal dějiny švamberského rodu.\n\nPoslední zmínka o něm je z 11. října 1618, někdy poté pravděpodobně umírá.\n\n\n"}
{"id": "193655", "url": "https://cs.wikipedia.org/wiki?curid=193655", "title": "Komunistická strana Kuby", "text": "Komunistická strana Kuby\n\nKomunistická strana Kuby (španělsky \"Partido Comunista de Cuba\", zkratka \"PCC\") je v současné době jediná legálně působící politická strana na Kubě.\n\nZaložena byla roku 1925, mezi jejími zakladateli figurovali Julio Antonio Mella (tajemník Svazu univerzitních studentů - FEU), Blas Roca, Anibal Escalante a Fabio Grobart.\n\nTéhož roku vznikl na Kubě Svaz odborů, který komunisté po boji proti anarchosyndikalistům ovládli. PCC se postavila do opozice vůči diktátorskému režimu Gerarda Machada a částečně tak získala sympatie kubánského obyvatelstva. Ty však pozbyla nejen kvůli dogmatickému sektářství (stalinizace Kominterny) a neochotě spojit se s ostatními složkami protidiktátorského hnutí (Studentské direktorium, ABC, atd.). V roce 1929 byl vůdce strany Julio Antonio Mella zavražděn agenty kubánské vlády.\n\nVýznamní členové:\n\nV polovině 30. letech přijala strategii vytváření Lidových front a aktivně podpořila Fulgencia Batistu. Roku 1940 se PCC spojila s Revolučním svazem v Revoluční komunistický svaz. Poté, co se stal Batista prezidentem, se stali zástupci PCC jako první komunisté v Jižní Americe členy vlády (1940-44, ministři bez portfeje). Ministrem se tehdy stal i její člen a pozdější ministr Castrovy vlády Carlos Rafael Rodríguez.\n\nVýznamní členové:\n\nBěhem II. světové války byla strana ovlivněna ideologií Earla Browdera (tajemník Komunistické strany USA). Browderismus hlásal přeměnu extrémních komunistických stran na umírněnější mezitřídní hnutí. V roce 1944 tak komunisté přijali nový název: Lidová socialistická strana (\"Partido Socialista Popular, PSP\"). Po odchodu Batisty se komunisté stali znovu pololegální stranou, po jeho návratu (puč roku 1953 tolerovaný USA) dokonce ilegální. Komunisté (Lidoví socialisté) se tedy ocitli znovu v opozici. Nadále protestovali proti násilnému boji s vládou. Například Castrův útok na kasárny Moncada označili za maloburžoazní pučismus.\n\nVýznamní členové:\n\nDo protibatistovské fronty tvořené partyzány z Hnutí 26. července (Barbudos), Studentským direktoriem, Ortodoxní stranou a odbory vstoupili až během revoluce v roce 1958. Dva roky po vítězství povstalců (1961) byli pohlceni do uskupení nazvaného Sjednocené revoluční organizace (ORI), ve kterém vedoucí úlohu převzal činitel PSP Aníbal Escalante.\n\nKubánský politický život směřoval k vytvoření politické strany pod vedením komunistů, což se nelíbilo ostatním složkám ORI. V roce 1962 označil Castro situaci za neudržitelnou a Escalante odešel do Moskvy. Poté byl vliv prosazující závislost na SSSR omezen a hlavní slovo uvnitř ORI připadlo Fidelu Castrovi.\n\nV roce 1965 byly Revoluční organizace přejmenovány na Komunistickou stranu Kuby PCC. Na Kubě tak vznikla nová KSK, jediná povolená strana na ostrově. Opětovné sblížení se SSSR bylo demonstrováno Castrovým schválením sovětské invaze do Československa.\n\nI nadále však PCC prosazovala vlastní politický kurz ne vždy přijatelný pro Sovětský svaz. Jednalo se hlavně o vysílání bojových jednotek na podporu reformních, prosocialistických či antiamerických vlád ve Třetím světě (odkaz Che Guevary a teorie vytvoření \"Dvou, tří, mnoha nových Vietnamů\").\n\nNa domácím území jediná vládnoucí strana prosazovala oficiálně ideu marxismu-leninismu, značnou roli hrál již zmíněný internacionální protiimperialismus, ale i kubánský nacionalismus. Souhrnně se této ideologii říká castrismus. Po pádu východoevropských režimů prodělala i Komunistická strana Kuby krizi, její pozice však zůstaly nedotčené.\n\nOficiální noviny strany se nazývají Granma (Babička) podle názvu lodi, s níž přistála u břehů Kuby skupina povstalců roku 1956).\n\nPětileté sjezdy strany se konaly velmi nepravidelně. Poslední, 7. sjezd Komunistické strany Kuby se konal v dubnu 2016.\n\n"}
{"id": "193661", "url": "https://cs.wikipedia.org/wiki?curid=193661", "title": "Herodianos", "text": "Herodianos\n\nHerodianos byl řecký dějepisec římského období žijící na přelomu druhého a třetího století.\n\nO jeho životě toho není mnoho známo. Narodil se pravděpodobně na území Malé Asie někdy kolem roku 170 a byl nejspíše nízkého původu. Za místo jeho narození bývá také považována Sýrie, někdy Alexandrie. Během života sice působil v císařských službách, avšak jen na nízkých pozicích. Na sklonku života pobýval v Římě. Je autorem římských dějin od smrti Marka Aurelia do nástupu Gordiana III. na císařský trůn.\n\nHerodianos se řadí k pozdnímu antickému dějepisectví. Jeho dílo se skládá z 8 knih. Zaměřil se především na svou současnost, která ho lákala dramatičností a rychlostí změn. Zdůrazňuje význam císařské moci, kritizuje naopak armádu za její svévolné a sobecké počínání. Ideálním císařem podle jeho mínění je takový člověk, který už před svým nástupem na trůn dokáže svými činy, že je prospěšný říši. Na urozenosti nebo názoru senátu naopak příliš nezáleží. Této autorově představě nejlépe vyhovoval císař Pertinax, pro kterého má autor zjevné sympatie. Herodianos se ale jinak vyhýbá jakékoliv idealizaci. Nedělá si iluze o významných osobnostech, senátu, armádě, ani impériu jako takovém. Jeho pohled na soudobou situaci i další vývoj je v tomto ohledu spíše pesimistický.\n\nJeho dílo je psáno přístupnou formou a má dramatickou výstavbu, proto bylo oblíbené, a to i ve středověku. Herodianos byl dokonce v tomto období poněkud přeceňován a označován za čelního představitele antického dějepisectví. Z hlediska metodologického to ale není dílo příliš propracované. Důraz se klade spíše na zajímavost vyprávění. Autor se nezdržuje ověřováním a upřesňováním většiny údajů, neuvádí například odkud jednotlivá fakta čerpal.\n\n"}
{"id": "193682", "url": "https://cs.wikipedia.org/wiki?curid=193682", "title": "Barrel racing", "text": "Barrel racing\n\nBarrel racing (americký výraz, čte se \"barelrejsing\") je druh westernové soutěže rychlosti a obratnosti, bývá pravidelnou součástí jezdeckých her. \n\nZávodí se kolem sudů postavených do trojúhelníku. Základna trojúhelníku měří 27 m a odvěsny jsou 32 m. Linie start–cíl má být 20 m od základny trojúhelníku. \n\nKůň musí provést kolem každého sudu obrat o více než 180°. Když dělá první obrat na levou ruku, musí druhý a třetí udělat na pravou a opačně. Start je letmý.\n\nMistrovství v barrel racingu se konají i v Česku a na Slovensku.\n\n"}
{"id": "193684", "url": "https://cs.wikipedia.org/wiki?curid=193684", "title": "Rodeo", "text": "Rodeo\n\nRodeo (z lat. \"rotare\", špan. \"ródeár\" - otáčet, obtáčet) je tradiční sport severoamerických kovbojů. \n\nPůvodně termín pro shánění dobytka, jeho oběhnutí a sražení dohromady (dnes v angličtině \"round up\"), prováděné před značkováním. V dnešním slova smyslu začalo jako neformální soutěž mezi kovboji a stala se z něj hlavní atrakce veřejných trhů po shánění dobytka. První rodeo, za které se platilo vstupné, se konalo v Proscotte ve státě Arizona v roce 1888.\n\nAčkoliv současné dobytkářství již nepotřebuje kovboje s jeho zvláštními zručnostmi, jeho umění přežívá v představeních pro diváky - rodeích, kde se uskutečňují soutěže založené na úkonech, které byly kdysi denním chlebem a běžnou součástí života kovbojů. Na rodeu se soutěží v ježdění na divokých koních, kteří jsou buď neosedlaní nebo osedlaní (\"bareback bronco riding\" a \"saddle bronco riding\"), v ježdění na divokých býcích (\"bull riding\"), v chytání telat do lasa a jejich svázání na čas (\"roping\"), v povalení býčka skokem ze sedla (\"steer wrestling\"), v oddělování krav (\"cutting\") a v dostizích polních kuchyň (\"stampede\"). \n\nKromě toho na rodeích mohou být jako doplňkové disciplíny závody kolem sudů (barrel racing) a tyčí (pole bending), které v Česku jezdí senioři i junioři, případně jiné westernové disciplíny, které jsou dostatečně divácky atraktivní.\n\nOd roku 1993 pořádá Rodeo Corral WI-CZ (samostatná organizační jednotka neziskové organizace Westerners International-CZ) turnaje v rodeu i v České republice. Rodeo Corral byla první v České republice s plně schváleným programem a splňující veškerá pravidla a soutěžní řády v souladu se zákony České republiky. Již několik let pořádá tyto dva jezdecké seriály:\n\n"}
{"id": "193688", "url": "https://cs.wikipedia.org/wiki?curid=193688", "title": "Autorita", "text": "Autorita\n\nSlovo autorita (z lat. \"auctor =\" tvůrce, činitel; a \"auctoritas\" = moc, vliv) označuje buď osobu, jejíž názory, postoje či rozhodnutí ostatní členové skupiny obvykle přijímají a řídí se jimi, nebo také jejich vztah k tomu, od něhož taková rozhodnutí, rady a postoje očekávají. V angličtině a dalších jazycích může znamenat také úřad, pověřený rozhodováním v nějaké věci.\n\nTradičně se rozlišují dva typy autorit:\nDůležitým znakem autority je, že nepoužívá násilí, což znamená, že tam, kde je zapotřebí nátlaku, se nejedná o autoritu. Autoritativní osobnost má své postavení dané, ovšem její vůdčí charakter je autoritou pouze ve chvíli, je-li uznán oběma stranami.\n\nV sociologii pak označuje pojem autorita legitimní moc jedné osoby nebo skupiny nad druhou, která vyplývá z víry, tradice nebo výjimečného charakteru dané osoby nebo skupiny. Jako autorita se tedy označuje taková osoba či instituce, která má přirozenou vážnost a rozhodující vliv. Autorita se může opírat o různé skutečnosti. V archaické společnosti autorita závisí na věku, tedy na větších životních zkušenostech. Moderní společnost se naopak snaží odloučit autoritu od konkrétních osob a spojit ji s neosobním úřadem.\n\nAutorita jako jedna z forem uskutečňování moci byla předmětem zájmu mnoha myslitelů napříč historií, počínaje antickými filozofy s Platónem v čele.\n\nV novodobých dějinách se touto problematikou zabýval například John Locke. Ve svém díle „Dvě pojednání o vládě“ polemizuje nad autoritou monarchů. Jejich postavení bylo odvozováno od Adama, Locke však tuto domněnku vyvrací. Tvrdí, že Bůh Adamovi nepropůjčil autoritu nad jeho potomky, ani nad světem. Poukazuje také na to, že zde neexistuje žádná dědická posloupnost v této věci.\n\nKulturní antropolog B. Malinowski vnímal autoritu jako prostředek k prosazení norem. Zároveň zdůrazňuje roli sankcí při jejich vynucování.\n\nNa Weberovo klasické rozdělení autority na autoritu založenou na charismatu, tradici a racionální legitimitě reagovali autoři jako Ann R. Willnerová, která se zabývala absencí charismatického typu autority u žen. Přesto zmiňuje některé výjimečné ženy, jako třeba Evu Perónovou.\n\nNa Weberovo pojetí autority reagoval také Edward A. Shils, který poukázal na to, že vědomí legitimní autority vyžadují vládnoucí i ovládaní. Vládnoucí vrstva potřebuje autoritu k ospravedlnění vlastních kroků, a zároveň od ní odvozuje své postavení. Naopak ovládaní vnímají autoritu jako prostředek, díky kterému nacházejí vyšší smysl v podřízení se příkazům shora.\n\nPojem autorita chce vysvětlit, proč se lidé a lidské společnosti dávají ve svém jednání a rozhodování tak často vést názory a postoji určitých lidí, o nichž se pak také říká, že \"mají autoritu\" nebo \"jsou autoritou\". Člověk jako společenský tvor je velmi často odkázán na spolupráci s jinými a je pro ni také mimořádně vybaven, například schopností řeči. Pro něho i pro skupinu je velmi důležité, aby byl schopen jednat koordinovaně, v souladu s druhými, a často se potřebuje rozhodovat rychle.\n\nPřitom je daleko snazší přijmout nebo napodobit rozhodnutí či jednání někoho jiného než si sám získávat znalosti, potřebné pro vlastní dobré jednání a rozhodnutí. Člověk přebírá či přejímá stanovisko druhého zejména tehdy, pokud je to člověk zkušenější, jehož názory a rozhodnutí se už opakovaně osvědčily, pokud je dovede přesvědčivě a rázně navrhnout, případně i obhájit. Tím si takový člověk získává přirozenou čili neformální autoritu, jíž se ostatní nechávají vést, aniž by vyžadovali zdůvodnění nebo vysvětlení. Pro autoritu platí běžné mechanismy skupinové dynamiky a psychologie: ti, kdo se jí nechávají vést, budou tím její váhu ovšem posilovat, budou ji obhajovat a působit v tomto směru i na jiné, případně vyvíjet nátlak na ty, kteří se autoritě podřídit nechtějí.\n\nVe více organizovaných společnostech se schopnost rázného, rychlého a koordinovaného jednání skupiny dále podporuje tím, že se autorita určitého člověka, vůdce nebo náčelníka, výslovně označí a institucionalizuje, takže platí více méně trvale a dostává oprávnění vymáhat poslušnost ostatních. Protože historicky asi nejstarším případem, kdy na koordinovaném a rychlém jednání skupiny velice záleží, je boj a válka, byli to především vojevůdci, kteří si takovou autoritu získali a potom také prosazovali. Lidé se pak rozhodnutími takové autority řídit musí, bez ohledu na to, zda jsou rozumná a dobrá. V takovém případě mluvíme o formální autoritě, která se často vyjadřuje nějakým titulem, ozdobným oblečením nebo odznaky. Důležitým příkladem formální autority je soudce, který své rozhodnutí sice zdůvodňuje, jeho výrok však platí, i když toto rozhodnutí ze zjištěných skutečností úplně jasně nevyplývá.\n\nJakmile vznikla formální autorita, vzniká ovšem také nebezpečí jejího zneužití: zejména pod tlakem času, když je třeba jednat rychle, může náčelník začít vyžadovat poslušnost, hrozit a donucovat. Kromě toho mohou člověku s formální autoritou chybět právě ty schopnosti, která původně autoritu vytvářejí: statečnost, prozíravost, schopnost rychlého rozhodování a podobně. Skupina či společnost pak stojí před obtížným dilematem: buď poslechnout a koordinovaně jednat, i když hrozí neúspěch, anebo se vzepřít a tím ovšem ohrozit koordinované jednání skupiny, případně i tuto skupinu samu.\n\nHranice mezi pojmy autorita a moc je tenká, ale jasně definovaná. Autorita musí obsahovat prvek legitimity, tj. vychází z práva nadřízených dávat rozkazy podřízeným, kteří toto právo přirozeně akceptují. Mocí na rozdíl od autority rozumíme uplatňování vlastních zájmů jedinců či skupin i přes odpor druhých. Často bývá spojena s přímým užitím síly, jako například když čínští držitelé moci potlačili demokratické hnutí na náměstí Tchi-en-an-men.\n\nMax Weber, německý sociolog, rozdělil autoritu na 3 základní typy – racionální, tradiční a charismatickou.\n\nS nástupem novověkého individualismu a jeho ideálu rovnosti se rozvíjí také kritika autority a zejména formálních autorit. Začíná tím, že Thomas Hobbes postavil proti sobě autoritu a pravdu: „Autorita, a ne pravda dělá zákon zákonem“. Protože státní i církevní autority jednaly často autoritářsky, to znamená vyžadovaly poslušnost i tam, kde jim chyběly argumenty, protože místo přesvědčování poroučely, původní význam pojmu autority se vytrácel a často zaměňoval s nařizováním, donucováním a dokonce s násilím.\n\nVýznamná politická filosofka Hannah Arendtová přesvědčivě ukázala, že bez skutečných autorit – přirozených i formálních – se lidské společnosti nemohou obejít, což v poslední době prokazuje i etologie, výzkum chování zvířat. Riziko zneužití formální autority v lidských společnostech je ovšem stále větší. Falešná autorita, například moderního diktátora, potřebuje ale i svého protihráče – příliš poddajnou, oddanou a disciplinovanou společnost; americký sociolog Amitai Etzioni hovoří o povolnosti (\"compliance\"). Americký psycholog Stanley Milgram ve slavném pokusu (1962) dokázal, jak silný je sklon moderního člověka poslechnout formální autoritu, i když nařizuje něco, co je proti vlastnímu svědomí.\n\nSoudobá politická teorie proto zdůrazňuje význam občanské soudnosti a statečnosti: bez odvážných a nezávislých lidí, kteří se dokážou falešné autoritě postavit, je každá společnost zneužitím autority trvale ohrožena.\n\nExperiment byl prezentován jako výzkum vlivu fyzického trestu na schopnost učení, ovšem reálně se jednalo o zkoumání poslušnosti vůči autoritě. Subjekty, na kterých byl experiment prováděn, odpověděly na inzerát vyzývající k účasti na vědecké studii, za kterou jim bylo přislíbeno finanční ohodnocení. Do laboratoře byly poslány dva subjekty, z nichž jeden byl opravdový respondent, druhý herec. Bylo jim řečeno, že jeden subjekt bude pokládat otázky, druhý bude odpovídat, a pokud odpoví špatně, bude fyzicky potrestán elektrošoky. Nejprve bylo losem potřeba určit, kdo bude „učitel“ a kdo „učící se“, přičemž los byl záměrně připraven tak, aby učitelem byl opravdový respondent. Subjektům byla poté ukázána místnost s generátorem napětí o škále 15 až 450 voltů a elektrické křeslo, do něhož byl následně připoután druhý subjekt.\n\nCílem experimentu bylo ukázat, kolik procent respondentů bude pokračovat v navyšování elektrického napětí jen proto, že jim bylo autoritou řečeno, aby pokračovali. Ve výsledku Stanley Milgram zjistil, že nejméně 65 % respondentů bylo ochotno dojít až k horní hranici 450 voltů.\n\n\n\n"}
{"id": "193689", "url": "https://cs.wikipedia.org/wiki?curid=193689", "title": "Hemolymfa", "text": "Hemolymfa\n\nHemolymfa je obdobou krve u mnoha skupin bezobratlých živočichů, například u hmyzu, korýšů nebo měkkýšů. Je známa také pod českým označením krvomíza (což je vlastně doslovný překlad). Hemolymfa obíhá v otevřených cévních soustavách. To znamená, že se volně vlévá mezi orgány a nemůže tak být oddělena krev a míza – proto krvomíza. Obsahuje různé anorganické a organické látky, jako například různé bílkoviny a hormony. Jsou v ní přítomny i krevní buňky - hemocyty. Ty slouží především k pohlcování cizorodých částic (jednoduchý imunitní systém) a hojení ran.\n\nDůležitou funkcí hemolymfy je transport kyslíku. K tomu jsou v ní dýchací barviva. Nejčastějším dýchacím barvivem u bezobratlých živočichů je namodralý hemocyanin, ale u různých druhů bezobratlých existují i jiná barviva, jako například hemoglobin (typický pro obratlovce včetně člověka), hemerytrin nebo chlorokruorin. U některých skupin (hmyz, stonožky, mnohonožky) je vyvinuto dýchání pomocí vzdušnic, při kterém kyslík není transportován hemolymfou. V jejich hemolymfě tedy dýchací barviva chybí.\n"}
{"id": "193691", "url": "https://cs.wikipedia.org/wiki?curid=193691", "title": "Krovky", "text": "Krovky\n\nKrovky (\"elytra\") jsou přední přeměněná křídla brouků, které kryjí zadohruď a zadní blanitá křídla.\n\nPevnost krovek způsobuje to, že jsou vyztužená chitinem. U některých brouků mohou druhově druhotně vymizet, u jiných (např. střevlíci) zase srůstají, to způsobuje, že tito brouci nemohou létat.\n"}
{"id": "193694", "url": "https://cs.wikipedia.org/wiki?curid=193694", "title": "Adrian Sutil", "text": "Adrian Sutil\n\nAdrian Sutil (* 11. ledna 1983, Starnberg) je německý bývalý pilot Formule 1.\n\nSice se narodil v Německu, ale jeho otec Jorge pochází z Uruguaye a od malička s ním mluví pouze španělsky a on mu odpovídá německy. Jorge a Monika Sutil se rozvedli, když mu bylo 13 let. Od té doby žil pouze s otcem. Má ještě dva bratry, Daniela a Raphaela.\n\nJeho dědeček byl Brazilec a babička byla z Argentiny. Jeho praděda byl Ital a prababička zase pocházela z Belgie. Plynně hovoří německy, španělsky, anglicky a italsky.\n\nNyní žije ve švýcarském Niederbippu. Je svobodný a mezi jeho zájmy patří biliár, lyžování, klavír a squash.\n\nUž jako čtrnáctiletý závodil na motokárách. V roce 2002 potom následoval přechod do švýcarské série Formula Ford 1800. Tam vyhrál všech deset závodů sezóny a současně získal i všech deset pole position. Mimo to si připsal na své konto i pět vítězství v rakouském seriálu Formula Masters.\n\nPo postupu do Formule BMW ADAC v roce 2003 přišly první prohry a musel se spokojit s celkově šestým místem, přičemž nevyhrál ani jednou. O sezónu později postoupil do evropské série Formule 3.\n\nV roce 2004 spojil své síly s týmem Colina Kollese. To byl velmi důležitý krok, protože známost s Kollesem se mu později velmi hodila. Poslední závody sezóny odjezdil v barvách týmu ASM.\n\nV týmu ASM zůstal i v roce 2005 přičemž jeho kolegou se stal Brit Lewis Hamilton. Ten jej zastínil – Hamilton vyhrál 15 závodů a Sutil pouhé dva. V celkovém pořadí skončil Sutil druhý za svým kolegou. Stejné umístění dosáhl Sutil i na prestižním závodě Marlboro Masters F3 v Zandvoortu.\n\nPoslední dva závody sezóny F3 vynechal, jelikož se mu naskytla šance závodit za A1 Team Německo v nové sérii A1 Grand Prix. Sutil absolvoval závod v Portugalsku, Austrálii a v Dubaji a jeho nejlepším výsledkem bylo 12. místo.\n\nRočník 2006 strávil v Japonsku, kde nastupoval v místním šampionátu F3. Tam se mu dařilo výborně a za volantem Toyoty týmu TOM si vybojoval mistrovský titul. Mimoto nastoupil i v závodě série Super GT a sezónu zakončil ziskem třetího místa prestižním finále F3 v čínském Macau. V Macau se stal nejlepším Němcem, nejlepším nováčkem a zároveň nejlepším pilotem s motorem Toyota. Do závodu přitom startoval až ze šesté pozice. Po několika zajímavých soubojích se sklonil pouze před Mikem Conwayem a Richardem Antinuccim.\n\nDo světa F1 vstoupil už v roce 2006. V lednu se stal jedním ze tří testovacích pilotů nového týmu Midland F1 Racing, kde se o tuto pozici dělil s Markusem Winkelhockem a Giorgiem Mondinim. Místo v této stáji získal hlavně díky obnovené známosti s Colinem Kollesem, který byl šéfem ruského týmu.\n\nV roce 2006 absolvoval tři soutěžní víkendy F1. V pátečních trénincích se představil během Grand Prix Evropy, Grand Prix Francie a Grand Prix Japonska. Po transformaci týmu Midland F1 na Spyker F1 se jeho pozice ještě více posilnila a těsně před Vánocemi ho holandská stáj jmenovala za oficiálního pilota a partnera Christijana Alberse pro rok 2007.\n\nOd začátku sezóny 2007 pravidelně porážel svého týmového kolegu Christijana Alberse jak při kvalifikacích, tak při závodech. Albers byl pro GP Evropy nahrazen jeho krajanem a testovacím jezdcem týmu Markusem Winkelhockem. Ve zbytku sezóny zastal post druhého jezdce Japonec Sakon Jamamoto, Markus Winkelhock pokračoval u týmu jako třetí jezdec. Při Maďarské GP se stal prvním jezdcem Spykeru, který dojel do cíle před vozem jiného týmu, když předjel během závodu Rubense Barrichella s Hondou.\n\nPro Tureckou GP bylo v plánu použít b-specifikaci vozu, která ale neprošla crashtesty zadní části a tým musel použít stejný vůz jako v předchozích GP. Po problémech s tlakem paliva zůstal Sutil stát několik minut v boxech a i když se vrátil do závodu, dojel jej nakonec s pěti koly ztráty. Při následujícím závodě v Monze dojel, hlavně díky povaze okruhu a navzdory použití b-specifikace vozu Spyker F8-VII, na konečném 19. místě, ale znovu před týmovým kolegou.\n\nPři GP Belgie se ukázala síla b-specifikace a společně Jamamotem dokázal při kvalifikaci konkurovat ostatním vozům. Nakonec zajel čas jen o půl sekundy pomalejší než dosáhl Vitantonio Liuzzi na 16. místě. Během závodu předjel Sutil Toyotu Jarna Trulliho, Hondy Rubense Barrichella a Jensona Buttona, Red Bull Davida Coultharda, Vitantonia Liuzziho s Toro Rosso a Williams Alexandra Wurze. Během závodu se dostal až na 12. místo a závod nakonec dojel na 14. místě.\nO dva týdny později, při deštivé GP Japonska na okruhu Fudži, jen těsně mu unikl první bod, který by byl zároveň i prvním bodem pro tým Spyker F1. Krátce před koncem závodu se, díky selhání vozu BMW Nicka Heidfelda, držel na osmém místě, ale před cílem jej předjel Vitantonio Liuzzi s vozem Toro Rosso. Dokončil na 9. místě, což bylo jeho nejlepším umístěním v F1. Po závodě vyšlo najevo, že Liuzzi jej předjel pod žlutými vlajkami, dostal penalizaci 25 sekund a díky tomu se Sutil posunul na 8. místo. Toro Rosso sice podalo odvolání, ale to bylo zamítnuto a trest zůstal v platnosti.\n\nPoslední dva závody roku nedokončil. Po sezóně byl pochválen za své dosavadní výkony ve Formuli 1. Navzdory tomu, že většinu roku řídil nekonkurenceschopný vůz, dokázal německý nováček ohromit hlavně dominancí nad svými týmovými kolegy, které pravidelně porážel v kvalifikacích i v závodech, ale také souboji s ostatními jezdci vybavenými lepší technikou.\nNa sezónu 2008 měl Sutil platný kontrakt s týmem Force India (dříve Spyker F1).\n\nPokračoval v týmu i nadále, jen se změnil název na Force India. Začátek sezóny započal dvěma odstoupeními kvůli mechanickým potížím. Skvěle rozjetý závod měl v Monaku. Ještě 6 kol před koncem jezdil na úžasném 4. místě. Jenomže do něj narazil na 5. místě jedoucí Kimi Räikkönen, který ztratil kontrolu nad vozem. Jeho vůz byl poškozen a musel z tak skvěle rozjetého závodu odstoupit. V boxech se dokonce neubránil slzám.\n\nKvůli ataku na majitele týmu Lotus F1 Erica Luxe musel na rok ukončit kariéru. U Force Indie ho nahradil na rok mladý a talentovaný Nico Hülkenberg,\n\nHülkeberg se rozdhodl z Force Indie přestoupit do týmu Sauber.U Force Indie Adrian měl znovu šanci,soupeřů měl hodně,v jednu chvíli i 13 (např. Rubense Barrichella či Julesa Bianchio.Sedačku ale nakonec získal on,pomohly mu i peníze od společnosti Medion.\n\nZávěrem sezony 2013 se Sutil vyměnil s Nicem Hülkenbergem. Ten se po ročném působení v Sauberu vrací spátky do Force Indie, zatímco ve švýcarské stáji ho střídá Sutil. Pro Sutila je to vlastně první přestup v kariéře jezdce F1, nakolik týmy Midland, Spyker a Force India byly prakticky stejný tým. Nakonec nezískal ani jeden bod. Touto sezonou ukončil kariéru ve F1.\n\nTučně – Pole position\n\"Kurzívou\" – Nejrychlejší kolo závodu\n\n\n"}
{"id": "193700", "url": "https://cs.wikipedia.org/wiki?curid=193700", "title": "Husova kazatelna", "text": "Husova kazatelna\n\nHusova kazatelna je přírodní památka o rozloze 9,07 ha, která byla vyhlášena jako maloplošné chráněné území v roce 1977. Nachází se v blízkosti silnice č. 105, přibližně 400 m severozápadně od Žemličkovy Lhoty, která je místní částí obce Petrovice v okrese Příbram.\n\nViklan Husova kazatelna je obří balvan, který byl vytvořen v průběhu miliónů let zvětráváním hlubinných magmatitů a erozně denudačními procesy. S rozměry 4 x 2,5 a výškou 2,7 metru je největším viklanem v České republice. Na území této přírodní památky se vyskytují další kameny různých velikostí – tzv. balvanová stáda i několikametrové skalní bloky, tvořené zdejší specifickou horninou, durbachitem Čertova břemene. Příčinou tmavší barvy této horniny jsou minerály amfibol a biotit. Kromě těchto minerálů jsou součástí zdejšího durbachitu až 2 cm velké vyrostlice bílého živce.\n\nNa svrchní části viklanu je kamenná mísa o rozměrech 80 a 60 cm s odtokovým žlábkem. Tato místa vznikla v důsledku selektivního zvětrávání horniny, přesněji chemickým rozpouštěním minerálů dešťovou vodou, obohacenou o oxid uhličitý. \n\nStejně, jako u řady dalších skalních prohlubní v jiných lokalitách, i zde se lidé mylně domnívali, že šlo o tzv. obětní mísu. Název Husova kazatelna vychází z pověsti, že na tomto kameni stál Mistr Jan Hus při svém kázání, když se zastavil na Petrovicku cestou na Kozí Hrádek. Dle jiné verze místních pověstí byl obří viklan u Žemličkovy Lhoty někdy také nazýván \"Čertova kazatelna, \"v souladu s tím,jak si lidé v dřívějších dobách vysvětlovali původ vzniku neobvyklých skalních tvarů ve svém okolí. \n\nTaké k jiným velkým balvanům v okolí Husovy kazatelny se váží lidové pověsti. Nejvýraznějším z těchto zvláštních tvarů je \"Čertův kámen, \"který byl vlivem termického a mrazového zvětrávání dokonce rozpůlen vedví. Místní pověst jej spojila s osobou známého rybníkáře Jakuba Krčína z Jelčan a Sedlčan. Podle této pověsti jeden z čertů, kteří pomáhali Jakubu Krčínovi stavět tvrz v Křepenicích, při přeletu nad územím u Žemličkovy Lhoty upustil kámen, ten dopadl na zmíněný balvan a tím jej rozpůlil. V lokalitě přírodní památky Husova kazatelna se nacházejí další balvany rozmanitých tvarů, což potvrzují jejich lidové názvy, jako například \"Zkamenělá žába\", \"Hřib\" nebo \"Pecen chleba.\"\n\n\n\n"}
{"id": "193705", "url": "https://cs.wikipedia.org/wiki?curid=193705", "title": "Partia Zieloni", "text": "Partia Zieloni\n\nPartia Zieloni je polskou mimoparlamentní stranou zastávající proekologické a liberální postoje. Strana je vedena Agnieszkou Grzybek a Adamem Ostolskim.\n\nJe členem Evropské strany zelených.\n\nStrana vznikla spojením aktivistů z různých ekologických, feministických a lidskoprávních organizací a organizací hájící práva sexuálních, náboženských a národnostních menšin. Byla založena v září 2003 pod názven Zieloni 2004. Poprvé se výrazněji angažovala před vstupem Polska do Evropské unie, kdy zastávala proevropské postoje. V roce 2013 se strana přejmenovala na Partia Zieloni.\n\nMezi základní programová východiska Partii Zieloni patří:\nPodporuje:\n\n\nOficiální stránky Partii Zieloni\n"}
{"id": "193706", "url": "https://cs.wikipedia.org/wiki?curid=193706", "title": "SpaceMaster", "text": "SpaceMaster\n\nSpaceMaster neboli vesmírný magistr je nově založený vzdělávací projekt Evropské unie. Na běhu programu se podílí 6 evropských univerzit, a to univerzita LTU v Lulei (Švédsko), JMUW ve Würzburgu (Německo), ČVUT v Praze (ČR), UPS v Toulouse (Francie), TKK v Helsinkách (Finsko) a CU v Cranfieldu (Velká Británie).\nSpaceMaster je navazujícím studijním programem strukturovaného studia, uchazeči tedy musí vlastnit bakalářský diplom. Předchozí vzdělání by mělo být v technickém oboru, pokud možno řízení, elektronice, výpočetní technice nebo fyzice. Vynikající znalost anglického jazyka je podmínkou, protože studium probíhá (až na některé předměty v Toulouse) v AJ.\n\nProgram není určen výhradně studentům evropským, nýbrž je programem mezinárodním. Studenti z mimoevropských zemí mají výhodné dvouleté stipendium Erasmus Mundus a evropští studenti dostávají stipendium z Evropského grantu mobility po dobu jednoho roku.\n\nPrvní ročník začíná v Německu, kde jsou vyučovány základy řízení s aplikací pro vesmírnou dynamiku (Space Dynamics), design systémů umělých družic (SpaceCraft System Design), fyzika plazmatu (Space Physics), objektově orientované programování, internetové technologie a studentský projekt CanSat, konstrukce atmosférické sondy velikosti plechovky od nápoje.\n\nPo tomto semestru se studenti (v polovině března) přesunou do Kiruny ve Švédsku, detašovaného pracoviště univerzity v Lulei hluboko za polárním kruhem, a tam absolvují elektroniku pro vesmírné inženýrství (Space Electronics), nauku o vesmírném prostředí a jeho interakcích se zařízeními a posádkou vesmírných plavidel (Space Environment Interactions), zpracování obrazu (Image processing) a základy radarových a optických metod pro výzkum atmosféry. Studium polární záře, exkurze po obřích radarech systému EISCAT a návštěva odpalu rakety v nedalekém zařízení ESRANGE jsou dobrovolnými činnostmi.\n\nPo ukončení prvního roku studia se studenti rozdělí do šesti skupin a vydají se studovat svoje specializace na členské univerzity. Specializace nabízené jednotlivými univerzitami jsou následující:\n\nDruhý rok studia je zakončen diplomovou prací a absolvent obdrží dva tituly, jednak MSc. od univerzity v Lulei, která je hlavním koordinátorem projektu, a jednak místní titul od univerzity, kde absolvoval druhý ročník. Studenti, kteří si zvolí studium druhého ročníku v Kiruně, obdrží druhý diplom od JMUW v Německu.\n\nPrvní absolventi oboru SpaceMaster promovali v červnu roku 2007.\n\nKoordinátorem celého projektu je Švéd Sven Molin, v České republice je za SpaceMastera zodpovědná Katedra řídicí techniky FEL ČVUT v Praze, kterou vede Michael Šebek.\n"}
{"id": "193708", "url": "https://cs.wikipedia.org/wiki?curid=193708", "title": "Yanagisawa", "text": "Yanagisawa\n\nYanagisawa Wind Instrument je japonská společnost známá výrobou profesionálních saxofonů. Spolu s Yamahou patří mezi dvě nejvýznamnější Japonské saxofonové značky.\n\nByla založena jako rodinná firma v roce 1896, ale celosvětově známou a uznávanou značkou se stala až roku 1954 po vyvinutí postříbřeného tenor saxofonu T-3. O dva roky později následoval neméně úspěšný model alt saxofonu A3. Značka Yanagisawa se v současnosti profiluje hlavně tím, že k výrobě jednotlivých dílů využívá jiných materiálů než jen standardní mosazi – a to hlavně bronzu a pravého stříbra. Důsledkem je pochopitelně vyšší cena. Její první saxofon z ryzího stříbra byl vyroben v roce 1972.\n\nSaxofony Yanagisawa jsou vyhledávány hlavně profesionálními umělci – hrají na ně hráči, jako je Plas Johnson (známý svou alt saxofonovou linkou v Manciniho The Pink Panther theme), Steve Slagle a Mel Martin.\n\nYanagisawa zároveň odděleně nabízí jednotlivé hubice, esa a ligatury.\n\n"}
{"id": "193714", "url": "https://cs.wikipedia.org/wiki?curid=193714", "title": "Klaus Meine", "text": "Klaus Meine\n\nKlaus Meine (* 25. května 1948 v Hannoveru) je zpěvák hard rockové, německé skupiny Scorpions. Klaus napsal většinu textů k písním od Scorpions, například k \"Wind of Change\" a spolu s Rudolfem Schenkerem, který k nim většinou složil hudbu, jsou považovaní za autorské jádro skupiny. Mezi jeho největší hudební počiny, které napsal, patří písně jako \"Still Loving You\", \"Rock You Like a Hurricane\", nebo snad nejznámější skladba, kterou napsal a také k ní složil hudbu – \"Wind of Change\". Skladba byla začátkem 90. let úspěšným hitem.\n\nV roce 1981 po turné k albu \"Animal Magnetism\" ztratil hlas. Musel chodit na množství přeškolovaní, ale už byl i tak rozhodnutý odejít. Ale díky podpoře celé skupiny, ale hlavně jeho dlouholetého kamaráda a hlavního zakladatele Scorpions Rudolfa Schenkera „hlas opět našel“. V roce 1982 skupina vydala nové album \"Blackout\" a po jeho poslechnutí kritici vyhlásili, že Klaus má o mnoho větší rozpětí hlasu, než měl předtím. Album \"Blackout\" získalo množství prestižních ocenění.\n\nPůsobil také ve skupinách Copernicus, Mushrooms, Shamrocks. Pracoval také jako malíř pokojů.\n\nMá ženu Gabi a syna Christiana (narozen 12. prosince 1985).\n\n"}
{"id": "193715", "url": "https://cs.wikipedia.org/wiki?curid=193715", "title": "Mombasa", "text": "Mombasa\n\nMombasa je druhé největší město v Keni ležící na břehu Indického oceánu. Rozkládá se převážně na ostrově, který je se severní částí pobřeží spojen několika mosty, na jižní pobřeží se dostanete pouze trajektem. Jak na jižním, tak i na severním pobřeží se na plážích (některé z nich jsou soukromé) nachází velké množství hotelů. Nachází se zde velký přístav (největší ve východní Africe), železnice z dob kolonizování Angličany a mezinárodní letiště. Je zde portugalská pevnost Fort Jesus. V Mombase žije přibližně obyvatel.\n\n"}
{"id": "193718", "url": "https://cs.wikipedia.org/wiki?curid=193718", "title": "Kazimír Falcko-Zweibrückenský", "text": "Kazimír Falcko-Zweibrückenský\n\nJan Kazimír Falcko-Zweibrückenský (20. dubna 1589, Zweibrücken – 18. června 1652, zámek Stegeborg, Švédsko) byl mladším synem falckraběte Jana I. Falcko-Zweibrückenského a jeho manželky Magdaleny Klévské.\nRoku 1613 se připojil k protestantské unii, na jejíž straně stál i za třicetileté války. 11. června 1615 se oženil se švédskou královskou dcerou Kateřinou, s níž od roku 1622 (po potlačení protestantského odporu v Německu) trvale pobýval ve Švédském království jako vévoda ze Stegeborgu. Stal se kontrolorem státních financí; po smrti Kateřinina bratra, švédského krále Gustava II. Adolfa, musel na svou funkci rezignovat.\n\nOn a jeho manželka jsou pohřbeni v královské nekropoli v katedrále ve Strängnäsu. Jeho zlatý snubní prsten s rubínem, rytým nápisem a datem sňatku byl přenesen do sbírky zbrojnice Královského zámku ve Stockholmu. \n\nS princeznou Kateřinou Švédskou měl osm dětí.\n"}
{"id": "193720", "url": "https://cs.wikipedia.org/wiki?curid=193720", "title": "Myšlenkový experiment", "text": "Myšlenkový experiment\n\nMyšlenkový experiment (z německého \"Gedankenexperiment\"; výraz byl poprvé použit Hansem Christianem Ørstedem) je hypotetický scénář, který slouží k pochopení skutečného stavu věcí. Existují různé druhy myšlenkových experimentů. Všechny myšlenkové experimenty se vyhýbají empirickým metodám, t.j. jejich součástí není ani pozorování, ani vlastní fyzické provedení experimentu. Podstatou je teoretická metoda \"a priori\".\n\nMyšlenkové experimenty byly použity v oborech jako například filozofie, fyzika nebo matematika. Ve filozofii se používají přinejmenším od řecké antiky a několik je známo již z doby před Sokratem. Ve fyzice i dalších vědách se myšlenkové experimenty, jež by stály za povšimnutí, datují do 19. a zejména 20. století. Příklady prvních myšlenkových experimentů jsou zaznamenány již Galileem.\n\nObecně můžeme říci, že myšlenkové experimenty mají tyto výsledky:\n\nMyšlenkové experimenty často vedou k novým, zajímavým a cenným úhlům pohledu na staré problémy či nezodpovězené otázky. Dřívější otázky se mohou ukázat jako irrelevantní a nově kladené lze mnohdy jen nesnadno zodpovědět.\n\nMyšlenkové experimenty jsou často prováděny za těmito účely:\n\nVědci používají myšlenkové experimenty jako teoretický mezikrok před tím, než přistoupí k fyzické realizaci experimentu. (Ernst Mach byl toho názoru, že \"Gedankenexperimente\" jsou „úkony nezbytné před vykonáním opravdového experimentu“). V těchto případech jsou výsledky myšlenkového experimentu často tak jednoznačné, že vůbec není třeba k fyzickému experimentu přikročit.\n\nVědci dále používají myšlenkové experimenty v případech, kdy je fyzická realizace experimentu nemožná. (Carl Gustav Hempel pojmenoval tento typ \"teoretické experimenty v představách\" – \"theoretical experiments-in-imagination\"). Příkladem je Einsteinův myšlenkový experiment, ve kterém se on sám žene za paprskem světla a který vedl k formulování speciální teorie relativity (STR). Toto je jedinečný příklad použití myšlenkového experimentu. Experiment totiž nebyl fyzicky nikdy proveden, ale pomohl ustanovit úspěšnou teorii, která byla posléze prokázána jinými empirickými metodami.\n\n"}
{"id": "193721", "url": "https://cs.wikipedia.org/wiki?curid=193721", "title": "Lily Allen", "text": "Lily Allen\n\nLily Rose Beatrice Cooper (rodným jménem Lily Rose Beatrice Allen, přechýleně \"Allenová\"; 2. května 1985, Londýn, Spojené království), známá jako Lily Allen, je anglická zpěvačka a autorka písní, známá například svými písněmi „Smile“ a „LDN“. Jedná se o dceru herce a hudebníka Keitha Allena a filmové producentky Alison Owenové.\nJejí singl „Smile“ se dostal na první místo britské hitparády v červenci 2006.\nJejím otcem je Keith Allen a matkou Alison Owenová. Narodila se v londýnské městské části Hammersmith. Poté se s rodinou usídlili v jiné části a tou byl Islington. Má starší sestru Sarah, mladšího bratra Alfieho (který je předmětem její písně „Alfie“) a mladší sestru Rebeccu. Také má mnoho nevlastních sourozenců.\n\nV roce 1988 se objevila v show \"The Comic Strip Presents...\" , v díle nazvaném „The Yob“, který zčásti napsal i její otec. Když byly Allenové čtyři roky, její otec opustil rodinu a tak vyrůstala pouze s matkou Chodila na 13 škol, včetně Hill House School a Bedales School a z několika byla vyloučena. Ve volném čase si ráda četla poslechla umělce jako The Specials, T. Rex a Happy Mondays.\n\nAllenová si zahrála dvorní dámu ve filmu z roku 1998 \"Královna Alžběta\", který produkovala její matka. Odešla ze školy, když jí bylo patnáct, protože nechtěla „strávit třetinu života přípravou na práci v další třetině života, aby si na další třetinu života zajistila penzi.“ Poté, co jela s rodinou na dovolenou na Ibizu, řekla matce, že tam zůstane s přáteli, a tak se usídlila v městečku Sant Antoni de Portmany. Vydělávala si peníze prací v obchodě „Plastic Fantastic“ a dealerstvím extáze.\n\n11. června 2011 se provdala v Gloucesteshire za podnikatele Sama Coopera, 25. listopadu 2011 se jim narodila dcera Ethel Mary. 8. ledna 2013 se jim narodila druhá dcera Marnie Rose.\n\nAllenová potkala svého prvního manažera, George Lamba, když ji zachránil před skupinou útočníků a poslal ji domů. Allenovou odmítnulo několik nahrávacích společností, což přisuzovala faktu, že je dcerou Keitha Allena a také svým problémům s alkoholem. Využila však otcových známostí a v roce 2002 podepsala smlouvu s nahrávací společností Warner Music. Když z firmy odešel člověk, se kterým podepsala smlouvu, ztratili o ni zájem a byla nucena odejít.\n\nStudovala zahradnictví a chtěla se stát květinářkou, ale nakonec si to rozmyslela a vrátila se zpět k hudbě. Začala psát písně a její manažer ji v roce 2004 představil producentskému duu Future Cut. Pracovali v malém studiu v suterénu jedné úřední budovy V roce 2005 podepsala smlouvu s Regal Records, která jí dala na nahrání alba £25,000, avšak nebyli schopni ho moc propagovat kvůli propagaci alb \"X&Y\" od kapely Coldplay a \"Demon Days\" od Gorillaz.\n\nAllenová si vytvořila účet na stránce Myspace a v listopadu 2005 na něj začala nahrávat demoverze svých písní. To přilákalo tisíce posluchačů a singl, který byl vydán na vinylových deskách v nákladu 500 kusů, se prodal rychle a tak byl narychlo vydán znovu, později i za £40. Vydala také kazety, nazvané\"My First Mixtape\" a \"My Second Mixtape\" na svou propagaci. Obsahovaly písně od Creedence Clearwater Revival, Dizzee Rascal a Ludacrise. Když se jí nashromáždily desítky tisíc přátel na Myspace, začal se o ni zajímat časopis „The Observer Music Monthly“. Pouze pár lidí (kromě její společnosti) vědělo, kdo Allenová je, a tak byla firma docela zdrženlivá ve vyjádření, která po nich chtěl magazín pro svou reportáž.\nV březnovém vydání z roku 2006 napsal \"OMM\" článek o úspěchu Allenové přes Myspace. Úspěch jejich písní přesvědčil její nahrávací společnost, aby měla větší volnost při nahrávání alba a aby mohla použít některé písně, které sama napsala, místo písní od známých producentů. Allenová se rozhodla pracovat s producenty Gregem Kurstinem a Markem Ronsonem a za dva týdny dokončila celé album.\n\nDebutové album Allenové \"Alright, Still\" bylo vydáno v limitované edici na vinylových deskách 3. července ve Velké Británii a CD vyšlo jak v Británii, tak v Evropě 17. července 2006. Na albu je 11 až 14 písní (záleží na verzi), z nichž většina byla zveřejněna k poslechu na stránkách Myspace, včetně singlu \"Smile\" (první píseň, kterou napsala s Future Cut), \"LDN\", \"Knock 'Em Out\"a \"Alfie\". Dalšími písněmi na albu jsou \"Friday Night\", kterou zčásti napsal Jonny Bull, „Littlest Things“, kterou produkoval Mark Ronson. V USA album vyšlo 30. ledna, 2007, prodalo se ho 34,000 kusů a umístilo se na dvacátém místě v albové hitparádě „Billboard Album Charts“.\n\nV září 2006 byl singl „Smile“ uveden na prodej v internetovém obchodě iTunes Music Store. V prosinci 2006 se video k tomuto singlu začalo hrát na různých hudebních amerických kanálech a také ho začala hrát některá americká rádia. Také natočila promo pro MTV.\nV týdnu, který končil 28. lednem 2007, se podařilo britským umělcům obsadit všech deset míst v britské top10 albové hitparády poprvé od roku 1956. Právě v tomto týdnu bylo album Allenové na devátém místě.\n\nAmerický časopis \"Entertainment Weekly\" jmenoval \"Alright, Still\" jedním z deseti nejlepších alb, přestože v té době ještě na americkém trhu nebylo. V USA vyšlo 30. ledna 2007 a jako první singl z něj vzešel také \"Smile\". Americká verze alba obsahuje tři písně navíc: \"Nan, You're A Window Shopper,\" \"Blank Expression\" a remix písně \"Smile\" od Marka Ronsona.\n\nNazpívala vokály pro píseň \"Lights Go Down\" od formace Basement Jaxx (z alba \"Crazy Itch Radio\") a také se objevila na albu Robbieho Williamse \"Rudebox\" v písních \"Bongo Bong And Je ne t'aime plus\" (což je coververze původní písně Manu Chaa ) a \"Keep On\". Dále se také objevila v písních \"Rawhide\" od Jamie T. a „Wanna Be“ od Dizzee Rascal.\n\nČtvrtým singlem z alba je píseň \"Alfie\".\n\nAllenová momentálně pracuje s Future Cut na druhém albu, ale odmítla zveřejnit detaily a prohlásila, že: \"chyba, kterou lidé dnes často dělají je, že když mají úspěšné první album, nahrávací společnost je tlačí do rychlého vydání druhého. \"\n\nAllenová poměrně často veřejně vyjadřuje své názory na ostatní hudebníky. Chodila do školy s Lukem Pritchardem z kapely The Kooks a měla několik hanlivých poznámek na jejich adresu. Také řekla o Bobu Geldofovi, že je „píča“ („cunt“) a „pokryteckej spratek“ („sanctimonious prat“), a řekla, že když Kylie Minogue vystoupí na festivalu v Glastonbury, bude to pro tu akci urážka. Vystoupení Allenové na tomto festivalu v roce 2007 provázel další malý skandál – ve svých textech urazila zpěvačku skupiny Girls Aloud, Cheryl Cole.\n\nRapper Example nahrál novou verzi písně \"Smile\" nazvanou \"Vile\" (což je odpověď právě na původní verzi) psanou z pohledu bývalého přítele (ačkoliv on jejím přítelem nikdy nebyl)).\n\nKdyž se jí ptali v časopisu \"NME\", jak bude slavit, když se píseň \"Smile\" dostala na první místo v britské hitparádě, odpověděla \"gak\" (britský slangový výraz pro kokain). Hned vzápětí řekla, že si dělá srandu, ale bulvární plátky z toho udělaly skandál.\n\nTaké řekla, že každý, kdo si koupil debutové album Paris Hilton, by měl být zavražděn.\n\n\n\n\n"}
{"id": "193726", "url": "https://cs.wikipedia.org/wiki?curid=193726", "title": "Kalkata", "text": "Kalkata\n\nKalkata (bengálsky: কলকাতা, česky také Kolkata či Kolkátá, anglicky dříve Calcutta) je hlavním městem indického státu Západní Bengálsko, leží ve východní Indii, na východním břehu řeky Huglí naproti městu Háura. Ve městě žije více než 5 milionů lidí, v celé metropolitní oblasti více než 13 milionů. Kalkata je třetím největším městem Indie. Nachází se na poměrně malé ploše 185 km².\n\nObjev archeologického naleziště Chandraketugarh, dokazuje, že oblast Kalkaty byla osídlena před více než dvěma tisíci let. Dokumentovaná historie města nicméně začíná až s příchodem Východoindické společnosti roku 1690, kdy společnost zkonsolidovala své obchodní aktivity v Bengálsku. Job Charnock, ředitel Východoindické společnosti, byl tradičně považován za zakladatele města. Nicméně někteří vědci v nedávné době tento ustálený názor zpochybnili a v reakci na bouřlivou veřejnou debatu Vrchní soud roku 2003 rozhodl, že město nebude mít žádného oficiálního zakladatele.\nNa konci 17. století byla oblast dnešní Kalkaty v držení Nawaba Bengálského, Siraje-Ud-Daulaha a skládala se ze tří vesnic: Kalikaty, Gobindapuru a Sutanuti. Britové v té době potřebovali postavit poblíž Gobindapuru novou pevnost, aby mohli upevnit svou moc nad ostatními zahraničními silami v Indii, zejména Holanďany, Portugalci a Francouzi. Roku 1702 Britové také dokončili stavbu pevnosti Fort William, která sloužila jako regionální základna pro jejich vojska. Kalkata byla ustanovena „prezidentským městem“. Tváří v tvář častým potyčkám s francouzskými silami, rozhodli se Britové roku 1756 své opevnění rozšířit. Proti tomu ovšem ostře protestoval Siraj-Ud-Daulaha, a když byly jeho protesty ignorovány, na pevnost zaútočil a dobyl ji. Tato akce vešla do historie pod nelichotivým označením jako „Černá díra Kalkaty“. Britské síly vedené Robertem Clivem nicméně město následujícího roku dobyly zpět. Roku 1772 byla Kalkata ustanovena hlavním městem Britské Indie, nicméně od roku 1864 byla administrativa v letních měsících pravidelně přesunována do horské stanice Šimla. Na počátku 19. století byly vysušeny močály obklopující město a vládní oblast byla stanovena na březích řeky Hugli. Richard Wellesley, generální guvernér v letech 1797–1805, má velký podíl na rozvoji města a jeho architektury, díky které bývá Kalkata také označována jako „Město paláců“. Město bylo centrem britské Východoindické společnosti v 18. a 19. století, tedy hlavně v době kvetoucího obchodu s opiem.\n\nKolem roku 1850 byla Kalkata rozdělena na dvě oblasti. Jednu britskou (označovanou jak Bílé město), soustředěnou kolem Chowringhee, druhou indickou (označovanou jako Černé město), nacházející se v severní části Kalkaty. V té doby také ve město došlo k rapidnímu rozvoji průmyslu, zejména textilního a zpracování juty. S tím souvisely masivní britské investice do infrastruktury, zejména do železnice a telegrafu. Důsledkem sbližování britské a indické kultury byl vznik nové indické kasty – Babu, jejíž členové byli nejčastěji úředníci nebo jiní byrokrati, anglofilové, kteří se často rekrutovali z vyšších hinduistických kast. Během 19. století, v období sociokulturní reformy, tzv. bengálské renesance, došlo k všeobecné změně v myšlení Indů, stali se sebevědomějšími a průbojnějšími. Roku 1883 zorganizoval Surendranath Banerjee první celonárodní konferenci – první svého druhu v tom století v Indii. Kalkata se postupně stala centrem indického hnutí za nezávislost a vzniklo zde mnoho revolučních skupin. Rozdělení Bengálska roku 1905 bylo důvodem všeobecného bojkotu britského zboží (hnutí Swadeshi). Tyto aktivity, spolu s již nevyhovující polohou Kalkaty na východním okraji Indie, výrazně přispěly k rozhodnutí Britů přesunout v roce 1911 hlavní město do Nového Dillí. \n\nMěsto a jeho přístav byly během 2. světové války několikrát bombardovány japonským letectvem, poprvé 20. prosince 1942 a naposledy 24. prosince 1944. Během války zemřely ve městě milióny lidí následkem Bengálského hladomoru, který byl zapříčiněn kombinací vojenských, administrativních a přírodních faktorů. Roku 1946 vedly požadavky na vytvoření muslimského státu k silným výbuchům násilí, jemuž padlo za oběť na 4000 lidí. Rozdělení Indie bylo příčinou dalšího podobného výbuchu a následných velmi výrazných změn ve složení obyvatelstva – mnoho muslimů odešlo do Východního Pákistánu, zatímco statisíce Hindů naopak do města přišlo. V 60. a 70. letech se město dostalo do ekonomické stagnace, částečně díky častým výpadkům dodávek elektřiny a vody, částečně díky marxisticko-maoistickému hnutí naxalitů, jehož stoupenci poničili velkou část městské infrastruktury. Roku 1971 v důsledku války mezi Indií a Pákistánem do města přišly další tisíce uprchlíků, což znamenalo další nápor pro již tak nedostačující infrastrukturu města. V polovině 80. let předstihla Bombaj v počtu obyvatel. Kalkata je silnou základnou indického komunistického hnutí, v letech 1977–2011 bylo Západní Bengálsko z Kalkaty řízeno levicovou frontou, která byla ovládána Komunistickou stranou Indie (CPM). Šlo o nejdéle demokraticky zvolenou komunistickou vládu na světě. Hospodářské oživení města opět nabralo na obrátkách po zavedení vládních ekonomických reforem v polovině 90. let. Do roku 2000 má na růstu města rozhodující podíl IT průmysl a ve městě ožívá také výrobní sektor.\n\nObyvatelům Kalkaty se říká Calcuttans. Roku 2001 žilo v samotném městě 4 580 544 obyvatel, zatímco v celé aglomeraci 13 216 546 obyvatel. Odhady za rok 2009 jsou o něco vyšší, podle projektu organizovaného městem je počet obyvatel v Kalkatě 5 080 519. Poměr mužů a žen je 928 žen na 1000 mužů, což je méně, než činí indický průměr, protože mnoho pracujících mužů přišlo do města z venkovských oblastí (hlavně Bihar), kde zanechali své rodiny. Míra gramotnosti ve městě činí 81%, což je více než činí celonárodní průměr.\nBengálci tvoří většinu obyvatel Kalkaty, spolu s Marwari a Bihary (většinou dělníci, kteří se stěhují do města za prací). K tomu je v Kalkatě mnoho národnostních menšin, zejména Číňané, Tamilové, Nepálci, Gudžaráti, Tibeťané, ale i Arméni nebo Řekové. Bengálština je ve městě dominantním jazykem, který má také status jazyka oficiálního. Používá se také angličtina, zejména mezi tzv. bílými límečky. V Kalkatě se ovšem setkáte s mnoha dalšími jazyky, což je dáno pestrým zastoupením národnostních menšin. V roce 2004 bylo v Kalkatě hlášeno 67,6 % porušení zákona ze všech 35 indických velkoměst. V témže roce evidovala městská policie 10 757 případů, čímž se Kalkata umístila na 10. místě celonárodního žebříčku kriminality. Naproti tomu podle údajů z roku 2006 připadá v Kalkatě na 100 000 obyvatel 71 trestných činů, což je hluboko pod celonárodním průměrem (167,7).\n\nV oblasti městské aglomerace je tropické klima. Průměrná roční teplota je 26,8 °C. Extrémy dosahují 5 °C až 44 °C. V prosinci a lednu klesají na 12 °C až 14 °C. Deště s sebou přináší mezi červnem až zářím jihovýchodní monzun z oblasti Bengálského zálivu.\n\nVeřejnou dopravu zajišťuje společnost Kalkata suburban railway, navzdory svému názvu zajišťuje metro, tramvaje i autobusy. Městská dopravní síť je poměrně široká a zasahuje i do poměrně vzdálených částí aglomerace.\n\nKalkatské metro je nejstarší metro v Indii a je v provozu od roku 1984. Autobusy jsou nejoblíbenějším typem dopravy ve městě a provozují je jak státní podnik, tak soukromí operátoři. Kalkata je také jediným indickým městem, ve kterém existuje funkční tramvajová síť, ačkoli doprava tramvají je v Kalkatě pomalá a síť má jen omezený rozsah. Veřejná doprava je v monzunovém období poměrně často narušována silnými dešti.\n\nVe výčtu dopravních prostředků nelze opomenout žluté taxi (vybavené taxametry), zatímco autorikšové jezdí po poměrně specifických cestách. Skoro všechny taxíky v Kalkatě jsou značky Ambassador, což je oproti ostatním indickým místům poměrně neobvyklé, většinou převažují vozy Tata. V některých částech města operují stále ještě cyklorikšové nebo přímo rikši tažené lidmi. Obecně není vlastnictví osobního vozu v Kalkatě příliš časté, méně časté než v jiných indických městech, což je dané frekvencí hromadné dopravy a v neposlední řadě hustotou provozu. Nicméně počet registrovaných osobních automobilů ve městě roste, v roce 2002 od roku 1995 přibylo 44 % automobilů. Silnice zabírají pouhých 6 % z rozlohy města (v Dillí je to 23 % a 17 % v Bombaji), což představuje hlavní dopravní problém Kalkaty.\n\nKalkatským hlavním letištěm je mezinárodní letiště Subháse Čandry Boseho, které leží přibližně osmnáct kilometrů severovýchodně od centra u města Dam Dam. V pořadí nejrušnějších letišť v rámci celé Indie se dlouhodobě pohybuje kolem pátého místa.\n\nV Kalkatě sídlí Národní knihovna Indie a Kalkatská univerzita.\n\n\n"}
{"id": "193729", "url": "https://cs.wikipedia.org/wiki?curid=193729", "title": "Lori Maddox", "text": "Lori Maddox\n\nLori Maddox (* 1958) známá také jako Lori Ligtning nebo Lori Mattix, byla jedna z groupies, patřící k hollywoodskému rock-glam období v 70. letech. Lori byla nejlepší přítelkyně nerokunované královny Los Angeles Sable Starr. Často se objevovala v Rainbow Bar & Grill, Rodney Bingenheimer's English Disco, The Continental Hyatt House a The Whisky A Go Go.\n\nLori byla často zmiňována v magazínu Star. Nafotila také fotky pro neurčitý modní magazín. Také se objevila v DVD skupiny New York Dolls s názvem „All dolled up“.\n\nZnámo je, Lori byla groupie Davidu Bowiemu, Angie Bowie. Nejvíce se ale proslavila vztahem s kytaristou skupiny Led Zeppelin, Jimmym Pagem.\n\nJimmy se o Lori dozvěděl díky svému manažerovi, který mu ukázal její fotku. Jimmy Page našel v Lori na první pohled zalíbení. Několikrát se pokusil s ní dát dohromady ale Lori ho odmítala. Nakonec si Jimmy nechal Lori přivést k sobě do pokoje a od té chvíle propadli ve vzájemnou lásku. Jejich vztah trval zhruba dva roky a skončil v roce 1975 když se Jimmy Page začal scházet s Bebe Buell.\n"}
{"id": "193730", "url": "https://cs.wikipedia.org/wiki?curid=193730", "title": "Grand Prix Číny", "text": "Grand Prix Číny\n\nGrand Prix Číny (zjednodušeně Čínsky :中国大奖赛) je závod Formule 1. V současné době koná na okruhu Shanghai International Circuit v Šanghaji, který navrhl Hermann Tilke . Po dokončení v roce 2004, to byl nejdražší okruh Formule 1, který stál 240 milionů $. Trať je dlouhá 5.451 m.\n\nVize čínské Grand Prix začala v roce 1990. Čínská vláda původně plánovala okruhu Formule 1 ve městě Ču-chaj v Kuang-tung provincii (jižní Čína). Zhuhai International Circuit byl navržen, postaven a byl dočasně přidán v roce 1999 do mistrovství světa Formule 1, ale traťi se nepodařilo splnit určité standardy stanovené FIA. Nicméně, čínská vláda se nevzdala a nakonec, za pomoci organizátorů Grand Prix Macau (F3), se konal vůbec první závod formule jedna v Číně v roce 2004.\nV roce 2002 bylo oznámeno, že řízení Shanghai International Circuit podepsalo 7 letou smlouvu s Formula One Management, hostit čínské Grand Prix od roku 2004 až do sezóny 2011. Čínská Grand Prix debutovala 26. září 2004, a první závod vyhrála stáj Ferrari a její jezdec Rubens Barrichello. V dalších letech došlo ke dvěma prodloužením - v únoru 2011 bylo dosaženo dohody, že Čína bude hostit závod F1 do roku 2017 a na podzim roku 2017 podepsal organizátor novou smlouvu na další 3 roky, tedy do roku 2020. \n"}
{"id": "193731", "url": "https://cs.wikipedia.org/wiki?curid=193731", "title": "Zeleň", "text": "Zeleň\n\nJako zeleň lze chápat:\n\n\n"}
{"id": "193732", "url": "https://cs.wikipedia.org/wiki?curid=193732", "title": "Humanity's Team", "text": "Humanity's Team\n\nHumanity’s Team (HT) je celosvětově aktivní duchovní a občanské hnutí za práva duše. Je inspirováno knihami Neala Donalda Walsche \"Hovory s Bohem\".\n\nHnutí bylo založeno v roce 2003 jako reakce na události 11. září 2001. Je variací na spiritualitu 60. let dvacátého století, která spojuje západní a východní duchovní nauky. V základech má nespokojenost s dosavadním civilizačním vývojem na planetě, je reakcí na psychické odcizování lidí, narušené životní prostředí, velký technologický pokrok s náhlým rozmachem výpočetní techniky v čele, politické změny po pádu Železné opony, vlnu paranormálních jevů a vědecké objevy na poli kvantové fyziky, které všechny dohromady popřely hmotnou objektivní realitu a vyzdvihly opět ducha a propojenost všech věcí.\n\nHnutí je aktivní v asi devadesáti zemích světa, od návštěvy N. D. Welshe v Praze v roce 2004 i v Česku. V roce 2006 bylo založeno občanské sdružení Humanity’s Team Česká republika.\n\nFilozofie HT vychází z uvědomění, že společenská utrpení, jakými jsou války či hladomory, pramení z lidských přesvědčení o vzájemné oddělenosti a nedostatku a nelze je proto vyřešit vojensky, politicky ani ekonomicky, ale pouze změnou těchto přesvědčení, a to v prvé řadě v sobě samých. Proto se HT podílí na spolutvoření filozofie Nové spirituality, která vidí každého člověka jako zdroj veškeré síly, pravdy, světla, lásky, radosti a svobody, kde nikdo nemůže nařídit druhému člověku, aby je prožíval za určitých konkrétních podmínek. \"Nová spiritualita\" nenabádá k hledání této síly a pravdy ve vnějším světě, v žádné z věcí světa, v žádné specifické síle světa ani konkrétní osobě či instituci. \"Nová spiritualita\" je přístup, který opouští představu, že lidstvo chápe všechno, co potřebuje, aby vytvořilo svět, o kterém kdy snilo, čili svět míru, radosti a harmonie. Připouští, že je třeba dále poznávat a rozšiřuje současné názorové systémy o Bohu a Životě o nové myšlenky či představy a jejich pochopení takovým způsobem, aby se vztahovaly na všechny lidi a na celý svět. \"Nová spiritualita\" povzbuzuje k tázání se po skutečné povaze věcí, podporuje znovuzvažování nejzákladnějších pravd a přichází s vědomím, že lidstvo, příroda a vůbec všechno je nedělitelným celkem.\n\nHumanity’s Team chce napomáhat sjednocování lidstva změnou představ o životě, Bohu a lidech. Chce vystřídat teologie a ideologie vyvolenosti pochopením propojenosti všech věcí a lidí, chce vytvářet bezbariérový svět na úrovni hmotné, společenské a psychologické. HT podporuje v člověku sílu naplňovat své osobní sny a sny o lidské společnosti jako celku prozkoumává funkčnost současných přesvědčení o Životě, lidech či Bohu a otevírá se novým. Mottem Humanity’s Teamu je „Všichni jsme jeden“ („We are all one“).\n\n"}
{"id": "193739", "url": "https://cs.wikipedia.org/wiki?curid=193739", "title": "Skopás", "text": "Skopás\n\nSkopas (Σκόπας) (4. století př. n. l.) byl řecký sochař a architekt.\n\nO jeho životě se toho ví poměrně málo, pocházel z ostrova Paros, ale většinu života prožil v pevninském Řecku. Byl prvním sochařem, který dokázal vyjádřit složité emoce, afekty a vášně, výraz bolesti, radosti i smutku. Vytvořil dionýsky běsnící Mainadu (Bakchantku, kolem r. 350 př. n. l.)\nSkopas je považován za autora výzdoby Mauzolea v Halikarnassu a za architekta chrámu Athény v Tegei\n"}
{"id": "193741", "url": "https://cs.wikipedia.org/wiki?curid=193741", "title": "Prefektura Nara", "text": "Prefektura Nara\n\nPrefektura Nara (: 奈良県, \"Nara-ken\") je jednou ze 47 prefektur Japonska. Nachází se v regionu Kansai na ostrově Honšú. Hlavním městem je Nara.\n\nPrefektura má rozlohu 3 691,09 km² a k 1. říjnu 2005 měla 1 421 367 obyvatel.\n\nPrefektura Nara byla založena v roce 1887, před tím bylo její území součástí provincie Jamato.\n\nNa území dnešní prefektury se nacházelo několik starobylých hlavních měst Japonska, a to Asuka-kjó, Fudžiwara-kjó (694-710) a Heidžó-kjó (710-784).\n\nPrefektura Nara leží v regionu Kansai uprostřed poloostrova Kii. Prefektura nemá přístup k moři. Na západě sousedí s prefekturami Wakajama a Ósaka, na severu s prefekturou Kjóto a na východě s Mie.\n\nV prefektuře Nara leží 12 velkých měst (市, ši):\n"}
{"id": "193746", "url": "https://cs.wikipedia.org/wiki?curid=193746", "title": "Packet writing", "text": "Packet writing\n\nPacket writing (paketový zápis) je způsob ukládání dat na disk, umožňující využití CD nebo DVD média jako diskety. Dovoluje uživateli zapisovat na disk přes souborový systém (Unix, Linux, Mac OS), nebo přes Tento Počítač (Windows). Bez software umožňujícího Packet Writing je nutno CD tzv. vypalovat přes specializovaný program. (Čtení z CD se provádí přes souborový systém v obou případech).\n\nPacket writing může být použit jak s médii určenými pouze pro zápis (CD-R, DVD+R a DVD-R) tak i s přepisovatelnými médii (CD-RW, DVD-RW a DVD+RW). Přirozeně zapisovací média (R) nemohou již zabrané místo znovu využít. Smazané soubory neuvolní místo na disku, a editace již uložených souborů si na disku vyžádá další místo. Ve chvíli, kdy je zbylé místo na disku vyčerpáno, už další úpravy obsahu nejsou možné. Přepisovatelná média (RW) mohou toto místo znovu využít. Stinná stránka technologie je, že po nějaké době média ztrácí schopnost čtení, není patrný rozdíl mezi krystalickou a amorfní strukturou. Ve většině případů formátované médium ztrácí tuto vlastnost dříve, než neformátované. Lidé, kteří spoléhají na to, že mohou disk velmi často přepisovat, po čase zjišťují, že jejich data zmizela. Může se stát, že disk bude po opětovném zformátování fungovat dále, záleží to ale na konkrétním kusu a délce používání.\n\nCelkový počet přepisů média (přesněji, konkrétního sektoru na médiu) je také omezen, a to v řádu tisíců. Zatímco pro běžné využití to je dostatečné, paketový zápis vyžaduje častější přepisování metadat a tím snižuje životnost disku. Proto je téměř vyloučeno použít na RW souborové systémy používané na klasických pevných discích, kde použitá záznamová technika magnetizace částí záznamové vrstvy umožňuje milióny přepisů (podobně jako u většiny magnetických médií). DVD-RAM umožňuje desítky tisíc až stovky tisíc podle rychlosti.\n\nVyvinuto bylo několik soupeřících a nekompatibilních formátů, jmenovitě například Roxio Direct CD, Nero InCD a Sonic Solutions Drive Letter Access. Mezi navrženými standardy je i UDF 1.5 a Mount Rainier.\n\nTechnické informace (EN)\nPacket writing na CD-RW a DVD RW mediích - Linuxový tutorial (EN)\n"}
{"id": "193747", "url": "https://cs.wikipedia.org/wiki?curid=193747", "title": "Králův Dvůr (zámek)", "text": "Králův Dvůr (zámek)\n\nZámek Králův Dvůr v okrese Beroun je renesanční zámek postavený Janem mladším z Lobkovic roku 1585 na místě starší stavby z počátku 15. století postavené pány z Buřenic. Od roku 1594 se zámek stal královským majetkem a byl využíván jako lovecký zámek. Rozšířen do dnešní podoby na přelomu 17. a 18. století. Podle první písemné zmínky o Králově Dvoře zde zemřel roku 1253 král Václav I.\n\nTrojkřídlý patrový objekt, západní část jižního křídla renesanční s pravoúhlým portálem se znaky Lobkoviců a Novohradských z Kolovrat a zbytky sgrafit na fasádě. Na západě hranolová nízká věž se šindelovou střechou, původní zámecká kaple. Novější část barokní s průjezdem na nádvoří hospodářského dvora. Přízemí západní části jižního křídla sklenuto křížově s renesančními nástěnnými malbami z období po roce 1585.\n\nAreál obehnán na severní a západní straně zdí. Zámecká zahrada zčásti zanikla při stavbě dálnice D5, část parku se vstupní branou z Plzeňské ulice je od areálu zámku dálnicí oddělena.\n\nPamátkově chráněny jsou kromě parcely s hlavní budovou zámku též některé další pozemky a budovy hospodářského dvora a části zámeckého parku.\n\n"}
{"id": "193756", "url": "https://cs.wikipedia.org/wiki?curid=193756", "title": "Columbus (modul ISS)", "text": "Columbus (modul ISS)\n\nColumbus je vědecká laboratoř navržená jako součást Mezinárodní vesmírné stanice (ISS).\nJe to největší příspěvek Evropské kosmické agentury (ESA) na stavbě ISS. \"Columbus\" byl postaven v Evropě a do Kennedyho kosmického střediska byl letecky dopraven těžkým dopravním letadlem Airbus Beluga. Start se uskutečnil 7. února 2008 raketoplánem Atlantis při letu STS-122.\nNavržená životnost modulu \"Columbus\" je deset let.\n\nVedení Evropské kosmické agentury (ESA) schválilo program Columbus v roce 1985. Od té doby byly vypracováno množství studií a návrhů. Původně zahrnoval program Columbus letovou konfiguraci: samostatná vědecká kosmická stanice obsluhovaná raketoplánem Hermes, který by stanici periodicky navštěvoval kvůli údržbě a vyzvedávání vědeckých výsledků, modul APM (') a polární platforma (' – pohybuje se po polární dráze).\n\nKoncem roku 1989 vypracoval hlavní dodavatel MBB-ERNO návrh rozpočtu na projekt, cena však byla pro ESA příliš vysoká. Po dalších rozpočtových škrtech (a zrušení francouzského programu Hermes) zbyl z projektu jen modul APM, přejmenovaný na Columbus. Polární platforma byla řešena samostatně s francouzským satelitem Helios. ESA se rozhodla provozovat laboratoř Columbus jako součást Mezinárodní vesmírné stanice (ISS).\n\nNa stavbě modulu se podílela italská firma Alcatel Alenia Space a německá společnost MBB-ERNO. Alenia vyrobila vlastní tělo modulu, mechanické systémy, systémy podpory života a tepelné systémy. Německý partner vyrobil všechny letecké systémy a software.\n\nKonstrukce použitá u laboratoře vychází z víceúčelového transportního modulu MPLM, postaveného pro NASA společností Alcatel Alenia Space. V roce 2000 byl modul dopraven do Brém v Německu, kde se dokompletoval a kde proběhly testy systému.\n\nZpoždění výroby a startu zařízení proti původně plánovaným termínům bylo způsobeno problémy při vývoji, požadovanými změnami v designu (ESA) a problémy se starty raketoplánů. Největší úpravy prodělaly externí platformy EPF (\"\"). Modul měl také obsahovat zařízení pro přímé komunikační spojení se Zemí, které mělo zároveň sloužit jako záložní pro ISS, kvůli vysoké ceně však nebylo realizováno.\n\nESA vybrala jako hlavního dodavatele laboratoře \"Columbus\" firmu EADS Astrium Space Transportation . Modul byl postaven v závodě v Brémách v Německu. Letové konstrukce, ochranu proti mikrometeoritům, aktivní a pasivní řízení teplot, řízení vnitřního prostředí, další výbavu a odpovídající podpůrná pozemní zařízení vyrobila společnost Alcatel Alenia Space v Turíně v Itálii.\n\nLaboratoř tvoří válcovitý modul s oběma konci kónickými. Má v průměru 4,5 m a jeho délka je 7 m. Tvar modulu je velmi podobný víceúčelovému transportnímu modulu MPLM (\"\"), oba byly navrženy pro přepravu v nákladovém prostoru raketoplánu. Jedna kónická strana je vybavena laboratorní technikou a počítači, v protějším konci je umístěn průlez, kterým bude laboratoř spojena s modulem Harmony.\n\n\nPo zprovoznění modulu \"Columbus\" budou aktivity v laboratoři koordinovány s pozemním řídícím střediskem (\") v Oberpfaffenhofenu v Německu ve spolupráci s dalšími operačními centry v Evropě.\n\nLaboratoř může být vybavena deseti skříňovými moduly s vědeckými experimenty (\").\n\nPodle dohody s NASA může Evropská kosmická agentura využívat 51 % vědecké kapacity laboratoře.\nESA bude využívat pět skříňových vědeckých modulů, dalších pět skříní je určeno pro výzkumy NASA. Čtyři tyto moduly jsou umístěny na přídi, čtyři jsou na zádi a dva v horní části laboratoře.\nDalší tři skříňové moduly jsou určeny pro podporu života a pro chladicí systémy a zbývající skříně slouží jako ukládací prostory.\n\nNavíc lze z vnější strany laboratoře umístit čtyři plošiny pro vědecké přístroje. Každá externí plošina je namontovaná na adaptéru, na který je možno umístit menší instrumenty a experimenty o hmotnosti až 227 kg.\n\nPro modul Columbus jsou připraveny následující skříňové experimentální moduly:\n\n\nPrvní externí zařízení namontovaná na Columbus jsou:\n\n\nKvůli poškození raketoplánu Atlantis při bouři s krupobitím 26. února 2007 došlo k odkladu i následujících startů raketoplánů k Mezinárodní vesmírné stanici. Nový termín startu letu STS-122 s laboratoří Columbus byl stanoven na 6. prosince 2007.\nZhruba šest hodin před plánovaným startem byl oznámen další odklad nejméně o jeden den z důvodu poruchy dvou ze čtyř senzorů stavu paliva. Po dalším jednodenním odkladu NASA oznámila, že se start kvůli přetrvávajícím technickým problémům se senzory uskuteční až v příštím roce, nejdříve 2. ledna 2008.\nO několik dní později byl termín startu posunut na 10. ledna. Začátkem ledna agentura NASA oznámila, že raketoplán odstartuje nejdříve 24. ledna, nakonec se raketoplánu Atlantis podařilo úspěšné odstartovat 7. února 2008.\n\nPři přípravě k letu byl modul umístěn na Kennedyho vesmírném středisku v budově \"\". Asi šest měsíců před plánovaným startem prodělal \"Columbus\" závěrečná testování. 10. listopadu 2007 byl raketoplán Atlantis na mobilním transportéru dopraven na startovací rampu 39A a do jeho nákladového prostoru byla umístěna 12. listopadu laboratoř.\n\nPosádka Mezinárodní vesmírné stanice provedla 24. listopadu výstup do vesmíru (EVA), při kterém astronauti Peggy Whitsonová a Daniel Tani odstranili z pravobočního připojovacího uzlu modulu Harmony tepelný kryt a připravili tak stanici na přijetí evropské laboratoře.\n\nLaboratoř \"Columbus\" dopravil na ISS raketoplán Atlantis při letu 1E (mise STS-122). Start byl kvůli závadě přídavné palivové nádrže ET odkládán, 7. února 2008 raketoplán s laboratoří v nákladovém prostoru úspěšně odstartoval.\n\n11. února se uskutečnil výstup do vesmíru, kterého se zúčastnili astronauti Rex Walheim a\nStanley Love. Hlavním úkolem tohoto výstupu bylo vyzvednout laboratoř Columbus z nákladového prostoru raketoplánu a připojit jej ke stanici. Astronauti nejdříve odpojili modul od elektrického vedení napájející vytápění laboratoře, namontovali na něj zařízení PDGF (\"\") sloužící k připojení staničního manipulátoru SSRMS a sejmuli ochranné kryty. Columbus pak byl vyzvednut staničním manipulátorem a přenesen k bočnímu připojovacímu místu modulu Harmony. Tím se stala evropská laboratoř součástí Mezinárodní vesmírné stanice.\n\n12. února posádka raketoplánu Atlantis a dlouhodobá posádka ISS Expedice 16 zahájily práce na oživování laboratoře. Astronauti Schlegel a Eyharts, reprezentující Evropskou kosmickou agenturu (ESA), vstoupili do modulu jako první ve 14:08 UTC.\n\n15. února proběhl další výstup do otevřeného vesmíru, při kterém namontovali astronauti Rex Walheim a Stanley Love na venkovní platformu modulu Columbus zařízení pro výzkum Slunce Solar Monitoring Observatory (SMO/SOLAR) a multifunkční platformu European Technology Exposure Facility (EuTEF).\n\n"}
{"id": "193762", "url": "https://cs.wikipedia.org/wiki?curid=193762", "title": "Neale Donald Walsch", "text": "Neale Donald Walsch\n\nNeale Donald Walsch (* 10. září 1943, Milwaukee) je americký spisovatel a autor tří knih \"Hovorů s Bohem\". Svou filozofii dále rozvíjí v knihách \"Přátelství s Bohem\", \"Přijímání Boha\", \"O lidských vztazích\", \"Bůh, na kterého čekáme\", \"Nová proroctví\" či \"Co si Bůh Přeje\", které vyšly i česky. Jeho nejnovější kniha \"Home with God: In a Life That Never Ends\" byla vydána v roce 2006.\n\nNarodil se 10. září 1943 v Milwaukee, USA, a je křtěný jako římský katolík, ale už z rodiny byl povzbuzován k tomu, aby hledal svou spirituální pravdu. Studoval Bibli, indické Védy a Upanišády. Říká, že jeho knihy nejsou channellingem, ale že jsou inspirovány Bohem a že mohou pomoci lidem vytvořit nový osobní vztah s ním. Bůh v jeho knihách například říká: „není nic, co musíte dělat“. Walsch věří v panteistického Boha, který komunikuje sám se sebou. Jeho vize jsou vyjádřeny ve filozofii Nové spirituality, která překračuje a spojuje všechna stávající náboženství a teologie, osvěžuje a přetváří je. Založil nadaci Conversations with God a občanské a duchovní hnutí Humanity´s Team, jejichž smyslem je šířit myšlenky Nové spirituality a zavádět je do života, obzvláště myšlenku, že všichni jsme jednotní s Bohem i celým Životem a sdílíme jedinou existenci.\n\nWalsch navazuje na spiritualitu 60. let dvacátého století a spojuje západní a východní duchovní nauky. V některých bodech lze nalézt paralely s vírou Bahá'í, ačkoliv baháisté nevěří v panteismus, nebo s velmi raným gnosticismem.\n\nWalschovy knihy jsou obvykle zařazovány mezi New Age, ale poněkud nesprávně, protože nepřinášejí náboženské představy a jsou zpravidla v harmonii se základními tématy moderní západní duchovní kultury (např. mají základní vnímání slušného chování, respektují svobodný život a svobodu druhých, jednají s ostatními jako s těmi, kteří se rozvíjejí sami, ctí přírodu a nejvyšší bytost).\n\nWalsch se setkává s kritikou za to, co někteří vidí jako přílišnou horlivost při hledání cest, jak získat peníze pro své organizace.\n\nPřed začátkem publikování svých knih, na začátku 90. let, utrpěl Walsch několik těžkých životních ran, oheň zničil celý jeho majetek, rozpadlo se mu manželství, utrpěl těžké zranění při autonehodě. Sice se uzdravil, ale byl sám a nezaměstnaný. Walsch byl přinucený žít ve stanu nedaleko Ashlandu v Oregonu, sbíral použité plechovky, aby měl co jíst. V ten čas si Walsch myslel, že jeho život skončil. Zoufalý začal po práci psát a tak začala jeho cesta zpátky. Krátce také pracoval jako rozhlasový moderátor.\n\nV roce 2003 napsal scénář k filmu \"Indigo\" a v roce 2006 k filmu \"Hovory s Bohem\"\n\n\n\n"}
{"id": "193765", "url": "https://cs.wikipedia.org/wiki?curid=193765", "title": "C'est Cheese", "text": "C'est Cheese\n\nC'est Cheese je třetí album kanadské humorné hudební skupiny The Arrogant Worms. Bylo to poslední album pro spoluzakladatele Johna Whytocka a první pro Chrisa Pattersona, který nahradil Whytocka ve hře na basovou kytaru.\n\n"}
{"id": "193766", "url": "https://cs.wikipedia.org/wiki?curid=193766", "title": "The Arrogant Worms (album)", "text": "The Arrogant Worms (album)\n\nThe Arrogant Worms je debutové album humorné hudební skupiny The Arrogant Worms. Bylo to jediné album, na kterém vystoupil baskytarista Steve Wood, který později skupinu opustil. Úlohu baskytaristy převzal John Whytock, později Chris Patterson.\n\n"}
{"id": "193767", "url": "https://cs.wikipedia.org/wiki?curid=193767", "title": "Russell's Shorts", "text": "Russell's Shorts\n\nRussell's Shorts je druhé studiové album kanadské humorné hudební skupiny The Arrogant Worms. \"Having Fun Is Bad For You\",\" A Night On Dildo\" a \"Losing Hair Under God\" byly nahrány naživo.\n\n"}
{"id": "193781", "url": "https://cs.wikipedia.org/wiki?curid=193781", "title": "Hedeby", "text": "Hedeby\n\nHedeby (také Haithabu) byla vikinská osada. Nacházelo se na jihovýchodním pobřeží Jutského poloostrova v zálivu Schlei (Šlei).\n\nVzniklo kolem roku 750, tj. přibližně ve stejné době jako Birka, a během 9. století a především 10. století se rozvinulo v nejdůležitější severoevropské centrum obchodu. V roce 948 se Hedeby stalo sídlem biskupa. Hedeby bylo několikrát dobyto a vypleněno, takže koncem 10. století už ztrácelo na významu. Po opětovném zničení v roce 1066 jižněji sídlícími Slovany již pravděpodobně nebylo obnoveno.\n\nOsada měla nejrůznější názvy. V moderní době se přepisují nejčastěji jako \"Hedeby\" nebo \"Heddeby\", ale doložené jsou i \"Heiðabýr\" (s přepisem \"Heithabyr\"), latinská forma \"Heidiba\", německý přepis \"Haithabu\" nebo \"Haddeby\". Název znamenal v překladu \"osada zdraví\".\n\nDruhým názvem osady byl \"Sliesthorp\" nebo \"Sliaswich\" v saských a franských textech.\n\nŽivot v Hedeby byl krátký a těžký. Malé domy byly rozmístěny v pravoúhlém uspořádání, západo-východní cesty vedly do přístavu. Lidé se obvykle nedožívali vyššího věku než 30-40 let. Archeologický výzkum ukázal, že ve vyšším věku velmi často trpěli těžkými chorobami, např. tuberkulózou. Také vztahy mezi jednotlivými lidmi a mezi muži a ženami jsou z dnešního hlediska pozoruhodné.\n\nArabský cestovatel Ibráhím ibn Jakúb al-Isráilí al-Tartúší na konci 10. století ve svých cestopisech zachoval pestrý a často citovaný popis života v Hedeby. Al-Tartúší pocházel z Cordóby ve Španělsku, která v tu dobu byla mnohem bohatší. Hedeby tak na Al-Tartúšího nezanechalo velký dojem:\n\nPo opuštění osady v 11. století přispěla stoupající mořská hladina k úplnému zahlazení všech stop po její existenci. Byla dokonce zapomenuta přesná poloha osady, což přispělo k uchování archeologických památek.\n\nV roce 1900, po znovuobjevení místa, kde se Hedeby nalézalo, začaly probíhat archeologické výzkumy. Odkrývání památek trvalo dalších 15 let a znovu se opakovalo v letech 1930 a 1939. Výsledky výzkumů byly ohromující proto, že na místě po osm století od zániku osady nikdy neprobíhala žádná výstavba a navíc podmáčený terén umožnil zachování památek ze dřeva a dalších materiálů snadno podléhajících zkáze. Nejnovější etapa výzkumů probíhá nepřetržitě od roku 1959. Bylo odkryto opevnění osady, částečně přístav a v něm zachovaná vikinská loď. Přesto byla dosud důkladně prozkoumána jen asi dvacetina osady a minimální zlomek přístavu.\n\nNálezy jsou uchovávány v přilehlém Vikinském muzeu Hedeby. V roce 2005 odstartoval ambiciózní program rekonstrukce osady. Na základě vědeckých poznatků byly na místě postaveny kopie několika původních vikinských domů. V roce 2018 bylo Hedeby společně s Danevirke zapsáno na seznam světového kulturního dědictví UNESCO. \n\n\n"}
{"id": "193782", "url": "https://cs.wikipedia.org/wiki?curid=193782", "title": "Primátor (rozcestník)", "text": "Primátor (rozcestník)\n\nPrimátor má více významů:\n\n"}
{"id": "193783", "url": "https://cs.wikipedia.org/wiki?curid=193783", "title": "Izotropie", "text": "Izotropie\n\nIzotropie je vlastnost, kterou se označuje nezávislost na směru. Vlastnosti jsou ve všech směrech stejné. Používá se obvykle jako přídavné jméno izotropní. Např. izotropní záření má stejnou intenzitu bez ohledu na směr měření.\n\nOpakem izotropie je anizotropie.\n\nPoužívá se ve vědeckých oborech, především ve fyzice a matematice.\n\n"}
{"id": "193785", "url": "https://cs.wikipedia.org/wiki?curid=193785", "title": "Anizotropie", "text": "Anizotropie\n\nAnizotropie je vlastnost, kterou se označuje závislost určité veličiny na volbě směru. Vlastnosti jsou v různých směrech různé. Příkladem anizotropie je světlo přicházející přes polarizátor. Dalším příkladem je dřevo, které je jednodušší rozdělit podél letokruhů, než napříč letokruhy. Používá se obvykle jako přídavné jméno anizotropní.\n\nOpakem anizotropie je izotropie. Speciálním případem anizotropie je ortotropie, kdy jsou materiálové osy totožné s osami geometrickými.\n\nV oblasti počítačové grafiky může anizotropní povrch změnit vzhled rotací kolem geometrické osy, jako v případě sametu.\n\nAnizotropní filtrování (AF) je způsob zvýšení kvality obrazu textury na površích, které jsou daleko a kolmo postavená. Starší techniky, jako je bilineární a trilineární filtrování, neberou v potaz úhel povrchu, ten je z pohledu, což může mít za následek rozmazání textur. Snížením detailů ve více než v jednom směru sníží účinky další práce.\n\nV oblasti FDM 3D tisku se anizotropie projevuje u výtisku rozdílnou pevností v tahu, která je vyšší ve směru vodorovných os X a Y oproti svislé ose Z. \n\nChemický anizotropní filtr se používá k filtrování částic. Jedná se o filtr s více malými dírkami ve směru filtrace, tak, že proximální oblasti odfiltrují větší částice a v distální oblasti odstraňují menší částice. Výsledkem je větší průtok a účinnější filtrace.\n\nVe fluorescenční spektroskopii je fluorescenční anizotropie vypočtena z vlastností polarizace fluorescence ze vzorků aktivovaných s rovinným polarizováním světla. \n\nPoužívá se pro určování tvaru makromolekuly. Měření anizotropie odhaluje průměrné úhlové změny polohy fluoroforu, který se vyskytuje mezi absorpcí a emisí fotonu.\n\nPředstavy o vázané gravitaci nebo o uměle vytvořeném životním prostředí jsou zejména anizotropní v orientačním smyslu s obrazovou strukturou umístěnou a  orientovanou rovnoběžně nebo kolmě k řízení gravitace. (vertikálně a horizontálně)\n\nTento termín platí pro obě náhodné funkce a to variogram nebo kovarianci. Nastává, jestliže jsou hodnoty variogramu závislé jak na vzdálenosti, tak i směru. Opakem je izotropie.\n\nFyzikové z University of California, Berkeley informovali o detekci kosmické mikrovlnné kosinus anizotropie v pozadí radiace v roce 1977. Jejich experiment demonstroval Dopplerův posun (efekt) způsoben pohybem Země. Použili tento termín, aby popsali změnu v závislosti na vlastnosti materiálů.\n\nNapříklad v plazmě dojde k magnetické anizotropii tak, že magnetické pole je orientované v preferovaném směru.\n\nAnizotropní kapaliny jsou ty, které mají tekutost normální kapaliny, ale mají běžné strukturální pořadí vzhledem k sobě navzájem podél molekuly osy. Všechny kapaliny, které neobsahují strukturní uspořádání molekul, na rozdíl od vody a chloroformu. Tekuté krystaly jsou příkladem anizotropní kapaliny.\n\nNěkteré materiály přenáší teplo takovým způsobem, jako je izotropie, nezávisle na prostorové orientaci kolem zdroje tepla. To je běžnější pro vedené tepla anizotropii, což znamená, že je nutné detailní geometrické modelování z různých materiálů, které musí být tepelně vodivé.\n\nJsou to materiály používané pro přenos a odjímání tepla ze zdroje. Mnoho krystalů je anizotropních na světlo (optická anizotropie) a vykazují vlastnosti jako např. dvojlom.\n\nKrystalová optika popisuje šíření světla v těchto médiích. Osa anizotropie je definována jako osa podél, které je izotropie rozdělena (nebo osy souměrnosti, jako normální krystalický jev). Některé materiály mohou mít více takových optických os.\nMěření účinků anizotropie v seizmických datech může poskytnout důležité informace o mineralogii a procesů v Zemi. Ve skutečnosti významná seizmická anizotropie byla zjištěna v zemské kůře, v plášti a ve vnitřním jádře.\n\nGeologické útvary z různých vrstev usazeného materiálu mohou vykazovat elektrickou anizotropii; elektrická vodivost v jednom směru (např. paralelní s vrstvou), se liší od druhé vrstvy (např. kolmo k vrstvě). Tato vlastnost se používá v průzkumu průmyslu ropy a zemního plynu k identifikaci uhlovodíků v sekvencích písku a břidlice.\n\nPísková ložiska uhlovodíků aktiva mají vysoký odpor (nízkou vodivost), vzhledem k tomu břidlice mají nižší odpor. Nástroje posuzování měření vodivosti/odporu a výsledky měření, jsou užitečné pro nalezení ropy a zemního plynu ve studnách.\n\nHydraulická vodivost vodnatých vrstev je často anizotropní ze stejného důvodu, při výpočtu proudění podzemní vody do kanalizace nebo studní, kdy je rozdíl mezi horizontální a vertikální propustností. Je třeba brát toto v úvahu, jinak mohou být výsledky chybné.  \n\nVětšina horninotvorných minerálů jsou anizotropní (např. křemen a živec). Anizotropii je nejspolehlivěji vidět v optických vlastnostech minerálů. Příkladem je nerost granát.\nV lékařství se anizotropie vyskytuje u ultrazvuku, kdy zobrazuje jiné výsledné echo měkkých tkání, např. šlach, když se změní úhel snímače. Je-li vlákno šlachy světlé a převodník kolmý na šlachy, může se jevit tmavší, pokud je pod šikmým úhlem, může být zdrojem mnoha chyb.\n\nPoužívá se ve vědeckých oborech, především ve fyzice a matematice.\n\n\n"}
{"id": "193788", "url": "https://cs.wikipedia.org/wiki?curid=193788", "title": "Homogenita", "text": "Homogenita\n\nHomogenita (z řeckého ὁμός \"homόs\" „stejný“ a γένεσις \"genesis\" „vznik, zrození“, tedy česky přibližně jako: \"stejnorodost\", \"jednolitost \"apod.) může mít následující významy:\n\n\n\n\n"}
{"id": "193792", "url": "https://cs.wikipedia.org/wiki?curid=193792", "title": "Heterogenita", "text": "Heterogenita\n\nHeterogennost je vlastnost, kterou se označuje skutečnost, že určitý celek je složen z rozdílných částí. Heterogennost označuje \"různorodost\", \"nestejnorodost\".\n\n\n"}
{"id": "193794", "url": "https://cs.wikipedia.org/wiki?curid=193794", "title": "Metoda konečných prvků", "text": "Metoda konečných prvků\n\nMetoda konečných prvků (MKP, , FEM) je numerická metoda sloužící k simulaci průběhů napětí, deformací, vlastních frekvencí, proudění tepla, jevů elektromagnetismu, proudění tekutin atd. na vytvořeném fyzikálním modelu. Její princip spočívá v diskretizaci spojitého kontinua (viz Galerkinova metoda) do určitého (konečného) počtu prvků. MKP je užívána především pro kontrolu již navržených zařízení, nebo pro stanovení kritického (nejnamáhanějšího) místa konstrukce. Ačkoliv jsou principy této metody známy již delší dobu, k jejímu masovému využití došlo teprve s nástupem moderní výpočetní techniky.\n\nMetoda konečných prvků vznikla díky potřebě řešit složité úlohy z pružnosti a strukturní analýzy v inženýrské praxi. Její počátky lze vysledovat v práci Alexandera Hrennikoffa (1941) a Richarda Couranta (1942). Ačkoliv byly přístupy použité těmito průkopníky v zásadě odlišné, měly jednu společnou charakteristiku: rozdělení spojité oblasti do množiny samostatných podoblastí.\n\nHrennikoffova práce rozděluje oblast pomocí mřížky, zatímco Courantův přístup dělí oblast do konečného množství trojúhelníkových elementů. Následuje řešení eliptických parciálních diferenciálních rovnic druhého stupně, které byly sestaveny z úlohy zabývající se krutem válce.\n\nVývoj MKP začal v 50. letech 20. století na univerzitě ve Stuttgartu prací Johna Argyrise a pokračoval na univerzitě v Berkeley prací Raye W. Clougha v 60. letech. Na konci 60. let nechala NASA vyvinout software NASTRAN pracující na principu MKP.\n\nV roce 1965 Feng Kang navrhl numerickou metodu nazvanou \"metoda konečných diferencí založená na principu variace\", což je ekvivalent MKP. Jeho práce zůstala západnímu světu dlouhá desetiletí skryta.\n\nMetoda konečných prvků je založena na Lagrangeově principu: Těleso je v rovnováze, jestliže celková potenciální energie deformace soustavy je minimální.\n\nPreprocesor (připravení modelu, diskretizace) → Solver (výpočet) → Postprocesor (zobrazení), konkrétněji:\n\nMKP nachází uplatnění v mnoha oborech při vývoji produktů, zpravidla v oblasti strojního inženýrství (např. letecký a automobilní průmysl, biomechanika). Některé moderní programy MKP obsahují specifické nástroje (tepelné, elektromagnetické, fluidní a strukturální simulace).\n\nMKP umožňuje detailní zobrazení struktur při ohýbání nebo kroucení, kompletní návrh, testování a optimalizaci ještě před vyrobením prototypu.\n\nTento mocný nástroj pro navrhování výrazně zlepšil i úroveň technických výkresů a způsob konstruování v mnohých průmyslových aplikacích. Zavedení MKP se výrazně snížila doba, od původního návrhu k hotovému výrobku.\nStručně řečeno, k výhodám MKP patří především virtuální prototypování, méně fyzických prototypů, rychlejší a méně nákladný konstrukční cyklus, zvýšení produktivity a snížení nákladů.\n\n\nJednotlivé (specializované) systémy:\n\n\n"}
{"id": "193796", "url": "https://cs.wikipedia.org/wiki?curid=193796", "title": "Vesec u Sobotky", "text": "Vesec u Sobotky\n\nVesec u Sobotky je malá vesnice, místní část obce Libošovice v okrese Jičín, nalézající se asi 1 km jižně od Libošovic. Ve vesnici se nacházelo počátkem roku 2007 celkem 27 domů, ve kterých žilo asi 12 stálých obyvatel. Zástavba vsi je od roku 1995 chráněna jako vesnická památková rezervace. Ve vsi se dochovalo mnoho krásných roubených staveb využívaných většinou jako rekreační chalupy.\n\nV obci se také natáčelo několik scén z filmů \"Jára Cimrman ležící, spící\", \"Jak dostat tatínka do polepšovny\", \"V zámku a podzámčí\" nebo \"Přijela k nám pouť\".\n\n"}
{"id": "193797", "url": "https://cs.wikipedia.org/wiki?curid=193797", "title": "IRL Miami 300 2007", "text": "IRL Miami 300 2007\n\nXM Satellite Radio Indy 300 zahájil sezonu 2007 zámořské automobilové série vypsané pro formulové vozy IRL – (Indy Racing League). Na sartu se sešlo celkem 20 pilotů, z toho dvě ženy, Sarah Fisher a Danica Patrick. Na piloty čekalo celkem 300 mil což představovalo 200 okruhů.\n\nXM Satellite Radio Indy 300\n\nStupně vítězů\n\n Dan Wheldon-Target Chip Ganassi Racing- 24.9303\n\n\n Dan Wheldon-Target Chip Ganassi Racing- 24.9438\n\n"}
{"id": "193801", "url": "https://cs.wikipedia.org/wiki?curid=193801", "title": "Anizotropní látka", "text": "Anizotropní látka\n\nAnizotropní materiál je takový, jehož stavební prvky jsou orientovány určitým směrem. Jeho vlastnosti jsou v takovém případě závislé na směru měření nebo používání. Jsou to např. polymerní látky s lineárními řetězci v makromolekulách (např. polyamidy, polystyren, polyetylen, polyetylentereftalát).\n\n\nTyto technologické postupy nemusí nutně vést ke vzniku anizotropie v materiálu.\n\n"}
{"id": "193807", "url": "https://cs.wikipedia.org/wiki?curid=193807", "title": "Batiki", "text": "Batiki\n\nBatiki je jeden z ostrovů Fidži, který patří k souostroví Lomaiviti. Ostrov je sopečného původu, s rozlohou asi 12 km².\n\nPočet obyvatel se pohybuje okolo 2000, převážná část z nich žije v pobřežních vesnicích. Živí se především zemědělstvím a rybolovem. Na ostrově se nenachází žádné letiště, jediný způsob dopravy je pomocí lodí a člunů.\n"}
{"id": "193808", "url": "https://cs.wikipedia.org/wiki?curid=193808", "title": "Sandoy", "text": "Sandoy\n\nSandoy (dán: \"Sandø\", čes.: \"písčitý ostrov\") je Faerský ostrov. Má rozlohu 110,8 km² a žije na něm 1 407 obyvatel.\n\nSandoy leží mezi ostrovy Skúvoy a Hestur. Na ostrově je 19 vrcholů, z toho nejvyšší Tindur s výškou 479 metrů. Do kraje Sandoy patří také ostrovy Skúvoy a Stóra Dímun.\n\nNejvětšími městy jsou:\n\n1,5 % rozlohy ostrova tvoří voda. Velký podíl má jezero Sandsvatn, které má rozlohu 0,8 km² a je třetí největší na Faerech. Dalšími jezery jsou Stóravatn, Lítlavatn a Gróthúsvatn.\n\nZ ostrova do hlavního města Tórshavn je možno se dostat dvěma způsoby. První možnost je trajekt, druhá možnost je tunel Sandoyartunnilin postavený roku 2004, který vede z města Skupon na ostrov Hestur a dále na ostrov Streymoy do osady Gamlarætt.\n\nV největším městě na ostrově se nachází fotbalový klub B71 Sandur, který se v roce 2007 dostal do první Faerské ligy poté co vyhrál v roce 2006 druhou Faerskou ligu.\n"}
{"id": "193810", "url": "https://cs.wikipedia.org/wiki?curid=193810", "title": "Lapacho", "text": "Lapacho\n\nLapacho (ze španělštiny, čteme [lapačo]) je bylinný čaj pocházející z Jižní Ameriky, nazývaný též nápoj Inků. Je připravován z \"vnitřní kůry\" stromu lapacho ( \"Tabebuia serratifolia\"), který roste na území Brazílie, Bolívie, Peru, Paraguayi a sev. Argentiny. V této oblasti roste několik příbuzných druhů, ale červená kůra se získává z odrůd \"Lapacho Colorado\" a \"Lapacho Morado\". V oblasti And dosahují tyto stromy stáří až 700 let. V evropských podmínkách se Lapacho pěstuje pouze jako pokojová rostina. \n\nDo litru vařící vody vhodíme 4 plné lžičky lapacha, necháme 5 minut vařit, poté odstavíme a necháme ještě 15–20 minut louhovat. Můžeme pít jak teplé tak vychlazené. K přípravě čaje nikdy nepoužíváme hliníkové nádobí.\n\nDenní doporučená spotřeba se pohybuje mezi 2-3 šálků 0,2 dl až po dva litry.\nK nežádoucím účinkům může vzácně patřit alergické dráždění dýchacích cest nebo dermatitida (kožní zánět). Nejsou žádné vážnější kontraindikace. Relativní kontraindikací mohou být těžší horečnaté stavy a infekční choroby.\n\nPřisuzuje se mu mnoho příznivých účinků, pro které je užíván, jako například detoxikace organismu, snižování srážlivosti krve, schopnost potlačit rakovinné bujení. Působení proti rakovině člověka však nebylo dokázáno, některé aktivní látky dokonce můžou způsobovat zdravotní komplikace (působí jako abortivum, je reprodukčně toxické). Proto je vhodné se před dlouhodobým užíváním poradit s lékařem.\n\nVzhledem k tomu, že se jedná o přírodní antibiotikum, lapacho je doporučováno i v případech nachlazení, rýmy, ale také při závažnějších onemocnění jako např. zánětu průdušek (bronchitida), dutin či nemoci dýchacích cest. Někdy jsou tomuto bylinnému čaji připisovány účinky při potlačování rakovinného bujení. Na druhou stranu mnohé studie tyto závěry nepotvrzují. Navíc se objevují informace, že by se lapacho nemělo používat v příliš vysokých dávkách, a to zejména při horečkách a infekčních chorobách. Vzácně se mohou projevit i alergické reakce, jinak nejsou známy vedlejší účinky.\n\nOd 1.11.2008 je Lapacho v České republice zakázáno k výrobě potravin, čili také zakázáno k vnitřnímu užití, například ve formě prášku či kapslí, tedy i ve formě čaje.\n\n\n"}
{"id": "193811", "url": "https://cs.wikipedia.org/wiki?curid=193811", "title": "Vágar", "text": "Vágar\n\nVágar (dán.: \"Vågø\") je třetí největší ostrov Faerských ostrovů.\n\nLeží na západ od největšího a nejlidnatějšího ostrova Streymoy a na východ od malého ostrova Mykines. Má rozlohu 175,4 km² a 2 949 obyvatel. Tvar ostrova je odlišný, podobá se psí hlavě. Sørvágsvatn jsou ústa a Fjallavatn je oko. V roce 2002 byl dokončen 4 km dlouhý tunel, spojující ostrovy Streymoy a Vágar. Na ostrově je 41 hor, z toho největší Árnafjall, měřící 722 m.\n\nNejvětšími městy jsou:\n\nLetiště Vágar (IATA: FAE, ICAO: EKVG) je jediné letiště na Faerských ostrovech. Leží asi 1,5 km západně od města Sørvágur a méně než 1 km východně od jezera Sørvágsvatn. Bylo postaveno Brity v období 2. světové války. Z letiště, aerolinkami Atlantic Airways, do Kodaně aerolinkami FaroeJet a do Reykjavíku aerolinkami Air Iceland se můžete dostat do Kodani, Reykjavíku, Londýna, Stavangeru, Aberdeenu, Aalborgu, Billundu, Osla, Newcastlu a na Shetlandy. Dráha je asfaltová, délka dráhy je 1250 m.\n\n2,7 % ostrova tvoří voda, z toho nejvíce jezera Sørvágsvatn a Fjallavatn.\n\nSørvágsvatn nebo Leitisvatn je největší jezero na Faerských ostrovech. Leží v jižní části ostrova. Rozlohu má 3,43 km². Z jezera odtéká do Atlantského oceánu vodopád Bøsdalafossur. Na východ od jezera jsou 146 metrů vysoké skály Trælanípa. Na jezeře jsou dobré podmínky pro chytání ryb. Sørvágsvatn do češtiny znamená \"Jezero Sørvágur\".\n\nFjallavatn je druhé největší jezero na Faerských ostrovech hned po jezeru Sørvágsvatn. Leží v severní části ostrova. Rozlohu má 1,02 km². Na jezeře jsou dobré podmínky pro chytání ryb.\n\n"}
{"id": "193820", "url": "https://cs.wikipedia.org/wiki?curid=193820", "title": "Mensa International", "text": "Mensa International\n\nMensa International je mezinárodní nezisková organizace založená v roce 1946 v Oxfordu. Sdružuje lidi s IQ mezi horními 2 % populace (minimální IQ dle české stupnice 130, podle Stanford-Binetovy 132, podle Cattellovy 148). Členem se může stát každý, kdo tohoto výsledku dosáhne v testu inteligence, schváleném mezinárodním dozorčím psychologem Mensy International Ltd. Ve více než 100 zemích má přes 100 tisíc členů – formálně se skládá z jednotlivých národních organizací (v Česku je to Mensa ČR) a zastřešující Mensy International.\n\n\n"}
{"id": "193823", "url": "https://cs.wikipedia.org/wiki?curid=193823", "title": "Viðoy", "text": "Viðoy\n\nViðoy (dán.: \"Viderø\", isl.: \"Viðey\", čes.: \"zalesněný ostrov\") je nejsevernější Faerský ostrov. Má rozlohu 40,4 km² a 596 obyvatel.\n\nOstrov leží mezi ostrovy Borðoy na jihozápadě, Svínoy a Fugloy na východě. Je zde 11 hor, z toho nejvyšší Villingadalsfjall měřící 841 m. Na severním pobřeží ostrova jsou nejstrmější skály v Evropě Enniberg, které jsou 754 metrů vysoké.\n\nNa ostrově jsou dvě osady: Hvannasund na jihozápadním pobřeží s 268 obyvateli a Viðareiði na severozápadním pobřeží s 342 obyvateli. Viðareiði je nejsevernější osada na Faerech. Z ostrova do Klaksvíku je možno se dostat autobusem nebo autem přes most.\n\nNázev do češtiny znamená zalesněný ostrov, přitom na ostrově nerostou stromy, je to kvůli dříví na pobřeží ze Sibiře a Severní Ameriky.\n"}
{"id": "193825", "url": "https://cs.wikipedia.org/wiki?curid=193825", "title": "Osoblažsko", "text": "Osoblažsko\n\nOsoblažsko (něm. \"Hotzenplotzer Ländchen\", polsky \"ziemia osobłoska\") či Osoblažský výběžek (polsky \"worek osobłoski\" nebo \"cypel osobłoski\") je severovýchodní výběžek okresu Bruntál na severozápadě Moravskoslezského kraje, který tvoří výběžek území České republiky do území Polské republiky. Osoblažsko je jednou z moravských enkláv ve Slezsku a nazývá se též Slezská Haná (polsky \"Śląska Hana\", něm. \"Schlesiche Hanna\"), přestože oblast neleží ve Slezsku. \"Haná\" se v tomto přízvisku používá proto, že krajina Osoblažska svým povrchem připomíná krajinu Hané. Mikroregion Sdružení obcí Osoblažska tvoří 14 obcí, z nichž 12 spadá do někdejší moravské enklávy zcela, jedna svým jádrem a jedna svou okrajovou částí. 10 obcí, tedy všechny obce mikroregionu s výjimkou 4 obcí v západní části výběžku, je též členy Zájmového sdružení Osoblažsko. \n\nPůvodně bylo Osoblažsko v rámci Moravy součástí Holasicka. Když pak král Přemysl Otakar II. většinu území Holasicka roku 1269 začlenil do Opavského vévodství, zůstalo Osoblažsko jako léno Olomouckého biskupství (později arcibiskupství) i nadále integrální součástí Moravy, kterou bylo až do roku 1783. Když v první Slezské válce roku 1742 Rakouské císařství přišlo o větší část Slezska, Osoblažský výběžek zůstal periferním výběžkem rakouské říše v Prusku. \n\nRoku 1783 bylo Osoblažsko císařem Josefem II. pro účely státní správy podřízeno orgánům Rakouského Slezska, ale v oblasti samosprávy se nadále jednalo o součást Moravy. Správním centrem celého území byla obec Osoblaha. Osoblažská enkláva (něm. \"Hotzenplotzer Ländchen\") byla vymezená územím bývalých soudních okresů Osoblaha a Jindřichov. Toto území, o rozloze 219,32 km², tvořilo vůbec největší a zároveň i nejsevernější moravskou enklávu ve Slezsku.\n\nV prosinci 1898 byla do výběžku zavedena úzkorozchodná Osoblažská železnice z Třemešné do Osoblahy, která slouží dosud.\n\nPo druhé světové válce bylo odsunuto zdejší většinové obyvatelstvo německého původu. Oblast tak už nikdy ani zdaleka nedosáhla takového počtu obyvatel, který by odpovídal počtu obyvatel Osoblažska před druhou světovou válkou. Průmysl se na území Osoblažska v důsledku jeho periferního postavení, špatné dopravní dostupnosti a tradičně zemědělského zaměření v průběhu doby téměř nerozvíjel, což má dnes za následky vysokou nezaměstnanost na straně jedné, ale na druhé straně také zachování kvalitních přírodních podmínek, na kterých lze v kombinaci s kulturními památkami oblasti rozvíjet cestovní ruch.\n\nOsoblažsko je jednou z nejchudších oblastí Česka a trpí nejvyšší nezaměstnaností v republice (28,2 %).\n\nMikroregion - Sdružení obcí Osoblažska je dobrovolný svazek obcí v okresu Bruntál, jeho sídlem je Osoblaha a jeho cílem je obnovení prosperity a rozvoj území Osoblažska. V současnosti je jeho členy 14 obcí - Bohušov, Dívčí Hrad, Hlinka, Janov, Jindřichov, Liptaň, Město Albrechtice, Osoblaha, Petrovice, Rusín, Slezské Pavlovice, Slezské Rudoltice, Třemešná a Vysoká. Mikroregion tedy zahrnuje celé území Osoblažské enklávy, tedy 12 obcí, jejich území spadá do někdejší moravské enklávy zcela, a dvě obce, které do enklávy spadají jen zčásti (Třemešná a Město Albrechtice). Dvě z členských obcí, Město Albrechtice a Janov, jsou městy. \n\nZájmové sdružení Osoblažsko zahrnuje jen část enklávy. Členy jsou obce Bohušov, Dívčí Hrad, Hlinka, Liptaň, Osoblaha, Rusín, Slezské Pavlovice, Slezské Rudoltice, Třemešná a Vysoká. Do sdružení je tak prostřednictvím obce Třemešná zahrnuta i vesnice Rudíkovy, která nebyla součásti výše zmíněné Osoblažské enklávy. Členy sdružení nejsou obce Janov, Jindřichov, Petrovice a Město Albrechtice, ležící u paty Osoblažského výběžku. \n\nTakto vymezená oblast se rozkládá na 167,2 km² a trvale zde bylo k 1. lednu 2006 přihlášeno k pobytu 4794 lidí. Hustota zalidnění vzhledem k relativně příhodným přírodním podmínkám tak je extrémně nízká - 29 obyv./km², což je přibližně poloviční hodnota hustoty zalidnění celého okresu Bruntál (63 obyv./km²) a méně než čtvrtinová hodnota hustoty zalidnění České republiky (130 obyv./km²). Pověřenou obcí východní části Osoblažska je obec subregionálního významu Osoblaha s 1134 obyvateli (2006, největší obec oblasti), zatímco katastry obcí Liptaň, Třemešná a Vysoká v západní části oblasti spadají pod pověřenou obec Město Albrechtice, které však leží mimo zájmové území. \n\nSprávní obvod pověřeného obecního úřadu obce Osoblaha spadá celý do moravské enklávy v osoblažském výběžku a zahrnuje obce Bohušov, Dívčí Hrad, Hlinka, Osoblaha, Rusín, Slezské Pavlovice a Slezské Rudoltice.\n\nZe správního obvodu pověřeného obecního úřadu města Město Albrechtice spadají do Osoblažského výběžku obce Liptaň, Vysoká, Janov, Jindřichov, Petrovice a Město Albrechtice, větší část obce Třemešná a část Piskořov města Město Albrechtice. \n\nOba tyto obvody spadají do obvodu obce s rozšířenou působností Krnov. \n\n\n\n"}
{"id": "193827", "url": "https://cs.wikipedia.org/wiki?curid=193827", "title": "BMW 003", "text": "BMW 003\n\nBMW 003 byl jeden z prvních německých proudových motorů vyráběných za druhé světové války. Práce na tomto motoru začaly dřív než na porovnatelném motoru Junkers Jumo 004, ale dlouhodobé problémy při vývoji způsobily, že se motor BMW 003 začal vyrábět později a projekty letounů, navržené s tímto motorem musely být místo toho navrženy s motorem Jumo 004. To se týkalo např. letounů Messerschmitt Me 262, Arado Ar 234 a Horten Ho 229. Jediný sériově vyráběný letoun s motorem BMW 003 byl Heinkel He 162 (čtyřmotorová verze letounu Arado Ar 234, tedy Ar 234C, se již nedostala do sériové výroby). Po válce výroba těchto motorů pokračovala v SSSR a během války byl díky tomuto motoru položen základ ve vývoji proudových motorů v Japonsku a později ve Francii. V Německu se vyrobilo okolo 500 ks motorů, ale velmi málo jich bylo zamontováno do letounů.\n\nVývoj motoru probíhal od konce 30. let ve firmě Brandenburgische Motorenwerke (Bramo) jako 109-003 pod vedením Hermanna Östricha. Bramo dále vyvíjelo podobný motor označený jako 109-002. Tento motor měl složitý protiběžný kompresor, který měl eliminovat kroutící moment, ale od toho bylo upuštěno ve prospěch jednoduššího motoru. Firmu Bramo v roce 1939 koupila společnost BMW. Vývoj pak pokračoval dál a v roce 1940 byl spuštěn první motor, který měl však tah pouze 2,5 kN místo očekávaných 6,3 kN. Letové zkoušky pak probíhaly v polovině roku 1941 na letounu Messerschmitt Bf 110, ale problémy pokračovaly. Navíc byl připraven prototyp proudového letounu Me 262, který však musel být poháněn pístovým motorem Junkers Jumo 210 zamontovaným v nose. Když byly proudové motory připraveny, byl v draku ponechán pístový motor. Během testu oba proudové motory selhaly a pilot přistál na ten pístový. Od motoru bylo tedy pro letoun Me 262 upuštěno, ale vývoj v BMW pokračoval a na konci roku 1942 byl hotov silnější a spolehlivější motor. V říjnu 1943 byl pak zkoušen na letounu Junkers Ju 88 a v roce 1944 byl připraven pro sériovou výrobu a tedy pro letoun He 162.\n\nPozději byl na konec jednoho motoru přidán malý raketový motor (BMW 109-718), což zvýšilo tah na 9,8 kN. Tento motor byl označen BMW-003R a byl testován na jednom Me 262 a možná i na He 162.\n\nBěhem války byl zamýšlen vývoz motoru BMW 003 do Japonska, ale nakonec nebyl žádný funkční motor dodán. Místo toho japonští inženýři podle výkresů a fotek navrhli svůj motor Išikawadžima Ne-20.\n\nV průběhu války dva ukořistěné motory poháněly první sovětský proudový letoun MiG-9 a kopie, označené jako \"RD-20\" poháněly sériově vyráběné letouny.\n\nPo válce Östrich uprchl do Švýcarska, ale brzy přijal nabídku francouzské vlády na dalším vývoji motoru BMW 003 v divizi SNECMA. Výsledkem byl motor SNECMA Atar, který v různých verzích poháněl francouzské vojenské letouny.\n\nMotor byl roztáčen dvouválcovým dvoudobým, extrémně krátkozdvihovým (L/D=0,5) Riedel-boxerem o obsahu 270 cm³ a výkonu 8 kW /7150 1/min. Krátký zdvih byl volen z důvodu stavební šířky - motor byl umístěn pod nábovým krytem v sacím otvoru kompresoru na špičce proudového motoru. Startovací motor sám mohl být startován elektrickým startérem nebo ručně tažným lankem, jež bylo k dispozici na vnějším konci startéru. Startér poháněl hlavní hřídel proudového motoru přes automatickou kuličkovou spojku a jednostupňový planetový převod do pomala. Stejný starter byl použit i u motoru Junkers Jumo 004.\n\n\n\n"}
{"id": "193834", "url": "https://cs.wikipedia.org/wiki?curid=193834", "title": "Partidul Ecologist Alianţa Verde din Moldova", "text": "Partidul Ecologist Alianţa Verde din Moldova\n\nPartidul Ecologist Alianța Verde din Moldova (v překladu Moldavská ekologická strana Zelená aliance) je moldavská politická strana zaměřená na ochranu životního prostředí. Má status pozorovatele při Evropské straně zelených.\n\n"}
{"id": "193839", "url": "https://cs.wikipedia.org/wiki?curid=193839", "title": "Zeleni Srbije", "text": "Zeleni Srbije\n\nZeleni Srbije, cyrilicí Зелени Србије (česky \"Zelení Srbska\"), je srbská politická strana zaměřená na ochranu životního prostředí. Má status pozorovatele při Evropské straně zelených.\n\nV parlamentních volbách 2012 strana tvořila součást koalice Volba za lepší život a předseda Ivan Karić byl zvolen prvním zástupcem zelených v parlamentu.\n\n"}
{"id": "193842", "url": "https://cs.wikipedia.org/wiki?curid=193842", "title": "Liepāja", "text": "Liepāja\n\nLiepāja (, dříve \"Libava\" z německého \"Libau\", : \"Lipawa\", : Либава (\"Libava\") nebo Лиепая (\"Liepaja\")) je třetí největší město v Lotyšsku a důležitý nezamrzající přístav Baltského moře, významné centrum kultury, vzdělání a průmyslu. Leží v historické zemi Kuronsko (lotyšsky Kurzeme) 223 km západně od Rigy a žije v ní obyvatel.\n\nNázev města pochází od kurské rybářské vesničky \"Liva\", která je pojmenována podle stejnojmenné řeky, jejíž název je odvozen od kurského slova \"liiv\" (písek). Není tedy odvozen od slova lípa (lotyšsky \"Liepa\"), ačkoli má lípy ve svém městském znaku. Znak byl přijat 22. března 1625, čtyři dny poté, co byla městu udělena městská práva.\n\nLiepāja se nachází na pobřeží Baltského moře v jihozápadní části Lotyšska. Nejzápadnější bod Lotyšska (kterému nepatří žádné ostrovy) se nachází přibližně 15 kilometrů na jih, což dělá z Liepāje nejzápadněji položené lotyšské město.\n\nS 69 180 obyvateli v roce 2018 je Liepāja třetím největším městem Lotyšska, ačkoliv počet obyvatel města se od roku 1991 neustále snižuje. Nejvýraznější úbytek obyvatelstva nastal kvůli odsunu personálu Rudé armády a emigraci množství rusky mluvících rodin do Ruska v letech 1991\"–\"2000. Dalšími příčinami úbytku obyvatelstva je emigrace do západoevropských zemí po vstupu Lotyšska do Evropské unie v roce 2004 a nízká porodnost. Některé prognózy vývoje obyvatelstva předpokládají snížení populace města až o 50 % do roku 2050.\n\nPodle údajů z roku 2017 tvoří Lotyši 55,7 % obyvatelstva Liepāje (pro srovnání, podíl etnických Lotyšů celostátně je 62 %). Rusové představují dodnes nezanedbatelnou menšinu (Liepāja 30 %, Lotyšsko 25,4 %). Jejich status v dnešním Lotyšsku je stále nevyjasněnou otázkou, protože mnozí nemají lotyšské občanství.\n\n\nVe městě se nachází důležitý nezamrzající obchodní přístav. Pravidelná linka trajektů vede do severoněmeckého Travemünde (předměstí Lübecku).\n\nSeverní část města tvoří bývalá námořní základna Karosta, založená v 90. letech 19. století, která v dobách SSSR patřila mezi uzavřená města; byla zde základna sovětského ponorkového námořnictva a sklad nukleárních zbraní. Nyní zde působí opravna lodí.\n\nLiepāja je jedním ze tří lotyšských měst, kde je v provozu tramvajová doprava. Ta je doplněna městskou autobusovou dopravou.\n\nŽelezniční trať spojuje město s Jelgavou. Byla dokončena až za samostatné Lotyšské republiky, roku 1929, je jednokolejná a není elektrifikovaná; má význam především pro nákladní dopravu, týdenní počet osobních spojů (rychlíky do Rigy) je minimální. Další dvě trati vedoucí do města již zanikly - nejstarší, vybudovaná za carského Ruska a vedoucí přes nynější Litvu, i nejnovější, vybudovaná v době Lotyšské SSR a vedoucí podél pobřeží na sever do přístavu Ventspils.\n\nOficiální web města Liepāja\n"}
{"id": "193845", "url": "https://cs.wikipedia.org/wiki?curid=193845", "title": "Majetková daň", "text": "Majetková daň\n\nMajetkové daně jsou přímé daně, které se platí v Česku i v jiných státech. Patří sem podle českých právních předpisů daň silniční, daň z nemovitých věcí, která zahrnuje daň z pozemků a daň ze staveb a jednotek, a daň z nabytí nemovitých věcí.\n\nMajetkové daně jsou v českém právu nejstaršími daněmi, neboť na rozdíl od jiných, které prošly na počátku 90. let 20. století bouřlivými změnami, tyto zůstaly z velké části stejné. Zásadnější změny nastaly od 1. 1. 2014, kdy byla zrušena tzv. trojdaň (daň dědická, darovací a z převodu nemovitosti) a namísto ní byla zavedena daň z nabytí nemovitých věcí. Jejich výnosy jsou pro stát malé, avšak stálé; na rozdíl od daní z příjmu či spotřebních daní. Jsou tedy daněmi doplňkovými.\n"}
{"id": "193853", "url": "https://cs.wikipedia.org/wiki?curid=193853", "title": "Drozd", "text": "Drozd\n\nDrozd je české rodové jméno pro několik rodů ptáků z čeledi drozdovití.\n\nV Česku se můžeme běžně setkat s drozdy rodu Turdus (kam patří i ptáci s českým rodovým jménem „kos“) – kromě kosů je to drozd zpěvný (\"Turdus philomelos\"), drozd kvíčala (\"Turdus pilaris\"), drozd cvrčala (\"Turdus iliacus\") a drozd brávník (\"Turdus viscivorus\"); vzácně k nám zalétli také drozd plavý (\"Turdus obscurus\"), drozd rezavý (\"Turdus naumanni\"), drozd proměnlivý (\"Turdus ruficollis\") a drozd stěhovavý (\"Turdus migratorius\"). Drozdi se živí hmyzem a plži (plže s ulitou rozbíjejí o kámen).\n\n\n"}
{"id": "193856", "url": "https://cs.wikipedia.org/wiki?curid=193856", "title": "The Pink Panther theme", "text": "The Pink Panther theme\n\nThe Pink Panther Theme je hudební kompozice Henry Manciniho, kterou v roce 1963 napsal jako ústřední motiv pro film Růžový panter. O rok později byl za tuto skladbu nominován na oscara za nejlepší původní hudební počin.\n"}
{"id": "193858", "url": "https://cs.wikipedia.org/wiki?curid=193858", "title": "Elsterwerda", "text": "Elsterwerda\n\nElsterwerda (dolnolužicky Wikow) je město v Německu na jihozápadě Braniborska v okrese Elbe-Elster, 50 km severně od Drážďan. Městem Elsterwerda protéká řeka Černý Halštrov\na kanál „Elsterwerda-Grödel“. Městem prochází silnice 1. třídy č. B 101 a B 169.\n\nElsterwerda (Wikow) německy a (lužickosrbsky)\n\n\"Biehla\" (Běła), \"Kotschka\" (Kóčka), \"Kraupa\" (Křupač), \"Krauschütz\" (Kružwica), \"sídlo\" \"Reissdamm\", \"Mitte\" a \"West\".\n\n\nPrvní písemná zmínka o obci pochází z roku 1211, tehdy ještě pod jménem \"Rudolfus sacertos de Elsterwerden\". Elsterwerda patřila do roku 1806 saskému kurfiřtství, od roku 1806 do 1815 pak saskému království. Díky Vídeňskému kongresu připadla Elsterwerda Pruské provincii Sasko.\n\n\n"}
{"id": "193868", "url": "https://cs.wikipedia.org/wiki?curid=193868", "title": "Josef Hausmann", "text": "Josef Hausmann\n\nJosef Hausmann (* 18. září 1953 Jaroměř) je český biochemik, tlumočník a spisovatel, autor knih kritizujících feminismus.\n\nVe volbách do Senátu PČR v roce 2012 kandidoval jako nezávislý v obvodu č. 35 – Jablonec nad Nisou. Se ziskem 9,85 % hlasů skončil na 7. místě a nepostoupil tak ani do druhého kola. O dva roky později ve volbách do Senátu PČR v roce 2014 kandidoval jako nestraník za ND v obvodu č. 30 – Kladno. Se ziskem 1,74 % hlasů skončil na předposledním 9. místě a opět tak nepostoupil ani do druhého kola.\n\nVe volbách do Evropského parlamentu v květnu 2019 kandidoval jako nestraník za ND na 20. místě kandidátky subjektu s názvem \"„ROZUMNÍ a Národní demokracie - STOP MIGRACI - NECHCEME EURO“\", ale nebyl zvolen.\n\nJosef Hausmann je rozvedený a má dvě dcery.\n\n\n"}
{"id": "193869", "url": "https://cs.wikipedia.org/wiki?curid=193869", "title": "Dance, Dance", "text": "Dance, Dance\n\nDance, Dance \"(Tanec, Tanec)\" je druhý singl Fall Out Boy z alba From Under the Cork Tree, který vyšel v roce 2005 a dostal se na deváté místo Billboard Hot 100.\n\n\n\n\nV klipu hrají Fall Out Boy na školní zábavě, ale zároveň jsou zobrazeni jako účastníci zábavy, co by školní pitomci. Časově je klip umístěn do 80. let.\n\nKlip měl premiéru 11. října 2005 a v \"Total Request Live\" se opět bodoval. Klip se filmoval na střední škole v New Yorku a klip začíná pohledem na okno, do kterého Pete hodí kamínek. Okno otevře dívka, kterou Pete pozve na zábavu, zajímavostí je, že jí v pokoji hraje píseň A Little Less Sixteen Candles, a Little More 'Touch Me', která se stala dalším singlem.\n\nVideoklip je delší než samostatná píseň, jelikož je vyplněn o mnoho dalších konverzací, improvizací.\n\nPísní Dance, Dance začíná klip This Ain't Scene, It's an Arm Race.\n\n"}
{"id": "193870", "url": "https://cs.wikipedia.org/wiki?curid=193870", "title": "Fugloy", "text": "Fugloy\n\nFugloy (IPA: [] nebo [], dánsky: \"Fuglø\", v českém překladu \"ptačí ostrov\") je nejvýchodnější z faerských ostrovů. Nachází se až na severovýchodním okraji souostroví a s rozlohou 11,02 km² je také nejmenším ostrovem regionu Norðoyggjar. Fugloy je také nejméně lidnatá samosprávná obec Faerských ostrovů. K 1. lednu 2014 zde žilo 42 obyvatel, rozdělených do vesnic Kirkja a Hattarvík.\n\nIndustrializace rybolovu a následně klesající význam zemědělství je hlavní příčinou odlivu obyvatelstva z ostrova už od počátku 20. století. Fugloy nemá přirodní podmínky ani infrastrukturu nutné pro přechod na rybolov jako zdroj obživy. Jako jeden z faerských vnějších ostrovů je závislý na lodní a vrtulníkové dopravě, ale během bouří zůstává odříznutý.\n\nFugloy leží nejvýchodněji z osmnácti hlavních ostrovů, které tvoří Faery. Jeho rozloha je 11,02 km², ale dohromady s okolními 23 ostrůvky činí 11,03 km². Nejližšími sousedcími ostrovy jsou Viðoy na západě a Svínoy na jihu. Úžinou mezi Fugloy a Svínoy je 3,9 kilometrů dlouhý Fugloyarfjørður.\n\nFugloy má vulkanický původ a je složený z vrstev bazaltu. Útesy podél pobřeží, po miliony let formované ledovcovým působením a erozí, jsou na některých místech velmi vysoké a příkré. To platí zejména na východní straně ostrova, kde se nachází 449 metrů vysoký útes Eystfelli. Pod ním stojí skalnatý ostrůvek Stapi s malým majákem, nejvýchodnější bod Faerských ostrovů.\n\nFugloy má relativně mírné přímořské klima, silně ovlivněné Atlantským oceánem. To má za následek mírné zimy, chladná léta a průměrnou roční teplotu 6,9 °C, což je jedna z nejvyšších na Faerských ostrovech. Průměrný roční úhrn srážek je 1040 mm, jeden z nejnižších na ostrovech.\n\n"}
{"id": "193872", "url": "https://cs.wikipedia.org/wiki?curid=193872", "title": "Svenska hockeyligan", "text": "Svenska hockeyligan\n\nSvenska hockeyligan (SHL), v letech 1975-2013 pod názvem Elitserien i ishockey, je nejvyšší hokejová soutěž ve Švédsku. V současnosti ji hraje 12 týmů. Poprvé se pod názvem Elitserien hrála v sezóně 1975-76, historie švédského hokejového šampionátu ale trvá už od roku 1922.\n\nMistrovství Švédska v ledním hokeji se poprvé konalo v roce 1922, pouhé dva roky poté, co přinesl hokej do země americký filmový režisér Raoul Le Mat. Prvním mistrem se stal tým IK Göta.\n\nPod názvem Elitserien se soutěž hrála poprvé 5. října 1975. V sezóně odehrál každý tým 36 zápasů. V lize hrálo deset týmů, další dva přibyly až v roce 1987. V roce 2013 došlo k přejmenování na Svenska hockeyligan.\n\nZákladní část Elitserien se hraje od září do března. Každý tým hraje 55 utkání. Zápasy v základní části sezóny se hrají na 60 minut (18minutová přestávka mezi třetinami). Nerozhodný výsledek může rozhodnout pětiminutové prodloužení hrané o čtyřech hráčích v poli na každé straně s pravidlem náhlé smrti, pokud gól nepadne, zapisují si týmy remízu. Za vítězství v normální hrací době dostává tým tři body, dva body za výhru v prodloužení, bod za porážku v prodloužení nebo remízu a bez bodů zůstává po porážce v normální hrací době.\n\nVítěz základní části je vyhlášen mistrem ligy a dostává odměnu milion švédských korun, druhý tým dostává polovinu.\n\nOsm nejlepších týmů postupuje do playoff (: \"SM-slutspel\") hrané v sériích na čtyři vítězná utkání. Čtvrtfinále má zvláštní nasazení – vítěz ligy si může vybrat, jestli bude hrát se sedmým nebo osmým týmem soutěže, druhý a třetí tým pak mohou vybírat vždy ze dvou zbývajících nejslabších týmů postupujících do playoff. V semifinále se utkávají čtyři postupující týmy tak, že nejlepší ze základní části hraje proti nejhoršímu a střední dva proti sobě.\n\nDva nejslabší týmy celé soutěže hrají baráž o udržení, zvanou \"Kvalserien\". Spolu s nimi se jí zúčastňují čtyři týmy z druhé ligy.\n\nV playoff a v baráži se při zachování pravidla o náhlé smrti prodlužuje se do padnutí gólu vždy po dvaceti minutách. Nejdelší zápas v historii soutěže zatím dospěl do čtvrtého prodloužení. V březnu 2002 se rozhodl o vítězství IF Troja/Ljungby nad Bofors 2:1 svou brankou Mika Välilä po 140 minutách a 41 sekundách hry.\n\n\nOd založení Elitserien v roce 1975 je nejúspěšnějším týmem Färjestads BK se sedmi tituly před Djurgårdens IF se šesti. Při započtení soutěží před vznikem Elitserien má nejvíce titulů Djurgårdens (16), následují Brynäs IF (13) a IK Göta (9).\n\n"}
{"id": "193877", "url": "https://cs.wikipedia.org/wiki?curid=193877", "title": "Streymoy", "text": "Streymoy\n\nStreymoy (dán.: \"Strømø\", isl.: \"Straumey\", čes.: \"ostrov proudů\") je největší a nejlidnatější ostrov na Faerských ostrovech. Leží na něm hlavní město Tórshavn.\n\nMá rozlohu 373,5 km², je 48 km dlouhý a 14 km široký. Na severovýchodě jsou zde dva hluboké fjordy Kollafjørður a Kaldbaksfjørður. Ostrov je velmi hornatý, hlavně na severozápadě, kde je nejvyšší hora ostrova Kopsenni s 789 metry. Průměrná nadmořská výška je 500 m n. m.\n\nNa ostrově je většinou tráva, bez stromů, až na několik uměle vysazených lesů.\n\nStreymoy je od druhého největšího ostrova Eysturoy oddělen průlivem Sundini na východě. Na západě je ostrov Vágar, na jihu ostrovy Sandoy, Koltur, Hestur a na jihovýchodě Nólsoy.\n\nPouze 0,2 % povrchu ostrova tvoří voda. Největšími jezery jsou Vatnið, Myrarnar a Leynavatn.\n\nNa ostrově žije 21 420 obyvatel, což je 40 % z celkového počtu obyvatel na Faerech. Největší podíl má největší město Tórshavn, které má 15 000 obyvatel.\n\nTórshavn je hlavním městem Faerských ostrovů. Je umístěn na jihu ostrova a má 12 393 obyvatel. Jméno města znamená Thorův přístav, je pojmenováno po bohu bouře a blesků v severské mytologii.\n\n\nVšechny osady na ostrově jsou spojeny asfaltovanými silnicemi. Hlavní silnice do Tórshavnu spojuje s ostrovem Eysturoy most přes průliv Sundini. V roce 2002 byl dokončen 4 km dlouhý tunel, spojující ostrovy Streymoy a Vágar.\n\nStreymoy je spojen pravidelným převozem na ostrovy Sandoy a Suðuroy. V letních měsících jsou pravidelné lodní spoje mezi Hanstholmem v Dánsku, Lerwickem na Shetlandech, Bergenem v Norsku a Seyðisfjörðurem na Islandu. Na ostrově není žádné letiště. Jediné faerské letiště je na ostrově Vágar.\n"}
{"id": "193879", "url": "https://cs.wikipedia.org/wiki?curid=193879", "title": "Spolek svatá Barbora", "text": "Spolek svatá Barbora\n\nSpolek svatá Barbora vznikl v roce 2004 (tehdy jako občanské sdružení) a sídlí v Karviné (do roku 2014 sídlil v Ostravě).\n\nSdružení se stará zhruba o 100 sirotků, kterým zemřel rodič při pracovním úraze v hornictví.\nJedná se o české, polské a slovenské děti, pro které sdružení pořádá různé sportovní a kulturní akce, přispívá na studium, zájmovou činnost a pořádá společné dovolené. \n\n"}
{"id": "193889", "url": "https://cs.wikipedia.org/wiki?curid=193889", "title": "Kalsoy", "text": "Kalsoy\n\nKalsoy (dán.: \"Kalsø\", isl.: \"Karlsey\") je Faerský ostrov. Má rozlohu 30,9 km² a 129 obyvatel. Je 1 km široký a 30 km dlouhý.\n\nLeží mezi ostrovy Eysturoy a Kunoy. Na ostrově je 13 vrcholů, z toho nejvyšší Nestindar měřící 787 m. Západ ostrova je velmi strmý, skalnatý. Na východě jsou všechny čtyři osady: Húsar s 54 obyvateli, Mikladalur s 55 obyvateli, Syðradalur s 5 obyvateli a Trøllanes s 24 obyvateli. Na jihu je vesnice Blankskáli, kde však nikdo nežije.\n\nJezdí zde trajekt ze Syðradaluru do Klaksvíku nebo jiných osad. Na ostrově je pět tunelů, Villingadalstunnilin, Mikladalstunnilin, Ritudalstunnilin, Teymur í Djúpadal a Trøllanestunnilin.\n"}
{"id": "193893", "url": "https://cs.wikipedia.org/wiki?curid=193893", "title": "Stóra Dímun", "text": "Stóra Dímun\n\nStóra Dímun (\"Velký Dímun\") je malý Faerský ostrov. Má rozlohu 2,7 km² a 7 obyvatel.\n\nNachází se na jihu Faerů, mezi ostrovy Skúvoy na severu a Lítla Dímun na jihu. Na ostrově jsou tři vrcholy, z toho nejvyšší Høgoyggj měřící 396 m. Na západním pobřeží jsou až 400 m vysoké skály. Na ostrově je pár hospodářství, kde se chytají papuchalci.\n\nLodní doprava na ostrov je závislá na počasí, ale létá sem také vrtulník.\n\n"}
{"id": "193895", "url": "https://cs.wikipedia.org/wiki?curid=193895", "title": "Svrab", "text": "Svrab\n\nSvrab (latinsky \"scabies\", z latinského \"scabere = drbat se\"), též sarkoptóza, u zvířat lidově též prašivina je infekční nemoc způsobená zákožkou svrabovou (latinsky \"Sarcoptes hominis\") postihující člověka i zvířata. \n\nU člověka je původcem zákožka \"Sarcoptes scabiei\" var. \"hominis\" (podle jiných autorů \"Sarcoptes scabiei\").\n\nŽe je příčinou svrabu parazit, objevil vídeňský lékař moravského původu (rodák z Brna) Ferdinand von Hebra (1816–1880).\n\nProjevuje se nepříjemným svěděním a kožními změnami v podobě oděrek (exkoriací), pupínků a skvrn. Onemocnění nesouvisí pouze s osobní hygienou, ale nedostatečná hygiena může způsobit horší průběh nemoci. Naopak i přehnaná hygiena může způsobit problémy při zjišťování a ověřování, zda jde o svrab.\nV České republice je onemocnění v současné době (po r. 2000, statistika ÚZIS) dost rozšířené. Je nejrozšířenějším profesním onemocněním mezi zdravotníky.\n\nZákožka vyvrtává kanálky ve zrohovatělé vrstvě pokožky. Samice klade denně jedno až tři 0,3 až 0,4 mm dlouhá vajíčka v slepých koncích chodbiček. Z vajíček se líhnou larvy, které žijí na povrchu těla. Z larev se během 18 až 23 dnů vyvinou nové samičky, které se opět zavrtávají nebo se mohou přenést na dalšího hostitele. Za tepla, obvykle v noci na lůžku, oživují paraziti svoji činnost, což nemocný pociťuje záchvatovitým svěděním.\nOnemocnění se přenáší nákazou, nejčastěji přímo od nemocného těsnějším nebo delší dobu trvajícím kontaktem, především společným užíváním textilií, spíše při dlouhodobém kontaktu (např. v noclehárnách, táborech, avšak rozhodně ne podáním ruky). Častý je přenos na další členy rodiny.\nPo zjištění infekce je důležité veškeré matrace, gauče, křesla, polstrované židle, polštáře, peřiny, deky atp. vyčistit od infekce například vynesením ven, vyžehlením napařovací žehličkou nebo vysátím vysavačem, který je schopen zlikvidovat roztoče. Ke zmírnění příznaků se doporučují pobyty na čerstvém vzduchu, zvláště pak ve večerních hodinách.\nLéčba onemocnění probíhá namazáním mastí InfectoScab 5 %, přičemž léčivá látka je permethrin, nebo mastí s obsahem síry. Po příchodu z nemocnice se doporučuje převléct postele a ráno po probuzení znova. Veškeré povlečení je nutné vyprat na 60 °C, vyžehlit je a nechat tři dny ležet. Po vyléčení je možné pro úplné ujištění jet do sirných lázní nebo do sauny. Ta se však doporučuje až třetí den po namazání mastí.\nMimo pokožku mohou zákožky přežít max. tři až čtyři dny. Pokud zákožku vystavíte na dobu delší deseti minut teplotám alespoň 60 °C, také nejsou schopny přežít. V případě nakažení je vhodné se nechat namazat v nemocnici a z bytu na týden odjet do prostředí, kde tato nemoc není.\nInfekci napomáhá snížená imunita. Na svrab jsou náchylné zejména děti, které se infikují hlavně během hraní. U těžkých nemocí (např. AIDS, hematologické choroby) může dojít k těžkému stavu charakteristickému nadměrnou hyperkeratózou, to je tzv. svrab norský.\nPříznaky se objevují tři až osm týdnů po infekci, zprvu nejsou příliš výrazné ani charakteristické. Často i odborníci myslí, že je to záchvat kopřivky. Napadá nejdříve tenčí kůži na břiše, v podpaží, na vnitřní straně stehen, prsní dvorce, kotníky, u menších dětí i dlaně a plosky chodidel. Základním projevem jsou drobné červené pupínky velikosti špendlíkové hlavičky, často uspořádané ve dvojicích a kryté stroupkem. Jsou silně svědivé, takže se mezi pupínky objevují škrábance.\nI po přeléčení u některých lidí přetrvává svědění i dva měsíce, hůře se hojí atopici a lidé se světlým typem pleti, povšechně pak ženy a děti.\n\nPříznaky jsou svědění, které se stupňuje v noci na lůžku a při zahřátí těla – sport atd. Na kůži je viditelná vyrážka – chodbičky zákožek jako několik milimetrů až několik centimetrů dlouhé našedlé nebo narůžovělé, lehce vyvýšené nitkovité stopy s perleťově zbarvenou 2 až 3 mm velkou kupkou na konci. Nejčastěji postiženými místy jsou meziprstní prostory, okolí genitálu a prsních bradavek, hýždě, zápěstí, záhyby loketního a kolenního kloubu, podbřišek a místa, kde přiléhá prádlo. U dětí také dlaně, plosky nohou, obličej a záda.\n\n\n\n"}
{"id": "193897", "url": "https://cs.wikipedia.org/wiki?curid=193897", "title": "Mumraj (divadelní hra)", "text": "Mumraj (divadelní hra)\n\nMumraj je nejúspěšnější divadelní hra židovského dramatika a scenáristy Lea Birinského. Její jevištní život začal globální premiérou v deseti divadlech současně – plánované jedenácté představení v Moravské Ostravě se z technických důvodů o den opozdilo. Vzhledem k osobní účasti autora lze za skutečnou světovou premiéru považovat berlínské představení. Velice rychle následovaly další inscenace v mnoha německých divadlech, včetně Irving Place German Theatre v New Yorku. Dobový tisk psal o plánovaných překladech až do 11 jazyků, dnes se jich z té doby podařilo jednoznačně prokázat sedm včetně češtiny. Velmi pravděpodobně však vznikly i další. Existují dokonce indicie na uvedení \"Mumraje\" v Japonsku – právě jím měl být v roce 1913 zahájen provoz nově vybudovaného moderního tokijského divadla. Potvrdit tuto informaci se však zatím nepodařilo.\n\nŘadu překladů zahájilo české uvedení v pražském Národním divadle, pouhé tři dny po německé premiéře a rovněž za účasti autora. Německy psaná satira na ruské (tedy potažmo slovanské) poměry od židovského autora žijícího ve Vídni by však byla v českém divadle asi špatně průchodná. Vedení Národního divadla tedy využilo autorova rusky znícího jména k malé mystifikaci a na plakáty nechalo vytisknout větu „Rusky napsal Lev Birinskij“. Ani překladatel Červinka tuto hru nezkazil, dokonce v knižním vydání solidárně neuvedl původní jazyk díla – použil formulaci „z rukopisu přeložil…“ Část novinářů (zejména z vídeňských českých listů) mystifikaci hned prohlédla, ale to se \"Mumraj\" již hrál. Každopádně tehdy vznikla velmi houževnatá legenda o ruskojazyčném původu Birinského her. Legenda, která přežila až do současnosti a spolu s českým textem se rozšířila i do ciziny.\n\nS \"Mumrajem\" se Birinski pokoušel prorazit i v USA. Hned v roce 1913 podle něj vznikla hudební komedie \"The Merry Martyr\", pro niž scénář a texty písní napsal Glen MacDonough, hudbu složil Hugo Riesenfeld. K realizaci nedošlo, nicméně British Library vlastní zpěvníček písní k této adaptaci. Vídeňský kritik a satirik Karl Kraus vyslovil podezření, že „Glen MacDonough“ je pouze pseudonym samotného Birinského, není to však pravděpodobné – z jiných indicií je jasné, že v té době by jeho angličtina ještě na literární tvorbu nestačila. V letech 1932–1935 se v USA postupně objevilo několik zpráv o plánovaných inscenacích Birinského her v adaptaci Hermana J. Mankiewicze a pod názvy \"The Devil's Elbow\", \"A New Spanish Custom\" respektive \"An Old Spanish Custom\". Podle dostupných kusých informací šlo jen o různé verze \"Mumraje\", jehož děj byl přesazen do španělského prostředí. K realizaci zřejmě ani v jednom případě nedošlo.\n\n\"Mumraj\" se stal první Birinského hrou, která se po letech zapomnění objevila i v novodobém divadle. Podle nedoložené hypotézy znovuobjevil český překlad \"Mumraje\" koncem 50. nebo začátkem 60. let 20. století Alfréd Radok. Doložené je, že český překlad textu objevili nezávisle na sobě: v 60. letech 20. století neznámo kde režisér Jiří Vrba a v 70. letech v českých antikvariátech režisérka amatérského divadla Marie Kubrová a slovenský dramaturg, překladatel a režisér Martin Porubjak. Vrba hru přeložil (patrně v přesvědčení o jejím ruskojazyčném původu) zpět do němčiny, nazval ji \"Mummenschanz\" a vyvezl do Vídně. Kubrová roku 1976 hru inscenovala v pražském amatérském divadle Maryša a později se k ní ještě dvakrát vrátila. Uvedení v československých profesionálních divadlech v té době nebylo z cenzurních důvodů možné, takže Porubjak věnoval kopii českého textu makedonskému režisérovi Vladimiru Milčinovi. Ten hru přeložil do makedonštiny a inscenoval roku 1980 ve Skopje. Následovaly inscenace v chorvatském, slovinském a srbském překladu. V tehdejším Československu byla hra profesionálními divadly uvedena až roku 1991, nejprve v Bratislavě a pak v pražském Činoherním klubu. A právě odtud se informace o \"Mumraji\" dostala do Maďarska, kde vzniklo několik inscenací v nově pořízeném, moderním maďarském překladu. Roku 1995 se segedínské zpracování stalo inspirací pro televizní inscenaci Maďarské televize (MTV 1). Roku 2001 hru natočila pod názvem \"Chaos\" jako televizní inscenaci i Slovenská televize v režii Milana Lasici. V Národním filmovém archivu v Praze je uložen literární scénář Antonína Máši, napsaný s podtitulem \"Komedie o ukradené revoluci\" podle původní divadelní hry. Scénář je datován v červenci 1992 a nikdy nebyl realizován.\n\n\"Mumraj\" se občas objeví v divadle i v současné době, především na amatérských scénách. Roku 2009 byl uveden v pražském Divadle na Vinohradech, roku 2017 se k němu vrátil Činoherní klub.\n\n\n\n\n\nGubernátor jisté severní ruské gubernie ve spolupráci se svým Sekretářem zásobuje petrohradskou vládu falešnými hlášeními o revoluci, která v jeho gubernii probíhá, a o obětech, které boj se zuřící revolucí přináší. Žádá o přidělení dalších a dalších finančních prostředků. A vláda ochotně platí, takže Gubernátorovy příjmy utěšeně rostou. Revolucionáři se však rozhodli právě z této gubernie vybudovat oázu klidu a míru, kde by mohli ukrývat své archivy, skladiště zbraní a své soudruhy, prchající z vězení nebo dekonspirované. Za každou cenu zde tedy brání jakýmkoliv revolučním aktivitám. Do Gubernátorova domu dokonce nasadí revolucionáře Kozakova, který má osobně střežit jeho bezpečnost. Kozakov plní své úkoly natolik pečlivě, že se nechá svést Gubernátorovou stárnoucí ženou. Gubernátor to mlčky a s povděkem přechází, protože má sám mimomanželský poměr a nemanželské dítě. Do této idylky zasáhne novinová zpráva, která rázně popře informace vládních listů o zdejší zuřící revoluci a konstatuje, že je zde naprostý klid a pořádek. Gubernátor se začne bát o své vedlejší příjmy a Sekretář navrhne zachránit situaci fingovaným atentátem na Gubernátora. Tento atentát spolu také ihned zinscenují.\n\nZdejší revolucionáři žijí, maskováni jako studenti, v domě židovského obchodníka Goldmana. Jeho syn Izidor nemohl studovat kvůli existující kvótě pro studenty židovského původu. Goldman tedy zaplatí studium synovi mužika Nikity a po dobu studií ho chce i živit – zvýšením počtu křesťanských studentů získá v rámci kvóty místo i pro Izidora. Nikita je přesvědčen, že za tím musí být nějaký podvod, a na všech stranách žádá, aby mu nebylo činěno bezpráví. Revolucionáři tráví dny u Goldmana nekonečnými debatami. Lenskij navrhne, aby se všichni ruští revolucionáři sami zastřelili s odůvodněním, že nelze žít v takových poměrech – to by Rusko jistě probudilo. Alexeje se rozhodnou potrestat, protože po ulicích vykřikoval revoluční hesla, přestože jejich revolučním úkolem je udržet klid a pořádek. Máša přivede Nikitu s jeho věčným požadavkem, aby se mu nečinilo bezpráví – revolucionáři sice nevědí, v čem bezpráví spočívá, ale vášnivě diskutují, jak mu pomoci. Do toho přinese Kozakov zprávu o atentátu na Gubernátora. Revolucionáři přemýšlejí, jak odvrátit následky tohoto činu – zatýkání, domovní prohlídky atd. Jediným řešením je prokázat nepolitický charakter atentátu. Kozakov se rozhodne sám sebe obětovat – přizná se na policii, že Gubernátora chtěl zastřelit z nešťastné lásky k jeho ženě.\n\nKozakov se Gubernátorovi přizná, že ho chtěl z lásky k jeho ženě zastřelit, a žádá proces a odsouzení. Gubernátor ho přesvědčuje, aby od procesu upustil, nabízí mu kariéru, odpouští mu „atentát“ i lásku ke své ženě. Nakonec dokonce svoluje, aby si Kozakov Gubernátorovou odvedl. Kozakov trvá na svém uvěznění. Přichází zpráva od vlády – Gubernátor je za statečnost vyznamenán a povýšen do funkce v Petrohradu. Z bezpečnostních důvodů musí ihned opustit gubernii, ve funkci ho nahradí generál Dernov, který je už na cestě. Gubernátor si uvědomí, že Dernov jeho „hru na revoluci“ okamžitě odhalí. Rozhodne se k zoufalému činu – ještě před Dernovovým příjezdem chce zorganizovat ve městě povstání.\n\nDo ulic jsou vysláni přestrojení policisté, aby „dělali revoluci“. Skuteční revolucionáři však zasáhnou, policisty zatýkají a předávají gubernským úřadům. Gubernátor se jim v tom snaží zabránit, obhajuje před nimi revoluci. Nadšení revolucionáři se přiznávají, že jsou skutečnými revolucionáři a chystají se s Gubernátorem spolupracovat. Mezi zatčenými je však i generál Dernov, který mezitím inkognito přijel převzít vedení gubernie. Sekretář zjistí jeho skutečnou totožnost a při „výslechu“ před ním sehraje komedii, kdy naoko vzkazuje Gubernátorovi svou rezignaci, protože nemůže být současně úředníkem i revolucionářem. Získá si Dernovovy sympatie a Gubernátorovi „zatčeného“ představí jako revolucionáře Lenského. Gubernátor Dernova / Lenského okamžitě požádá o spolupráci při vyvolání revoluce. Dernov odhalí svou pravou totožnost a chystá se revolucionáře i s Gubernátorem pozatýkat. Přichází však další zpráva od vlády – řízením gubernie je pověřen Sekretář. Jako první úkol má zatknout Dernova, který si v minulém působišti nechával poukazovat peníze na boj s revolucí a zpronevěřil je. Pak Sekretář nechá zatknout i Gubernátora a všechny revolucionáře.\n\nMotiv atentátu na gubernátora se v Birinského raných hrách opakuje dvakrát. Před \"Mumrajem\", kde je použit ve velmi parodické podobě, se motiv atentátu objevil i ve hře \"Moloch\". Přestože autor své hry zasadil do prostředí blíže nespecifikovaných ruských gubernií, za bezprostřední inspiraci pro tento motiv mohla posloužit událost domácí, tedy rakousko-uherská. Dne 12. dubna 1908 ve Lvově zastřelil ukrajinský student a člen tamní sociální demokracie Miroslav Sičinskij haličského místodržitele hraběte Andrzeje Kazimierza Potockého. Byl odsouzen k trestu smrti, který mu však byl císařem změněn na 20 let žaláře. Roku 1911 se mu podařilo uprchnout z vězení a emigrovat.\n\nPostava jménem Lenskij je zmíněna i v Birinského hře \"Raskolnikov\" – Razumichin vypráví, že jistý Lenskij „s křivým nosem“ u Zosimova tvrdil, že by bez výčitek zabil lichvářku Alenu. Lze však najít ještě jednu souvislost. Krycí jméno „Alenskij“ používal Dmitrij Bogrov, anarchista a agent kyjevské Ochranky, který roku 1911 spáchal úspěšný atentát na ruského premiéra Pjotra Stolypina a byl vzápětí popraven. Atentát na Stolypina použil Birinski jako jeden z motivů ve své hře \"The Holy Devil (Rasputin)\". Vzhledem k tomu, že v \"Molochovi\" z roku 1910 se žádný Lenskij neobjevuje, je možné, že tato postava byla skutečně inspirována až Bogrovem.\n\nMajetková práva k samotné hře budou trvat do 31. prosince 2021 (autor zemřel v roce 1951). Do dnešního dne se nepodařilo najít ani vlastníka, ani správce těchto práv, přestože pátrání proběhlo za pomoci agentury Dilia v Německu u agentury, která zastupovala práva ke hře v době jejího vzniku, i v USA, kde Leo Birinski publikoval další díla a kde také zemřel. Pátrání po Birinského dědicích, případně po jiných vlastnících či správcích majetkových autorských práv k jeho dílu pokračuje i nadále, situace se tedy v budoucnu může změnit.\n\n\n"}
{"id": "193898", "url": "https://cs.wikipedia.org/wiki?curid=193898", "title": "Červinka", "text": "Červinka\n\nČeské příjmení Červinka nosí více různých osobností:\n\n\n\n\n"}
{"id": "193904", "url": "https://cs.wikipedia.org/wiki?curid=193904", "title": "Absces", "text": "Absces\n\nAbsces (\"abscessus\") je ohraničená, chorobná dutina vzniklá zánětem a vyplněná hnisem. Absces může vzniknout v jakémkoli orgánu, způsobuje jeho poškození a místní příznaky (okolní otok, útlak, palčivou bolest) a vyvolává i celkové příznaky chronického zánětu (horečku, hubnutí, nechutenství, anemii). Absces vzniká nejčastěji na povrchu kůže, jako zánět mazových žlázek či vlasových folikulů, které však bývají bez komplikací. Časté a vážnější jsou abscesy v okolí kořenového hrotu zubu, jež se mohou propagovat do dutin, mozku či mediastina.\n\nVelikost abscesu může být i několik centimetrů. Absces vzniká většinou po hlubším poranění na končetinách. Vytvoří tvrdou bulku, která může působit značné bolesti. Absces se může vstřebat, většinou však praskne a hnis se vyvalí ven z těla. V horším případě praskne dutina dovnitř těla a může tak nastartovat flegmónu (neohraničené hnisání) nebo otravu krve. Absces je velmi častý následek infekcí, které se šíří mezi narkomany užívajícími drogy nitrožilně a bez dostatečné hygieny. Bolestivý absces je projevem mj. např. hordeola (ječné zrno).\n\nTerapie většího abscesu je chirurgická, zahrnuje incizi (rozříznutí) a vyčištění, např. výplach dezinfekčním nebo alespoň sterilním roztokem. Punkce jehlou obvykle není vhodná, abscesová dutina by měla být ošetřena tak, aby byl umožněn volný odtok sekretů, např. umístěním drénu nebo širokým vyšitím abscesové dutiny na povrch. Terapie se obvykle doplňuje antibiotiky dle citlivosti.\n\n\n"}
{"id": "193907", "url": "https://cs.wikipedia.org/wiki?curid=193907", "title": "Železniční trať Nezamyslice–Morkovice", "text": "Železniční trať Nezamyslice–Morkovice\n\nŽelezniční trať Nezamyslice – Morkovice (v jízdním řádu pro cestující naposledy označená číslem 302) v Olomouckém kraji a Zlínském kraji byla lokální železnice o délce 12 km, na které byla v roce 1998 ukončena veškerá osobní doprava. Nákladní doprava byla na této trati ukončena ještě dříve. Jednalo se o dráhu regionální. Dráha je v současné době zčásti nahrazena cyklostezkou.\n\nLokální trať Nezamyslice – Morkovice byla uvedena do provozu v roce 1909, čímž se zlepšila dopravní obslužnost zdejší oblasti. Trať byla důležitá zvlášť pro občany Morkovic a sousedních Slížan.\n\nRušením lokálních tratí se „Morkovička“ vyhýbala, ale trať nemohla konkurovat automobilové a autobusové dopravě, jelikož vedla mimo obce a důležitá byla pouze pro občany Morkovic-Slížan. Z tohoto důvodu byla 23. ledna 1998 zastavena veškerá doprava na trati a byla zavedena náhradní autobusová doprava.\n\nNáhradní autobusová doprava byla z Nezamyslic do Morkovic provozována do roku 2005, kdy byla také zrušena.\n\nStav trati již neumožňoval železniční provoz. V kolejích rostly náletové keře a část kolejí byla v úseku Těšice – Tištín vytrhána kvůli stavbě silnice. V roce 2006 byla snesena další část tratě.\n\nV roce 2011 bylo rozhodnuto o výstavbě cyklostezky v původním tělese trati. V tom roce se také cyklostezka dokončila, ale slavnostně otevřena byla až v květnu 2012. V roce 2012 bylo stále zachováno nezamyslické místní nádraží, kde trať začínala a to včetně kolejí, avšak v současné době je dráha již celá fyzicky zlikvidována. Zachovalo se pouze několik budov, zarostlá nástupiště, kilometrovníky, několik telefonních sloupů a staniční cedule.\n\nUž při zahájení provozu se počítalo s tím, že se lokálka napojí na Železniční trať Kroměříž - Zborovice, která je dodnes v provozu, dostavbou úseku Zborovice - Morkovice o délce 5 km. Trať by tedy vedla z Nezamyslic přes Morkovice a Zborovice až do Kroměříže, propojovala by hlavní trať Brno - Přerov s hlavní tratí Kojetín - Valašské Meziříčí.\n\n\n\n"}
{"id": "193913", "url": "https://cs.wikipedia.org/wiki?curid=193913", "title": "Guillaume-Joseph Roques", "text": "Guillaume-Joseph Roques\n\nGuillaume-Joseph Roques (1757 Toulouse – 1847 tamtéž) byl francouzský novoklasicistický a romantický malíř.\n\nUčil na Královské Akademii Umění v Toulouse a mezi jeho žáky patřil i Jean Auguste Dominique Ingres. Byl to plodný umělec a jeden z největších představitelů novoklasicismu mimo centrum zájmu v Paříži, ačkoliv později inklinoval spíše k romantismu).\n\nMezi jeho nejvýznamnější obrazy patří kopie obrazu Jacques-Louise Davida \"\" (1793) a série prací zahrnující život Panny Marie, v letech 1810–1820 maloval pro pěvecký církevní sbor \"Notre-Dame de la Daurade\" v Toulouse.\n"}
{"id": "193914", "url": "https://cs.wikipedia.org/wiki?curid=193914", "title": "Pomník obětem komunismu (Masaryktown)", "text": "Pomník obětem komunismu (Masaryktown)\n\nPomník obětem komunismu v Masaryktownu v Torontu byl slavnostně odhalen v roce 1989. Jeho autorem je český sochař a exulant Josef Randa, který pomník vybudoval jakožto sochu „znovuukřižovaného“. Jde o sochu muže (který má symbolizovat trpící národ), ukřižovaného na obřím srpu a kladivu. Vzpírající se tělo muže pak vyjadřuje úsilí vymanit se zpod krutého komunistického útlaku. Celý pomník je zároveň interpretován též jako ostrý protiklad vůči slavnému sousoší \"Dělník a kolchoznice\" sovětské sochařky Věry Ignaťjevny Muchinojové z roku 1937. \n\nV roce 2002 věnoval český velvyslanec v Kanadě, Vladimír Kotzy, repliku pomníku městu Gatineau jakožto příspěvek k jeho projektu Sál národů.\n\n"}
{"id": "193916", "url": "https://cs.wikipedia.org/wiki?curid=193916", "title": "Pražský kraj", "text": "Pražský kraj\n\nPražský kraj byl správní celek, který vznikl 1. ledna 1949 na základě správní reformy z roku 1948 ze střední části Čech a do značné míry se jeho území krylo s územím současného Středočeského kraje. Do 16. května 1954 bylo však jeho součástí i území hlavního města Prahy, které se pak od 17. května 1954 na základě zákona č. 13/1954 Sb. stalo samostatným celkem. Jeho centrem byla Praha. Kraj měl původně rozlohu 9 730 km².\n\nNa severu sousedil s krajem Libereckým, na severovýchodě s krajem Hradeckým, na východě s krajem Pardubickým, na jihovýchodě s krajem Jihlavským, na jihu s krajem Českobudějovickým, na jihozápadě s krajem Plzeňským, na západě s krajem Karlovarským, a na severozápadě s krajem Ústeckým.\n\n26 \"(později 25)\" okresů: Benešov, Beroun, Brandýs nad Labem, Český Brod, Dobříš, Hořovice, hlavní město Praha \"(do roku 1954)\", Kladno, Kolín, Kralupy nad Vltavou, Kutná Hora, Mělník, Mladá Boleslav, Nové Strašecí, Nymburk, Poděbrady, Praha-jih, Praha-sever, Praha-východ, Praha-západ, Příbram, Rakovník, Říčany, Sedlčany, Slaný, Vlašim, Votice.\n\nV letech 1850-1862 ještě existoval Pražský kraj jiného rozsahu.\n\n1. července 1960 byla na základě další správní reformy většina území Pražského kraje začleněna do nově zřízeného Středočeského kraje, pouze malá část území se stala součástí nově zřízeného kraje Jihočeského, na západě pak Západočeského.\n\n\n"}
{"id": "193919", "url": "https://cs.wikipedia.org/wiki?curid=193919", "title": "Velká cena Kataru silničních motocyklů 2007", "text": "Velká cena Kataru silničních motocyklů 2007\n\nMistrovství světa silničních motocyklů v roce 2007 zahajovala Velká cena Kataru, kterou ve dnech od 8. března do 10. března hostil 5,38 km dlouhý okruh Losail International Circuit.\n\nBautista padá a končí.\nde Angelis předjíždí Kallia a jde na 5.místo.\n"}
{"id": "193922", "url": "https://cs.wikipedia.org/wiki?curid=193922", "title": "Masaryktown", "text": "Masaryktown\n\nMasaryktown může být:\n\n"}
{"id": "193923", "url": "https://cs.wikipedia.org/wiki?curid=193923", "title": "Ante Tomić", "text": "Ante Tomić\n\nAnte Tomić (* 22. dubna 1970) je chorvatský spisovatel a žurnalista.\n\nRodák ze Splitu začal psát jako reportér pro místní deník Slobodna Dalmacija. Ve svých článcích ukazoval literární talent, který převedl v jeho debutové novele \"Što je muškarac bez brkova\" (2000). Tři roky na to, napsal další novelu\n\"Ništa nas ne smije iznenaditi\", která popisuje život rekrutů Jugoslávské lidové armádě. Obě novely byly přizpůsobeny pro film.\n\nAnte Tomić dnes píše pro Jutarnji list. V roce 2004 cestoval napříč USA spolu s prezidentskou kampaní a dělal rozhovory s obyčejnými lidmi. Na základě jejich článků byla velká část chorvatské veřejnosti přesvědčena, že vyhraje John Kerry přesunem hlasů.\n\nAnte Tomić byl také spoluautor scénářů pro film \"Posljednja volja\" (1999) a pro minisérie \"Novo doba\" (2002).\n\n"}
{"id": "193927", "url": "https://cs.wikipedia.org/wiki?curid=193927", "title": "Borðoy", "text": "Borðoy\n\nBorðoy (dán.: \"Bordø\", isl.: \"Borðey\") je jeden z Faerských ostrovů. Má 95 km² a 5 002 obyvatel. Borðoy patří mezi šest severních ostrovů Faerských ostrovů, leží uprostřed nich a je největší z nich. Největším městem je Klaksvík s 4 681 obyvateli, což činí 80% všech obyvatel severních ostrovů.\n\nLeží mezi ostrovy Eysturoy, Kalsoy a Kunoy na západě a Viðoy, Svínoy a Fugloy na východě. Na ostrově je 23 vrcholů, z toho 5 hor. Nejvyšší z nich je Lokki vysoká 755 m. Další hory Háfjall (647 m), Borðoyarnes (392 m), Depilsknúkur (680 m) a Hálgafelli (503 m). Dva fjordy se nacházejí na jihu ostrova: Borðoyarvík (zde leží Klaksvík) a Árnafjørdður.\n\n\nJen 0,1 % rozlohy ostrova tvoří voda.\n\nÁnir, Árnafjørður, Depil, Klaksvík, Múli, Norðdepil, Norðoyri, Norðtoftir, Skálatoftir, Strond\n\n\nV roce 2006 byl postaven podmořský tunel Norðoyatunnilin měřící 6 300 m, který dnes spojuje Klaksvík a město Leirvík na ostrově Eysturoy. S ostrovem Kunoy a ostrovem Viðoy je spojený mostem. Jediný přístav na ostrově je v Klaksvíku.\n"}
{"id": "193928", "url": "https://cs.wikipedia.org/wiki?curid=193928", "title": "Josef Randa", "text": "Josef Randa\n\nJosef Randa (10. ledna 1933, Praha – 6. července 2005, Winnipeg, Manitoba, Kanada) byl uznávaný český sochař a exulant. Před komunistickým režimem uprchl do Kanady. Je autorem řady uměleckých děl, mimo jiné \"Znovuukřižovaného\" a \"Setkání dvou řek\". V roce 2002 obdržel od Československého sdružení v Kanadě Masarykovu cenu.\n\n"}
{"id": "193929", "url": "https://cs.wikipedia.org/wiki?curid=193929", "title": "Mistrovství světa silničních motocyklů 2007", "text": "Mistrovství světa silničních motocyklů 2007\n\nMistrovství světa silničních motocyklů v roce 2007 zahajovala Velká cena Kataru, kterou ve dnech od 8. března do 10. března hostil 5,38 km dlouhý okruh Losail International Circuit. V třídě MotoGP se mistrem světa stal Casey Stoner před Dani Pedrosou a třetím Valentinem Rossim. V kategorii do 250cc triumfoval Španěl Jorge Lorenzo, na druhém místě se umístil Andrea Dovizioso a celkové třetí místo obsadil Alex de Angelis. Tito tři nejlepší z 250cc následující sezónu přestoupili do třídy MotoGP. Ve tříde do 125cc vyhrál boj o mistrovský titul v posledním závodě sezony maďarský závodník Gábor Talmácsi před svým týmovou kolegou Hectorem Faubelem. Třetí místo si zajistil Tomojoši Kojama. Lukáš Pešek na celkovém čtvrtém místě za ním zaostal o 11 bodů.\n"}
{"id": "193932", "url": "https://cs.wikipedia.org/wiki?curid=193932", "title": "Kassandra", "text": "Kassandra\n\nKassandra (řecky Κασσάνδρα, latinsky \"Cassandra\") je v řecké mytologii dcera trojského krále Priama a jeho manželky Hekabé. Byla proslulou věštkyní.\n\nKassandra byla tak krásná, že se do ní zamiloval sám bůh Apollón, nejkrásnější z bohů. Slíbila mu svou lásku, když jí dá věšteckého ducha. Apollón to udělal, avšak ona ho najednou odmítla milovat. Dary od bohů se nevracejí, takže schopnost předpovídat jí zůstala, ale Apollón ji potrestal tím, že nikdo nikdy nebude jejím věštbám věřit. A tak tomu napříště vždycky bylo - Kassandra předpověděla, nikdo jí nevěřil, každá věštba se však beze zbytku potvrdila.\n\nPoprvé se stalo, že její matka měla sen o hořící pochodni a Kassandra předpověděla, že její očekávaný syn bude příčinou záhuby Tróje. Radila, ať dítě hned po narození zahubí a tím ušetří bohaté trojské království od zkázy. Nikdo jí neuvěřil.\n\nNovorozeného syna Parida nechali nicméně na králův rozkaz pohodit v lese, na svazích hory Ídy, on však přežil díky medvědici, která ho odkojila a nymfě Oinóné a pastýři Ageláovi, kteří se o něj postarali a vychovali ho. Když Paris dospěl, vrátil se do paláce, poté rozsoudil spor o nejkrásnější bohyni a za odměnu dostal krásnou Helenu; nato její manžel, spartský král Meneláos s celou armádou bojovníků a lodí připluli, obléhali a v desátém roce války dobyli a vyplenili Tróju.\n\nDalší Kassandřina nevyslyšená věštba bylo varování Trójanů před dřevěným trojským koněm, nepovedlo se jí však zabránit tomu, aby zvědaví Trójané vtáhli koně dovnitř městských bran. Z koně v noci vyskákali ukrytí Řekové, otevřeli brány dalším vojskům a do rána bylo město zničeno.\n\nKdyž už Trója hořela, ukryla se Kassandra v chrámě bohyně Pallas Athény. Tam se jí však zmocnil achajský bojovník Aiás zvaný „malý“ a zneuctil ji. Za to ho ztrestala bohyně smrtí v moři.\n\nKassandra při dělení kořisti připadla jako otrokyně veliteli řeckých vojsk Agamemnonovi, který ji vzal s sebou do Mykén (prý i s dvojčaty Téledamem a Pelopem, které mu porodila). Hned po vstupu do paláce na slavnostní hostinu byla zákeřně zavražděna hned po Agamemnonovi. Někde se tvrdí, že zemřela rukou zrádného králova bratrance Aigistha, jiní říkají, že to byla ruka Klytaimnéstry, královy manželky. K těmto vraždám nemuselo dojít, kdyby Kassandřina varovná slova před vstupem do paláce byla vyslyšena. Jako tolikrát předtím ani tentokrát jejím slovům nikdo nevěřil.\n\nKassandřiny osudy líčí zejména\n\nV roce 1982 nahrála skupina ABBA píseň Cassandra. Píseň popisuje poslední okamžiky před Kassandřiným odjezdem z Tróje.\n\n\n"}
{"id": "193933", "url": "https://cs.wikipedia.org/wiki?curid=193933", "title": "Hekabé", "text": "Hekabé\n\nHekabé (řecky \"Ἑκάβη\", latinsky \"Hecuba\") je v řecké mytologii dcera frýžského krále Dymanta, manželka posledního trojského krále Priama.\n\nPrvní manželkou Priamovou byla Arisbé, dcera věštce Meropa. Porodila mu syna Aisaka, který měl rovněž věštecké nadání. Později varoval před narozením Parida.\n\nHekabé byla druhou manželkou Priamovou, byla vznešenou a ušlechtilou královnou. Dala králi devatenáct synů, prvním byl Hektór, statečný bojovník a vrchní velitel trojských vojsk. Další se jmenovali Déifobos, Helenos, Polítés, ale nejznámější je Paris, rozhodl spor, která ze tří bohyň je nejkrásnější, poté spartskému králi Meneláovi unesl krásnou manželku Helenu. To zapálilo hněv Řeků a největší válečnou výpravu proti Tróje. Ta skončila totální porážkou trojanů a zkázou města.\n\nOsud královny Hekabé byl krutý: přežila všechny své syny, ti padli ve válce. Před jejíma očima Neoptolemos, syn řeckého hrdiny Achillea, surově zabil jejího manžela, starého krále Priama.Po úplném pádu Tróje se stala Hekabé kořistí ithackého krále Odyssea, ale brzy nato zemřela. Jsou pověsti, které uvádějí, že Hekabé zahynula jako pes. Bylo to za vraždu svého zetě Polyméstora (či Polymnéstora), kterému před válkou svěřila svého nedospělého syna Polydóra. Toho po pádu Tróje Polyméstor zavraždil, aby se dostal k trojskému zlatu. Zato ho Hekabé krutým způsobem zavraždila.\n\n\n"}
{"id": "193937", "url": "https://cs.wikipedia.org/wiki?curid=193937", "title": "Polyméstor", "text": "Polyméstor\n\nPolyméstor (latinsky \"Polymestor\") je v řecké mytologii král thráckých Bistonů, manžel Íliony – dcery trojského krále Priama. \n\nHned po vypuknutí trojské války poslal král Priamos svého nejmladšího syna Polydóra ke králi Polyméstorovi, aby synka uchránil před válečnými útrapami. Polyméstor ho přijal, avšak v okamžiku, kdy válka skončila pádem Tróje, chlapce úkladně zavraždil, aby se zmocnil jeho majetku, zejména zlata. \n\nPriamova manželka, královna Hekabé pád Tróje nakrátko přežila, za tento zločin na bezbranném dítěti pomstila. Připravila vrahovi Polyméstorovi krutou smrt. \n\n"}
{"id": "193947", "url": "https://cs.wikipedia.org/wiki?curid=193947", "title": "Seznam osobností Hradce Králové", "text": "Seznam osobností Hradce Králové\n\nZde je seznam osobností, které se v Hradci Králové narodily, studovaly, bydlely nebo zde prožily významnou část svého života.\n\n"}
{"id": "193948", "url": "https://cs.wikipedia.org/wiki?curid=193948", "title": "Letiště Wick", "text": "Letiště Wick\n\nLetiště Wick (: \"Wick Airport\"; IATA: WIC, ICAO: EGPC) je místní letiště situované u skotského města Wick, na severu Highlands, zajišťující obsluhu této oblasti. Letiště vlastní společnost Highlands and Islands Airports Limited. Letiště slouží zároveň jako heliport, hlavně pro dopravní obsluhu naftových plošin v Severním moři.\n\n\n"}
{"id": "193953", "url": "https://cs.wikipedia.org/wiki?curid=193953", "title": "Bytí", "text": "Bytí\n\nBytí jako podstatné jméno (řecky \"to einai\", latinsky \"esse\", anglicky \"being\", německy \"das Sein\") je filosofický výraz pro celek všeho, co bylo, jest a bude. Jakkoli se člověk s bytím setkává v nejrůznějších jsoucnech, událostech a zkušenostech, filosofie přemýšlí i o tom, co je spojuje a přesahuje právě jakožto bytí. Tato část filosofie se tradičně nazývá ontologie, z řeckého \"ón, ontos\" – jsoucí. Filosofie začíná podle Platóna údivem, který není jen údivem nad tou či onou věcí, ale nad skutečností, že něco vůbec jest. „Jak to, že jest vůbec něco, a ne nic?“ (Leibniz) Tato zdánlivá samozřejmost totiž při bližším přihlédnutí vůbec samozřejmá není.\n\nRozdíl mezi bytím a jsoucnem (jsoucny) lze ovšem vyjádřit jen v některých jazycích. Platón užívá častěji výraz \"to ón\", Aristotelés spíše \"to einai\", latinské významové rozlišení \"esse\" (bytí) a \"ens\" (jsoucno) však zavedla až středověká scholastická filosofie a teologie. Němčina od Hegela rozlišuje mezi \"das Sein\" (bytí) a \"das Seiende\" (jsoucí), odtud i české bytí a jsoucno. Západní jazyky užívají pro obojí často jediné slovo (anglické \"being\"), což působí značné potíže při překládání. Vedle toho se užívá řady dalších příbuzných pojmů jako existence nebo podstata. Ve francouzštině se ovšem rozlišuje: \"etre\" je v opačném vztahu k \"exister\". Máme tedy nástroj k překladu: l´essence (=bytí), l´existence (=jsoucno).\n\nNěmecký filosof Martin Heidegger soudí, že celá západní filosofie a metafyzika se zcela věnovala zkoumání jednotlivých jsoucen, jejich „podstat“, vlastností a podobně, takže nakonec zapomněla na otázku bytí. Něco podobného se ostatně odehrálo i v jazyce, kde se význam slovesa „být“ pozvolna vytrácí a stává se pouhou sponou: věta „já jsem“ nám připadá neúplná a očekáváme nějaké další určení, předmět (např. „já jsem učitel“); jako kdyby samo bytí neznamenalo vůbec nic. V některých jazycích se spona skutečně ztrácí a třeba v ruštině se už říká jen „ja učítěl“. Přitom je prosté bytí základem a podmínkou pro všechno ostatní: jen jsoucí může také být něčím nebo někým.\n\nHeidegger připomíná, že v některých zvláštních zkušenostech, které nemají věcný předmět – například ve fenoménu úzkosti – se člověk setkává s bytím jako takovým. Z jiného hlediska můžeme zkoumat způsoby bytí různých tříd jsoucen. Heidegger uvádí jako příklad jsoucna výskytová (\"vorhandenes\"), která se nás nijak netýkají a která zkoumáme jako nezaujatí pozorovatelé či vědci, jsoucna příruční (\"zuhandenes\"), která nám slouží k různým potřebám a která naopak obvykle vůbec nezkoumáme (kdo přesně ví, jak vypadá jeho kartáček na zuby?) a konečně specifický způsob bytí člověka, pro nějž používá pojem pobyt (\"Dasein\", zdebytí).\n\nPobyt je tak, že se mu jeho vnímané okolí pořádá do smysluplného celku světa, kterému zejména díky řeči rozumí, ale hlavně tak, že mu na jeho bytí záleží a že se o ně musí neustále starat. Tato starost či péče o vlastní bytí je podle Heideggera smyslem jeho bytí, což se projevuje zejména v lidské časovosti: člověk žije v přítomnosti, kde vnímá a jedná, tato přítomnost je ovšem složitě podmíněna tím, co bylo (například pamětí, zkušeností, danými podmínkami), a přitom musí neustále jednat do budoucnosti, která mu přináší různé možnosti a hrozby a v níž také vidí své omezení, konečnost a smrt. Ať chce nebo nechce, musí člověk své bytí vést, rozhodovat se, jednat a nést za svá jednání odpovědnost.\n\nHans Jonas ukázal, že tento velmi zvláštní způsob bytí člověka, charakterizovaný potřebami, starostí, svobodou a konečností, je už jaksi připraven u jiných živých bytostí. Všechny živé organismy jsou tak, že se ze svého okolí \"vydělují\" (buněčnou blanou, pokožkou apod.), ale že na něm zároveň podstatně \"závisejí\": potřebují vodu, světlo, potravu. Živočichové toto své prostředí v různé míře \"vnímají\", reagují na ně a pohybují se v něm za svými cíli. Ve větší či menší míře o nich tedy také platí, že jim o jejich bytí jde, že jim na něm záleží – tím spíš, že jejich život je omezený a trvá jen tak, že se mohou reprodukovat. Živočich se rodí, roste, stárne a hyne, ale mezitím se dokáže rozmnožit, postarat se o pokračování své linie a svého druhu.\n\nFrancouzský fenomenolog Emmanuel Lévinas vnímá zkušenost bytí jako spíše hrozivou, neosobní prázdnotu (\"il y a\"), do níž vnáší světlo teprve tvář druhého, která člověka orientuje, učí ho rozlišovat dobré a zlé a dává mu také poslední, nepřekonatelný smysl. Ten tkví podle Lévinase v nepodmíněné odpovědnosti, která se musí starat o dobro druhého, neboť je za něho „rukojmím“. Zato nemusí člověk o smyslu svého života nikdy pochybovat, neboť je druhým zván, aby se vydal do „nekonečné a neprozkoumané země dobroty, jež si vyžaduje všechny síly jednotlivé přítomnosti“.\n\n\n\n"}
{"id": "193959", "url": "https://cs.wikipedia.org/wiki?curid=193959", "title": "Tongyong pinyin", "text": "Tongyong pinyin\n\nTongyong pinyin (čínsky: ; tongyong pinyin: \"tongyòng pinyin\"; hanyu pinyin: \"tōngyòng pīnyīn\"; český přepis: \"tchung-jung pchin-jin)\" byla v letech 2002–2008 oficiální metoda transkripce čínských znaků do latinky, schválená tchajwanským ministerstvem školství. Jeho používání není povinné. Je postaven na standardní čínské výslovnosti.\n\nNa Tchaj-wanu se dlouho používaly různé systémy romanizace. Oficiálně se užíval systém Gwoyeu Romatzyh, od roku 1986 nahrazen MPS II (Mandarin Phonetic Symbols II), ovšem tyto systémy se nikdy výrazněji neprosadily do praxe, kde převládala Wade-Gilesova transkripce, která ovšem nebyla používána zcela důsledně.\n\nTchajwanci (zejména ti, kteří si přejí úplnou nezávislost) dlouho odmítali přechod na hanyu pinyin (pchin-jin), protože pochází z ČLR a hledali vlastní systém.\n\nTongyong pinyin vymyslel v roce 1998 Jü Po-čchüan (). Tento systém byl od té doby několikrát upraven. Ve srovnání s chan-ju pchin-jinem vykazuje jisté shody, ale i řadu rozdílů.\n\nV listopadu 2000 navrhl bývalý ministr školství Ccheng Č'-lang (), aby vláda používala hanyu pinyin s několika úpravami pro místní nářečí, ale návrh byl zamítnut. Mnoho lidí, včetně starosty Tchaj-peje, Ma Jing-ťioua (), věřilo, že Tchaj-wan by měl přejít na hanyu pinyin, protože je to mezinárodní standard.\n\n10. července 2002 se na tchajwanském ministerstvu školství konala schůze pro 27 členů. Dostavilo se jich pouze 13, 2 jednání předčasně opustili a předseda nemohl hlasovat, takže vyhláška o tongyong pinyinu prošla pouhými 10 hlasy. Protože tongyong pinyin není povinný, tchajpejská městská rada se rozhodla, že bude používat souběžně tongyong i chan-ju pchin-jin. Starosta Ma později rozhodl, že na silničních ukazatelích bude pouze chan-ju pchin-jin a na konci roku 2002 bylo 161 silničních ukazatelů změněno ze starší transkripce na chan-ju pchin-jin. Na konci roku 2003 mělo všech 659 ulic cedule v chan-ju pchin-jinu.\n\nDělení skupin příznivců chan-ju pchin-jin a tongyong pinyinu se na Tchaj-wanu do značné míry kryjí se rozdělením na zastánce tezí „Tchaj-wan je Čína,“ resp. „Tchaj-wan má být na Číně nezávislý.“ Radnice ovládané Kuomintangem proto obvykle preferují chan-ju pchin-jin, radnice ovládané demokratickou stranou preferují tongyong. Vedle sebe pak mohou být dvě cedule s odlišným pravopisem, podle toho, která radnice je vede. Nekonzistentní transkripce ale není na Tchaj-wanu nic nového.\n\nČástečně i kvůli nedostatečné shodě, kterou abecedu používat, byl (v roce 2003) na neurčito odložen záměr ministerstva školství začít používat chan-ju pchin-jin k výuce výslovnosti znaků ve školách (dosud se používá zvláštní abeceda ču-jin).\n\nV roce 2008 Kuomintang vyhrál jak parlamentní tak prezidentské volby. Na to byl vyhlášen od 1. ledna 2009 chan-ju pchin-jin již jako jediný oficiální systémem romanizace na Taiwanu.\n\nPokud není řečeno jinak, tongyong pinyin se shoduje s hanyu pinyinem.\n\n\nExistuje i verze tongyong pinyinu pro přepis tchajwanštiny (), která neobsahuje písmeno \"f\", ale přidává písmeno \"v\" (pro hlásku 万). Tchajwanské ministerstvo školství však 28. září 2006 rozhodlo, že pro tchajwanštinu se nadále bude používat systém zvaný Pe̍h-ōe-jī ().\n\n\n"}
{"id": "193979", "url": "https://cs.wikipedia.org/wiki?curid=193979", "title": "Úrok", "text": "Úrok\n\nÚrok je peněžitá odměna za půjčení peněz. Věřitel, který může dočasně postrádat nějakou finanční částku, ji půjčí dlužníkovi, jenž s ní může disponovat; jinými slovy věřitel poskytne dlužníkovi úvěr. Do určité sjednané lhůty musí být zapůjčená částka – nazývaná jistina – navrácena spolu s navýšením, úrokem.\n\nFakticky je úrok projevem \"časové preference\". Lidé obvykle preferují okamžitou spotřebu před pozdější, považují-li budoucí statek za totožný se současným. Pokud mají se spotřebou počkat, musí být k takovému odkladu motivováni. Jednou z možných forem motivace je právě úrok, tedy cena, kterou dlužník nabízí věřiteli za zapůjčení prostředků na nějaký dohodnutý časový interval. Bez této dodatečné platby by věřitel neměl důvod, proč odkládat svou spotřebu. Existence úroků podporuje trh s úvěry tím, že vytváří na straně věřitele motivaci peníze půjčit a na straně střadatelů peníze neutrácet.\n\nPůjčka je svou povahou podobnou transakcí jako kterákoliv jiná na trhu. Věřitel má k dispozici přebytek zapůjčitelných fondů, zatímco dlužníkovi se jich naopak nedostává. Dojde proto ke směně. Ta zpravidla zvyšuje celkovou ekonomickou efektivitu: V tomto případě proto, že peníze jsou přesouvány z kapes, ve kterých by neproduktivně ležely, do rukou dlužníků, kteří dokáží nabídnout jejich nejlepší zhodnocení, zaplatit nejvyšší úrok.\n\nV moderní ekonomice často mezi věřitelem a dlužníkem bývá jen nepřímá vazba. Specializovaná firma (obvykle banka) nejprve nabízí držitelům hotovosti úrok, aby získala jejich prostředky. Poté sama těmto penězům hledá nejlepší investiční projekty, tedy ty podnikatele, kteří slibují nejvyšší úroky. Úrok všem zúčastněným slouží jako vodítko. Původní držitel hotovosti nejprve porovná nabízený úrok s užitkem okamžité spotřeby (tedy uváží svou časovou preferenci), poté banka rozhodne podle úroků nabízených podnikateli a odhadované rizikovosti, které projekty bude financovat. A zároveň podnikatel sám uváží, zda při dané ceně peněz, tedy při daných úrocích, které musí za půjčené peníze zaplatit, vůbec má zamýšlenou činnost začínat.\n\nVelikost úroku se obvykle vyjadřuje pomocí úrokové míry (sazby), která je procentním vyjádřením zvýšení půjčené částky za určité časové období.\n\nÚroková míra se odvíjí od několika faktorů. Prvním je čistá úroková míra plynoucí z lidské preference nynější spotřeby před pozdější. Druhou složkou je riziková prémie. Čím vyšší je riziko nesplacení úvěru, tím více bude věřitel od dlužníka vyžadovat jako kompenzaci. Dále úroková míra roste vlivem inflace, přesněji očekávané inflace. Kdykoliv věřitel předpokládá, že kupní síla peněz klesne nějakou měrou v uvažovaném období, bude žádat od dlužníka vyšší sumu, aby tuto ztrátu nahradil (nominálně více je reálně stejně). Jestliže je půjčka poskytována zahraničnímu subjektu, je třeba zvážit také kurzové riziko.\n\nPosledním (nikoliv však svým významem) vlivem, který na velikost úrokových měr působí, je centrální banka a úroková míra, za kterou půjčuje prostředky komerčním bankovním domům nebo od nich přijímá volné peníze.\n\nNeoklasická teorie úrokové míry tvrdí, že úroková míra je vyrovnávajícím činitelem úspor a investic, kdy na straně nabídky jsou úspory, na straně poptávky jsou investice.\n\nPři vysoké IR (úrokové míře) subjekty ztrácejí motivaci spořit, proto má křivka úspor takovýto tvar.\nInvestice klesají:\n\nCo je příčinou pohybu křivek úspor a investic?\nÚspory ovlivňuje:\n\nInvestice ovlivňuje:\n\nTeorie zápůjčních fondů říká, že úroková míra je vyrovnávajícím činitelem nabídky zápůjčních fondů a poptávky po zápůjčních fondech.\n\nNa straně nabídky zápůjčních fondů jsou úspory:\n\nNa straně poptávky jsou investice:\n\nZ uvedené teorie vyplývá, že:\n\nTeorie preference likvidity, jejímž autorem je Keynes, říká, že úroková míra je vyrovnávacím činitelem mezi stavem nabídky peněz a stavem poptávky po penězích. Platí, že ekonomické subjekty preferují držbu peněz před ostatními výnosovými aktivy = dluhopisy a poptávka po penězích se skládá z transakční poptávky, která je závislá na důchodu, a ze spekulativní poptávky, která je závislá na úrokové míře.\n\nPři nízké úr. míře je vysoká cena tržních aktiv. Pokud se změní výše důchodu, pak poroste úroková míra (IR) a i poptávka po penězích ovlivňuje nabídku peněz. Jestliže se stane, že roste nabídka peněz, pak klesá IR.\n\n\n\"Viz také lichva.\"\n\nPůjčování peněz za úplatu se objevilo vzápětí po vzniku peněz a setkáváme se s ním v Mezopotámii, starém Egyptě nebo antickém Římě.\n\nOd raného středověku se tato činnost setkávala s omezením ze strany různých náboženství. Podle křesťanské církve byl úrok poplatek za čas, který patří Bohu, a proto se s ním nemůže obchodovat. Jiným důvodem byl názor, že půjčování peněz samo o sobě nevytváří žádné hodnoty. Do dneška se nám zachovalo pro příliš vysoký úrok označení \"„nekřesťanský“\" a Islám zakazuje půjčování peněz na úrok dodnes.\n\nV historii nezřídka docházelo ke snahám omezovat výši úroku, k čemuž mohla vést panovníkova snaha ulevit (či zavděčit se) poddaným nebo praktičtější důvody ve formě omezení vlastních či státních výdajů na dluh. Příkladem budiž omezení výše úroku ve 4. století ve starověkém Římě, kdy došlo k omezení úrokové míry nejprve na 8%, následně na 4% a nakonec byl úrok zcela zakázán. Výsledkem byl naprostý kolaps trhu s úvěry. Lidé, kteří si potřebovali půjčit peníze nemohli a naopak. Po čase začalo být nařízení lidmi obcházeno a nakonec došlo i k jeho zrušení.\n\nPůjčování peněz s úrokem zaznamenalo větší rozmach až v období zámořských objevů a kolonizace, která byla spojena s rozsáhlou poptávkou po úvěrech. Kritika úroku postupně ustoupila myšlence, že půjčování peněz je spjato s riziky (např. když dlužník nesplatí svůj dluh), za která si poskytovatel může účtovat prémii.\n\nProfesor a bývalý centrální bankéř, Bernard Lietaer, ve své knize \"Budoucnost peněz\" uvádí důsledky úroků v rámci současných peněžních systémů.\n\nÚrok uvalený na státní dluh může přerůst do stadia, kdy daná země věnuje splácení dluhu tak významnou část rozpočtu, že není schopna ostatní finanční prostředky efektivně investovat do svého rozvoje; v horším případě není dluh vůbec schopna umořit. Tento problém sužuje řadu rozvojových zemí.\n\nPůjčování na příliš velký úrok neboli lichva je trestným činem i v současnosti a trestní zákoník na ni pamatuje v § 218: \"„Kdo zneužívaje něčí rozumové slabosti, tísně, nezkušenosti, lehkomyslnosti nebo něčího rozrušení, dá sobě nebo jinému poskytnout nebo slíbit plnění, jehož hodnota je k hodnotě vzájemného plnění v hrubém nepoměru, nebo kdo takovou pohledávku uplatní nebo v úmyslu uplatnit ji na sebe převede, bude potrestán odnětím svobody až na dvě léta nebo zákazem činnosti.“\" Oproti původní úpravě (§ 253 trestního zákona) je nově zmiňována organizovaná skupina a byl přidán nový třetí odstavec, stanovující trest odnětí svobody na tři až osm let, pokud k lichvě došlo za válečného stavu nebo živelní pohromy nebo byl získán prospěch velkého rozsahu.\n\nPokud ale jsou vysoké úrokové míry postihovány zákonem, někteří dlužníci, kteří by je byli ochotni akceptovat, musí odejít z trhu s nepořízenou. Kapitálový trh je méně pružný, nereaguje zcela na poptávku.\n\nObvykle je úrok, jímž bude uložený kapitál úročen, uváděn v procentech za rok a zapisuje se \"x % p.a.\" (například \"4 % p.a.\").\n\nPo výpočtu úroku je ještě třeba uvažovat také s daní z příjmu.\n\nV případě, že je období, po které je kapitál úročen, v letech, provádí se výpočet podle vzorce:\n\nformula_1\n\nkde:\n\nZjištění úroku z částky 150 000, pokud bude 1 rok úročena sazbou 4 % p.a.\n\nformula_2\n\nPokud období, po které je jistina úročena, je kratší, než jeden rok (tj. například čtvrtletí, měsíce či dny atp.), používají se upravené vzorce. Tyto vzorce se mezi sebou vzájemně liší podle toho, jakým způsobem je stanovován počet dní v měsíci.\n\nNěmecký způsob počítání dnů v měsíci uvažuje každý měsíc s délkou 30 dní.\n\nformula_3\n\nkde:\n\nTento způsob je v Česku nejpoužívanější.\n\nZjištění úroku z částky 150 000, pokud bude 3 měsíce (leden, únor a březen) přestupného roku úročena sazbou 4 % p.a.\n\nformula_4\n\nU francouzského způsobu úročení je uvažován přesný počet dní v měsíci (tedy 28, 29, 30 nebo 31), ale rok je uvažován s délkou pouze 360 dnů.\n\nformula_3\n\nkde:\n\nZjištění úroku z částky 150 000, pokud bude 3 měsíce (leden, únor a březen) přestupného roku úročena sazbou 4 % p.a.\n\nformula_6\n\nTaké anglický způsob úročení (podobně jako francouzský) uvažuje s přesným počtem dní v měsíci (tedy 28, 29, 30 nebo 31), ale rok – oproti předchozím způsobům úročení – uvažuje s délkou 365 dní.\n\nformula_7\n\nkde:\n\nZjištění úroku z částky 150 000, pokud bude 3 měsíce (leden, únor a březen) přestupného roku úročena sazbou 4 % p.a.\n\nformula_8\n\nJe-li počet dnů úročení kratší jak jeden \"celý\" měsíc nebo je třeba uvažovat přesně s jednotlivými dny, je počet dnů roven skutečnému počtu dnů, po nějž je vklad úročen.\n\nZjištění úroku (při německém způsobu úročení) z částky 150 000, pokud bude od 1. ledna do 12. dubna téhož roku úročena sazbou 4 % p.a.\n\nformula_9\n\n\n"}
{"id": "193980", "url": "https://cs.wikipedia.org/wiki?curid=193980", "title": "Diecéze litomyšlská", "text": "Diecéze litomyšlská\n\nDiecéze litomyšlská byla založena bulou \"Ex supernae providentia maiestatis\" papeže Klementa VI. 30. dubna 1344 spolu s povýšením pražského biskupství na arcibiskupství. Biskupství v Litomyšli zaniklo za husitských válek a roku 1973 bylo obnoveno jako biskupství titulární.\n\nBiskupství v Litomyšli vzniklo z toho důvodu, že obecnou podmínkou pro založení arcibiskupství bylo, aby mělo alespoň dva sufragány, a jelikož se nepodařilo dojednat přechod vratislavského biskupství z hnězdenské církevní provincie do nově vznikající provincie české, bylo nutné zřídit novou diecézi. Materiální zabezpečení nového biskupství bylo zajištěno tak, že byl zrušen dosavadní premonstrátský klášter v Litomyšli, založený roku 1145 olomouckým biskupem Jindřichem Zdíkem, a jeho majetek i budovy byly využity pro potřeby biskupství, včetně dosavadního klášterního kostela, který se stal katedrálou. Právě možnost využití tohoto komplexu byla důvodem, proč bylo nové biskupství zřízeno právě v Litomyšli. Dosavadní premonstráti byli odškodněni tím, že se stali zakládajícími členy kapituly nového biskupství.\n\nDruhým důvodem bylo, že nové biskupství na pomezí Čech a Moravy mohlo převzít část z obou stávajících českých diecézí, větší část ovšem z rozsáhlejší diecéze pražské. Celkově jej tvořily:\ncelkově tedy 6 děkanátů se 147 farnostmi. Nové biskupství tak zdaleka nedosahovalo rozsahu mateřských diecézí pražské či olomoucké. Přestože jeho většina se nacházela na území Čech, po celou dobu existence udržovalo užší vztah s Moravou, respektive s olomouckým biskupstvím. Prvotní organizaci nové diecéze, například vymezení vztahu mezi biskupem a kapitulou, vedl z pověření Karla IV. vratislavský biskup Přeclav z Pohořelé.\n\nBiskupství fakticky zaniklo za husitských válek (roku 1425), kapitula s biskupem přesídlila do Svitav. Následující představitelé byli biskupy (do roku 1481) nebo administrátory (do roku 1554) jen formálně. Právně existovalo až do poloviny 16. století, asi do roku 1554. Roku 1664 na jeho tradici navázalo biskupství královéhradecké. Samotná litomyšlská diecéze obnovena nebyla a titul \"biskup litomyšlský\" se uděluje titulárním biskupům (jako titulární biskupství bylo obnoveno v roce 1973 bulou papeže Pavla VI.). Od 18. prosince 1982 až do své smrti 14. června 2010 byl titulárním biskupem litomyšlským Jaroslav Škarvada.\n\nOtázka obnovení biskupství v Litomyšli byla nastolena po roce 1990 skupinou nadšenců a řešena s královéhradeckým biskupstvím jako s tím biskupstvím, které by se muselo vzdát největšího počtu farností. Tehdejší sídelní biskup doporučil tuto otázku zatím nenastolovat. Mezitím povstala biskupství zcela nová, Plzeňské a Ostravsko-opavské.\n\n\n\n"}
{"id": "193986", "url": "https://cs.wikipedia.org/wiki?curid=193986", "title": "Bělucha", "text": "Bělucha\n\nBělucha ( , altajsky \"Muzdu-tuu\" - \"Ledová hora\") je se svou výškou 4506 m nejvyšší horou Ruského Altaje i celého pohoří Altaj.\n\nHora se nachází na jihu sibiřské části Ruské federace, v Republice Altaj, na rusko-kazašské hranici a blízko hranic Ruska s ČLR a Mongolskem.\n\nMasív Běluchy je součástí Katuňského hřebenu a má vrcholy - západní (4435 m) a východní (4506 m) - po jejichž svazích stéká do údolí několik ledovců. Mezi největší z nich patří Šapošnikovův (délka 10,5 km) a Geblerův ledovec (délka 8,5 km).\n\nPro buddhisty má Bělucha zvláštní význam, protože se u ní údajně nachází vchod do mystické říše Šambhala.\n\n\n\n"}
{"id": "193987", "url": "https://cs.wikipedia.org/wiki?curid=193987", "title": "IRC bot", "text": "IRC bot\n\nIRC bot je internetový robot využívající protokol IRC, který slouží většinou ke správě komunikačních kanálů a poskytování dalších rozšířených funkcí. Často bývá použit na IRC serverech, kde není přítomna služba ChanServ. Příkladem poskytovaných funkcí může být vyhledávání informací na Internetu, \"vyhození\" uživatele při použití sprostých slov, vyprávění vtipů nebo sledování aktivity na kanále a tvorba statistik.\n\nObvykle funkce tohoto bota vypadá tak, že po jeho spuštění se připojí na dané kanály v definovaných serverech (které mohou být uloženy v konfiguračním souboru) a tam vyčkává na příkazy od ostatních uživatelů. Existují i roboti, kteří byli naprogramováni pro jiné použití, někdy s cílem záměrného poškozování. Příkladem jsou tzv. flood boti, kteří obtěžují uživatele a vytěžují server nadměrným posíláním zpráv na kanály.\n\nDíky jednoduchosti IRC protokolu bývají boti využívající tento protokol oblíbeným cílem začínajících programátorů.\n\n\n"}
{"id": "193993", "url": "https://cs.wikipedia.org/wiki?curid=193993", "title": "Gamebook", "text": "Gamebook\n\nGamebook je kniha, ve které není čtenář stoprocentně vázán napsaným dějem, ale může si ho do jisté míry sám vytvářet. Jedná se tedy v podstatě více o textovou hru než o knihu. Volba vlastního příběhu je umožněna tak, že všechny odstavce jsou očíslovány a za každým odstavcem je na výběr z několika možností, včetně čísel příslušných odstavců. Volba je ovlivněna buď náhodou, nebo logickým úsudkem.\n\nVětšina gamebooků je psána v žánru fantasy nebo sci-fi, není to ovšem podmínkou.\n\n\n\n"}
{"id": "194003", "url": "https://cs.wikipedia.org/wiki?curid=194003", "title": "Netopýr velký", "text": "Netopýr velký\n\nNetopýr velký (\"Myotis myotis\") je jeden z nejhojnějších a největších netopýrů obývajících Česko, který je současně také hojně rozšířen v Evropě kromě severských zemí.\n\nHlava s tělem má 6,5–8 cm; ocas 4,8–6 cm; výška 1,2–1,6 cm; předloktí 5,5–6,8 cm; hmotnost 18–45 g, což je pro srovnání o něco větší velikost než má vlaštovka. Rozpětí křídel je až 37 cm. Z horní strany je netopýr velký převážně šedohnědý a ze spodní strany pak šedobílý. Jeho srst dosahuje jen krátkých rozměrů.\n\nNetopýr velký žije v přírodě v jeskyních, ale je schopen se přizpůsobit i soužití s člověkem, kdy vyhledává úkryt na půdách starých domů, ve sklepech a štolách. V době letních měsíců vytváří samice s mláďaty početné kolonie v místech, kde není průvan. Některé kolonie čítají až 4000 jedinců. Zimuje v podzemních prostorách (jeskyně, štoly) jednotlivě nebo i v početných shlucích..\n\nNetopýr velký loví za tmy, vyhledává větší hmyz, který lokalizuje pomocí ultrazvuku. Hlavní část jeho potravy představují velcí střevlíci, které sbírá z povrchu půdy a z hrabanky. Jeho oblíbenými lovišti jsou kosené louky a listnaté lesy s řídkým bylinným podrostem.\n\nK páření jedinců dochází dvakrát do roka v období podzimu a zimy, následuje březost, jež se pohybuje okolo 60-70 dní. Mládě se rodí většinou jedno a během 40-50 dnů je schopné letu. Samostatným se stává přibližně po dvou měsících života.\n\nNetopýři velcí se páří na podzim a v zimě. Oplozené vajíčko však záhy ustrne ve svém vývoji a pokračuje v něm až následujícího jara. Při páření samec ovine samičku křídly a kousáním ji donutí setrvat na místě. Toto \"objetí\" může trvat někdy i tři hodiny a často v něm dvojice netopýrů setrvávají i poté, co celá kolonie odlétne na večerní lov. Kolem každého samce se shromáždí několik samic, někdy i deset až patnáct, které jsou přilákány pachem sekretu vylučovaným lícními žlázami. Na začátku léta je hlavním úkolem samic najít vhodné místo pro odchov mláďat. Důležité je, aby zde přes den bylo dostatečně teplo. Každý rok během června až července rodí samice jediné mládě, které je zpočátku slepé a holé, s růžovou kůži. Jeho hlavní starostí je pevně se držet matčiny srsti. Pokud spadne na zem, bývá jeho osud ve většině případů zpečetěn. Ve věku tří týdnů je již natolik vyspělé, že může samo létat. Porod, kojení a odchov mláděte jsou pro matku náročné. Poté co je mládě odstaveno, musí se samice snažit co nejrychleji nabrat zpět ztracenou hmotnost. Jen tak má šanci přečkat nadcházející zimu.\n\n"}
{"id": "194005", "url": "https://cs.wikipedia.org/wiki?curid=194005", "title": "Root (hudební skupina)", "text": "Root (hudební skupina)\n\nRoot je česká black metalová hudební skupina z Brna, která byla založena v roce 1987 z členů skupiny Vega. Skupina je druhou vlnou blackmetalových skupin, následujících po skupinách Venom a Bathory.\n\nBěhem své kariéry vydala 12 alb, 4 videoklipy a 2 DVD. Objevila se také kompilačních albech a jiných hudebních nosičích. Skupina koncertuje nejen v Česku, ale i v zahraničí, kde měla možnost hrát se skupinami Moonspell, Anathema, Cradle of Filth, Apocalyptica, Mercyful Fate, King Diamond, Nifelheim, Pungent Stench, Behemoth, Master, Deströyer 666, Enslaved, Testament, Napalm Death, Pestilence, Carpatian Forest, Impaled Nazarene, Satanic Warmaster, Amon Amarth, Legion Of The Damned, Skyforger, Sodom, Master's Hammer, Krabathor či Hypnos.\n\nSkupina byla založena členy původní skupiny Vega. Původní členové byli Big Boss (bicí), Blackie (kytara) a Dr. Fe (vokály). Když se na začátku roku 1988 skupina Vega definitivně rozpadla, dva její členové Big Boss a Blackosh spolu s Mr. Zetem a Robinem „Dr. Fe“ Krčmářem založili skupinu Root. Nově vzniklá formace se postarala o natočení první demonahrávky \"Reap Of Hell\", která zaujala zpracováním básně Ch. Baudelaira \"Litanie k Satanovi\".\n\nSvé první vystoupení měli v září 1988 na festivalu Metal Image v Mikulovicích. Významným vystoupením byla účast na listopadovém Death Metal sessionu ll v Praze. Koncem roku skupina natočila své druhé demo \"War Of Rats\" (Válka krys). V dubnu 1989 došlo ve skupině k personálním změnám. Bubeník Big Boss nezvládal hru na dva kopáky a protože byl frontman skupiny, tak propustil Dr. Fe a sám se ujal zpěvu. Za bicími ho vystřídal Rostislav Mozga. Mr. Zeta nahradil kytarista Petr Kříž. V této sestavě nahráli třetí demo, které dostalo název \"Messengers Of Darkness\". Poslední předlistopadovou změnou bylo vystřídání Crosse, Petrem Pálenským, vedoucím již rozpadlé skupiny Insania. Ten se již podílel na posledním předlistopadovém demu \"The Trial\", ze kterého pochází píseň \"Upálení\", kterou na sklonku roku skupina natočila v Československé televizi jako klip.\n\nSkupina se věnovala satanisnu. Big Boss byl v té době přesvědčeným satanistou a je autorem prvního překladu Satanské bible Antona Szandora LaVeye. Za své názory a rozhovory byl často perzekvován Státní bezpečností.\n\nV roce 1987 Jiří Valter přezdívaný Big Boss spolu s Blackie založili skupinu Root. Po pár zkouškách nahráli první oficiální demo „\"Reap Of Hell\"“. V roce 1988 odehráli svůj první koncert, poté bylo nahráno druhé demo „\"War Of Rats\"“. V roce 1989 vydali třetí demo „\"Messengers Of Darkness\"“ a čtvrté demo „\"The Trial\"“, k tomu vystoupili na koncertě Death Metal Session II. V roce 1990 vydali singl \"7 Černých Jezdců / 666\" následovaný prvním LP s názvem \"Zjevení\", které pokřtil Petr Janda. Během té doby také natočili svůj první klip v České televizi s názvem \"Upálení\" a u firmy Zeras klip \"Hřbitov\". Ten také vyšel na LP Death Metal Session II. Druhé LP \"Hell Symphony\" vyšlo v roce 1991 znovu u firmy Zeras. Byla to první deska nazpívaná anglicky. Třetí LP vyšlo v roce 1993 u společnosti Monitor Records s názvem \"The Temple In The Underworld\", tato deska byla již nahraná s novým bubeníkem Evilem. V letech 1994 vznikly ve skupině neshody, přesto se dále koncertovali, až v roce 1995 se skupina rozešla.\n\nI přes osobní neshody v roce 1996 vydali čtvrté album s názvem \"Kärgeräs\". Bylo vydáno u firmy Black Hole. Bylo natočeno v sestavě Big Boss, Blackie a Evil. Jednalo se o první koncepční album. Skupina pro přetrvávající neshody odehrála jen pár koncertů v různých sestavách. Až v roce 1999 se znovu sjednotila a podepsala smlouvu s firmou Redblack. Vydala reedici double CD \"Zjevení/The Temple In The Underworld\". V témže roce skupina vydala páté album \"The Book\". Novými členy skupiny se stali, kytarista Ashok a basista Igorr. V roce 2000 skupina poprvé vycestovala do zahraničí na koncert do Zwickau. Šesté album \"Black Seal\" vyšlo v roce 2001. Ve skladbě \"Salamandra\" zpíval Fernando Ribeiro ze skupiny Moonspell. Sedmé album \"Madness Of The Graves\" vyšlo v roce 2003. V roce 2004 ze skupiny odešel zakládající člen, kytarista a skladatel Blackie, jeho místo obsadil kytarista Poison. V roce 2005 přišel do skupiny Marek Fryčák. V dalších letech skupina vydala mini-CD \"Casilda\" u nové firmy \"Shindy Production\". Big Boss v roce 2006 hostoval na albu \"Memorial\" skupiny Moonspell a na albu \"The Journeys and Experiences of Death\" skupiny Helheim. Skupinu opustil kytarista Poison a na jeho místo přišel bývalý bubeník a nyní kytarista Evil. Osmé album \"Daemon Viam Invenient\" vyšlo v roce 2008 opět u firmy Shindy Production. Skupina se účastnila festivalu \"No Mercy Tour 2007\" spolu ss skupinami Napalm Death, Moonspell a Behemoth. Hrála na norském festivalu \"Nedlok Festival\" a podnikla finské mini-tour se skupinou Coliseu In Aeternum. Vrcholem sezóny 2007 byla účast na \"Halloween Party\" v portugalském Lisabonu, jako support skupiny Moonspell před 3 000 diváky. V roce 2008 hrála na festivalu Festung Open Air v Německu a na Caos Emergente Festivalu v Portugalsku. Po koncertech na festivalu Inferno Festival v Norsku, Black Curse Over Hellsinki ve Finsku, Kilkim Žaibu Festivalu v Litvě a festivalu Trash Assaultna v Německu skupinu opustil bubeník Deadly a jeho místo obsadil Peter Hrnčirík. V roce 2010 skupina koncertovala v Rakousku, Dánsku a poprvé v zámoří, v Kanadě na na festivalu \"Noctis Metal Fest IV\" společně se Sodom. Na místo bubeníka přišel Paul Dred. V roce 2011 proběhla příprava na natáčení nového alba, které bylo natočeno hned po podepsání smlouvy s novým vydavatelem, polskou firmou Agonia Records. V červnu opustil skupinu Evil. Na jeho post nastoupil kytarista Hanz. V roce 2012 skupina oslavila 25 roků svého působení. Oslava proběhla v brněnském klubu Melodka za účasti bývalých členů. V červnu 2013 skupina hrála na festivalu Black Metal Invasion 3 ve Vídni.\n\n\n\n\n\n\n\n\n"}
{"id": "194012", "url": "https://cs.wikipedia.org/wiki?curid=194012", "title": "Boeing 367-80", "text": "Boeing 367-80\n\nBoeing 367-80 (označován též jako Dash 80) je prototyp amerického čtyřmotorového letounu, vyroběný společností Boeing, aby demonstroval výhody proudového pohonu pro komerční letectví. Posloužil jako základ pro létající tanker KC-135 a především dopravní letoun Boeing 707.\n\nByl vyvíjen od roku 1951 firmou Boeing a poprvé vzlétl v roce 1954. Jeho cena 16 milionů dolarů (odpovídá dnešním 152 milionům dolarům) představovala pro společnost Boeing obrovské riziko, jelikož té době nebylo žádných zákazníků. Vznikl pouze jeden exemplář, který se dochoval a v současné době je vystaven v Udvar-Hazy Center ve Virginii.\n\nTyp původně začal vznikat na základě studie modelu 367, doplněného o šípová křídla a ocasní plochy a poháněného proudovými motory, ale v průběhu vývoje se z něj stal zcela nový typ, jemuž s původním pístovým strojem zůstala shodná jen horní část trupu. Konstrukce křídla o šípovitosti 35° byla ovlivněna proudovými bombardéry B-47 a B-52, ale u modelu 367-80 bylo řešeno jako dolnoplošné, s výrazným vzepětím, a jeho konstrukce se vyznačovala vyšší tuhostí. 22. dubna 1952 bylo vedením společnosti rozhodnuto dokončit rozestavěný prototyp, označený jako model 367-80, na náklady Boeingu, které nakonec dosáhly ceny 16 miliónů dolarů, a to i bez zajištěných objednávek aerolinek.\nSlavnostní roll-out proběhl 15. května 1954 v Rentonu. Týden po vytažení z hangáru zalétávací pilot Tex Johnston během pojížděcích testů vylomil levou podvozkovou nohu. Závada byla vyhodnocena jako únava a vada materiálu. Samotný první let se uskutečnil 15. července 1954 a proběhl bez závad. Tři týdny po zalétání selhaly během přistání 367-80 brzdy, nefungoval ani nouzový okruh. T. Johnston vyjel s prototypem z VPD s následným mírným poškozením stroje. Hydraulický systém byl poté celkově rekonstruován. Další problémy nastaly při zkouškách opakovaného přistání, během nichž byly měřeny teploty brzd. Při jednom opakovaném vzletu došlo v hladině 6600 m k silné explozi a otřesu stroje. Pilot doprovodného letounu North American F-86 Sabre zjistil vycházející kouř z podvozkové části. Některé pneumatiky kol se přehřály, explodovaly a začaly hořet. Vysunutím podvozku se podařilo oheň uhasit a Johnsonovi se podařilo přistát na zbytek nepoškozených kol.\n\n„Dash Eighty“ (N70700) měl do té doby na dopravních strojích neuplatněnou mechanizaci křídla. Na náběžné hraně vnější části křídla byly Kruegerovy klapky, které se automaticky vysouvaly při vysunutí vztlakových klapek na více než 9°. Samotné vztlakové klapky byly dvouštěrbinové Fowlerova typu a dělily se na čtyři sekce. Nad nimi byly na horní straně křídla čtyři sekce spoilerů, které při diferenciální výchylce fungovaly spolu s křidélky, nebo při současné výchylce při vysunutých vztlakových klapkách fungovaly jako rušiče vztlaku. Vnější části křídla nesly křidélka pro nižší rychlost, která se automaticky blokovala v neutrální poloze při zasunutí vztlakových klapek. K dalším novinkám u velkých dopravních letounů patřily i stabilizátor vodorovné ocasní plochy, nastavitelný v rozmezí ± 8°, čtyřkolý vozík na hlavních nohách podvozku a posilovače směrovky. Čtveřice motorů Pratt & Whitney JT3C o tahu po 19,13 kN byla zavěšena na pylonech pod křídlem o šípu 35° v samostatných gondolách. Pohonné jednotky se tak dostaly daleko od křídla a jejich gondoly nevytvářely interferenci proudění. Také samotná hmotnost motorů byla rozložena rovnoměrně po rozpětí křídla a jako zdroje hluku byly poměrně daleko od kabiny. Další výhodou tohoto Boeingova umístění pohonných jednotek byla nízká vzdálenost od země s lepší přístupností během údržby.\n6. srpna 1955 během předvádění stroje zástupcům leteckých společností shromážděným na seattleském setkání IATA provedl zkušební pilot Johnston s letounem dva výkruty, aby demonstroval ovladatelnost typu.\n\nI když byl 367-80 někdy označován jako prototyp Boeingu 707, jednalo se spíše o technologický demonstrátor sloužící k ověření koncepce a konstrukčních postupů, a předvedení transportního proudového letounu zájemcům z řad aerolinek i představitelům vojenského letectva, na který posléze navázaly jak civilní dopravní Model 707, tak vojenský tankovací a transportní KC-135 Stratotanker a čistě transportní C-135 Stratolifter. Stroj 367-80 nebyl nikdy vybaven pro dopravu cestujících. Měl sice na levé straně trupu vyklápěcí vrata, která se později uplatnila u modelu 707-320C, která však sloužila především pro manipulaci s měřícími aparaturami. Podlaha kabiny nebyla ani uzpůsobena pro převoz nákladů a prostor kabiny nebyl přetlakován, podobně jako u vojenských KC-135. Běžně stroj nebyl vybaven ani radarem a motory zpočátku neměly obraceče tahu.\n\nJiž po prvních zkušebních letech prototyp ověřovalo americké vojenské letectvo s vestavěným tankovacím zařízením ráhnového typu. Prvním zákazníkem se tak podpisem kontraktu na 29 strojů tankovací verze dne 1. září 1954 stalo USAF. Tato varianta byla v továrně označena Model 717-100A a nesla vojenské označení KC-135 Stratotanker. Společnost Boeing však stále doufala v uplatnění typu jako dopravního a nabízela jej jako „první velký dopravní tryskový letoun“. Prvním civilním zákazníkem se tak stala až letecká společnost Pan American World Airways, která 13. října 1955 podepsala kontrakt s firmou Boeing na 20 letounů 707 v hodnotě 269 miliónů dolarů. Ihned nato byly zahájeny práce na projektu Model 707. Vzhledem ke zkouškám provedeným se strojem 367-80 byla sériová výroba modelů 707 i 717 zahájena přímo, bez stavby prototypů.\n\nDash Eighty zůstal v majetku firmy Boeing a až do osmdesátých let 20. století sloužil jako létající laboratoř. Zkoušely se na něm nové vztlakové klapky a nové náběžné hrany pro typy Boeing 707 a Boeing 727 a různé typy pohonných jednotek pro budoucí dopravní letouny. Svého času létal se třemi různými motory najednou (vnější JT3C, levý vnitřní J75 a pravý vnitřní J57), nebo při testech pro Model 727 s pátou pohonnou jednotkou na levé straně zadní části trupu. Testoval i několik typů radiolokátorů instalovaných v přídi, různé typy podvozku a kol.\n\nPo 2 350 letových hodinách a 1 691 vykonaných letech byl letoun roku 1969 stažen z provozu.\n\n\n\n\n"}
{"id": "194015", "url": "https://cs.wikipedia.org/wiki?curid=194015", "title": "Thomas Merton", "text": "Thomas Merton\n\nThomas Merton (* 31. ledna 1915 – 10. prosince 1968) byl jeden z nejvlivnějších katolických autorů 20. století, trapistický mnich v Abbey of Our Lady of Gethsemani v americkém státě Kentucky. Stal se uznávaným katolickým teologem, básníkem, spisovatelem a sociálním aktivistou. Napsal přes 50 knih a nespočetné množství esejí a kritik. Byl rovněž zastáncem ekumenismu, angažoval se v mezináboženském dialogu např. s tibetským dalajlámou, vietnamským zen-buddhistickým mnichem a mírovým aktivsitou Thich Nhat Hanhem či japonským filozofem D. T. Suzukim. Jeho životní dráha skončila předčasně v poměrně mladém věku, když byl nešťastnou náhodou zabit elektrickým proudem.\n\nNarodil se 31. ledna 1915 ve francouzském Prades novozélandskému malíři Owen Mertonovi a Ruth Jenkinsové (rovněž umělkyně). Merton byl pokřtěn v anglikánské církvi podle přání svého otce, který byl často mimo domov.\n\nBěhem 1. světové války se rodina přestěhovala do Spojených států, kde se narodil jeho bratr John Paul. Po válce se rodina chystala přestěhovat zpět, avšak jeho matce byla zjištěna rakovina žaludku, na kterou roku 1921 také zemřela. Bylo mu tehdy šest let.\n\nNásledující rok cestoval se svým otcem na Bermudy, kde se jeho otec zamiloval a podruhé oženil. Tom se nemohl vystát se svým nevlastním bratrem a ani vztah s novou matkou nebyl ideální. Roku 1923 se vrátili do Ameriky, kde jej otec ponechal u svých známých, kteří se již starali o John Paula, a se svou novou manželkou odplul do Evropy, aby procestoval Francii, Itálii, Anglii a nakonec Alžírsko. Dva roky poté se otec vrátil, uspořádal výstavu svých maleb a vzal jej k sobě. Stejného roku se otec se svou manželkou vydali do Francie, když však otec zjistil, že se jeho syn se svou nevlastní matkou nesnese, vztah ukončil.\n\nBrzy poté se však znovu rozdělili, protože začal navštěvovat francouzskou školu. Cítil se však velmi osamocen a vypukly u něj i deprese. První měsíce úpěnlivě prosil otce, aby jej odtamtud vzal, avšak postupně si začal na své okolí zvykat a našel si v něm i přátele.\n\nZanedlouho však nastalo další stěhování, tentokrát do Anglie, kde se mu líbilo více, neboť zde byl lepší školní kolektiv než ve Francii. V neděli navštěvovali všichni studenti bohoslužbu v anglikánském kostele. Začal se rutinně modlit, avšak jakmile opustil školu, přestal. Jeho otec musel být hospitalizován kvůli mozkovému nádoru a nakonec roku 1931 zemřel. Owenův dřívější spolužák z Nového Zélandu a jeho pozdější lékař se jej ujal a nechal jej přebývat ve svém domě.\n\nJeště roku 1931 navštívil Řím a Florencii a poté navštívil své prarodiče v New Yorku. Následujícího roku dostudoval a zahájil svou další cestu po jižní Evropě, při které se nakonec dostal do Říma.\n\nKdyž do Říma dorazil, zachvátila jej vážná bolest zubu, který mu musel být posléze vytržen. Dalšího dne se mu udělalo lépe, takže opustil svůj pokoj a začal se procházet jen tak po Římě. Náhle viděl toto město jinak než při své předchozí návštěvě – poznal Řím z druhé stránky jako „hnusné ruiny, kopce a slumy.“\n\nZačal chodit do kostelů, aniž by sám přesně věděl, co jej k tomu vedlo. Nenavštěvoval mše, jen si je chodil prohlížet. V jednomu kostele však narazil na mozaiku Ježíše Krista, která jej připoutala natolik, že nebyl s to místo opustit – najednou však začal Řím objevovat jako křesťanské město. Pořídil si Bibli a začal číst Nový zákon. Všechny tyto zkušenosti jej vedly k přemýšlení o svém životě a nakonec se začal \"opravdově\" modlit k Bohu, aby jej vytrhl z temnoty, ve které se nacházel. Jednoho dne se dostal do kostela trapistického kláštera, jež jej uchvátil natolik, že si poznamenal: \"Chtěl bych se stát trapistickým mnichem.\"\n\nStejného roku se Merton přesunul do Ameriky, kde pokračoval v četbě Bible, postupně však ztratil téměř veškerý zájem o organizovanou církev. Nedlouho poté se vrátil do Anglie.\n\nNa podzim 1933 nastoupil Merton na Clare College v Cambridge. Byl přitom plný optimismu a nezávislosti, přesvědčený, že jeho prázdnota byla překonána. Nakonec to však bylo dosti temné období, začal pít a barům se věnoval víc než studiu. Jeho sexuální život byl volný natolik, že jej kamarádi nazývali „děvkař“. Říká se, že dokonce s jednou ženou zplodil dítě, jméno té ženy však není známo. Doslechl se však o něm jeho opatrovník, který Mertona navštívil a přísně mu vyčinil, přičemž mu dal ultimátum, že pokud nepřestane, bude muset Cambridge opustit, což se nakonec taky stalo.\n\nNa počátku roku nastoupil do 2. ročníku Columbia University. Tato změna mu skutečně pomohla, Merton zde vyspěl a také objevil katolicismus. Jeho učitelem zde byl i Mark Van Doren, díky němuž si zamiloval literaturu. Začal pracovat pro školní noviny.\n\nRoku 1937 se díky studiu středověké literatury dostal ke knize o středověké filosofii, díky které se ještě více začal zajímat o katolicismus. To podpořila i jeho četba Aldouse Huxleyho. Následujícího roku se setkal s hindským mnichem Brahmakarim a byl ohromen, jak hluboce byl tento člověk zaměřen na Boha. Merton předpokládal, že Brahmakari mu začne vysvětlovat svou víru a náboženství, avšak k Mertonově překvapení mu doporučil držet se svých kořenů a tradicí a odkázal jej na \"Vyznání\" sv. Augustina. To pro něj byl další impuls, aby se znovu začal modlit. Když si pak přečetl knihu Gerarda Menleyho Hopkinse, popadl svůj kabát a spěchal na blízkou faru, kde vyjádřil přání stát se katolíkem - za pár měsíců byl pokřtěn.\n\nZáhy vyjádřil přání stát se knězem, bylo mu však doporučeno učinit tak v rámci některého řádu – zmíněni byli jezuité, cisterciáci a františkáni. Jelikož četl něco o Františku z Assisi, vybral si františkány. Byl odkázán na bratra Murphyho.\n\nDalší novicové však měli být přijímáni až za rok. Během čekání na tento termín jej začaly stíhat pochybnosti, zda je do kláštera skutečně povolán. Bratru Murphymu se s tímto svěřil, přičemž vylíčil i svou temnou minulost. Dalšího dne mu br. Murphy oznámil zdrcující zprávu, že si nemyslí, že by byl do kláštera povolán.\n\nNastoupil nicméně na františkánskou univerzitu sv. Bonaventury, brzy začal také vyučovat. Bylo to období, kdy se jeho modlitba stále více prohlubovala a kdy ukončil své návyky pít a kouřit. 1941 se ucházel o místo učitele v newyorském Harlemu, přičemž zjistil, jak málo toho zná o tomto místě plném bídy a prostituce.\n\nNa toto místo však nakonec nenastoupil, protože 10. prosince 1941 přišel do getsemanského opatství, kde se po několika dnech připojil ke komunitě, kterou tehdy jako opat vedl Dom Frederic Dunne. V klášteře pokračoval v psaní pro noviny, což se mu však zdálo být v rozporu s mnišským životem. Jeho představený však jeho obavy rozptýlil. Roku 1944 tak byla publikována jeho kniha \"Thirty Poems\" (\"Třicet básní\") a následně také \"The Seven Storey Mountain\" (\"Sedmistupňová hora\"), ve které popsal svůj životní příběh.\n\nRoku 1949 byl vysvěcen na kněze a o něco později dostal na starost výuku noviců, což byla práce, kterou měl opravdu rád. Merton se stával stále známějším, čehož využil k tomu, aby se začal více zasazovat o rasovou toleranci a mírnění sociálních rozdílů.\n\nZ této doby také pochází jedna úsměvná historka. Byl mu svěřen klášterní jeep, aby udělal nějakou práci v lese. Nikdy předtím však jeep neřídil, takže zapadl do bažin. Nechal automobil tak jak byl a utekl od něj. Jeep mu již svěřen nikdy nebyl.\n\nRoku 1968 mu byla opatem povolena cesta po Asii, během které se v Indii setkal s Dalajlámou a navštívil také některá svatá místa buddhismu. Objevují se spekulace, že Merton přemýšlel o tom, že by zůstal v Asii jako poustevník.\n\nZ Asie se skutečně nevrátil, avšak z jiného důvodu. Zemřel v Bangkoku 10. prosince 1968, když se dotkl špatně uzemněného elektrického větráku během vylézání z vany. Jeho tělo bylo letecky přepraveno do Gethsemani, kde bylo pohřbeno.\n\n\n\n\n\n"}
{"id": "194021", "url": "https://cs.wikipedia.org/wiki?curid=194021", "title": "Prácheňské muzeum", "text": "Prácheňské muzeum\n\nPrácheňské muzeum je muzeum v Písku, které je umístěno v budově gotického hradu. Vchod do muzea je branou písecké radnice z \"Velkého náměstí\".\n\nZaloženo bylo roku 1884, kdy ještě sídlilo v různých objektech po městě. Od roku 1902, kdy byla budova hradu opuštěna vojskem, byly dány tyto prostory pro potřeby muzea. Na začátku jeho existence byl ředitelem muzea známý historik August Sedláček. Během dvacátého století se muzeum rozšířilo o další prostory v přestavěném severním křídle hradu a bývalých tereziánských kasárnách.\n\nV letech 1984 - 1993 bylo muzeum uzavřeno a během této doby proběhla generální rekonstrukce celého areálu. V roce 1990 obdrželo muzeum přívlastek \"Prácheňské\", symbolizující název někdejšího Prácheňského kraje.\n\n18. května 1993, na Mezinárodní den muzeí, se písecké muzeum opět otevřelo. Pro návštěvníky zde čekaly nově a moderně pojaté expozice zaměřené na dějiny a přírodu píseckého regionu. Oblíbená je unikátní expozice živých ryb.\n\nV roce 1996 obdrželo Prácheňské muzeum cenu Evropské muzeum roku.\n\nPo dlouhém jednání došlo k rozhodnutí rozšířit expozice muzea v prostoru vedlejší budovy sladovny. V průběhu několika let vznikly dvě nové expozice Písecký venkov v 19. století a Obrazová galerie českých panovníků, doplněné originály sochařské výzdoby Kamenného mostu. K slavnostnímu otevření došlo 18.5.2010. Tyto expozice se také široké veřejnosti představily na Muzejní noci dne 21.5.2010.\n\nV současné době se tato instituce věnuje kromě publikační a odborné činnosti práci s veřejností. V průběhu sezony (březen - prosinec) nabízí návštěvníkům celou řadu výstav, přednášek či akcí jako např. Muzejní noc nebo Předvánoční burza minerálů.\n\n\nPRÁŠEK, Jiří. Vznik a vývoj píseckého muzea (Ke 120. výročí jeho založení). In: \"Prácheňské muzeum v Písku. Zpráva o činnosti za rok 2004\". Písek: Prácheňské muzeum v Písku, 2005, s. 41-73. ISBN 80-86193-16-0. online\n"}
{"id": "194026", "url": "https://cs.wikipedia.org/wiki?curid=194026", "title": "Arcanum: Of Steamworks &amp; Magick Obscura", "text": "Arcanum: Of Steamworks &amp; Magick Obscura\n\nArcanum: Of Steamworks & Magick Obscura je počítačová hra žánru RPG pro PC, vytvořená firmou Troika Games a distribuovaná firmou Sierra. Do prodeje byla uvedena v roce 2001. Odehrává se v mýtickém světě Arcanum, v němž spolu bojují magie a technika. Úkolem hráče je vést hlavního hrdinu tímto světem, plnit různé úkoly a odkrývat tak příběh hry, vylepšovat schopnosti své postavy a nacházet nebo kupovat jí lepší vybavení. Hra pochází od stejného vývojářského týmu jako série her Fallout a je jí v mnohém podobná, zejména v izometrickém zobrazení krajiny a ve způsobu vedení hlavní postavy. Hra byla přeložena do češtiny týmem amatérských překladatelů pod vedením osoby s přezdívkou Birdman, která si přeje zůstat v anonymitě.\n\nHra se odehrává ve světě Arkánum, v němž vedle sebe žije několik humanoidních ras a neustále se spolu střetává magie a technika. Mágové a technologové se navzájem nenávidí, protože jejich síly se navzájem ruší. Mágové například smějí cestovat vlakem jen v posledním voze, aby jejich magická síla nenarušila chod lokomotivy. Technika v Arkánu je na úrovni konce 19. století, najdeme zde parní stroje, vlaky, vzducholodě a jednoduchá elektrická zařízení, například pouliční osvětlení. Magie funguje podobně, jako ve většině jiných fantasy her a děl.\n\nSvět Arkánum obsahuje i některé narážky na náš současný svět: ve hře se řeší sociální a rasové problémy, vynálezce parního stroje se jmenuje Gilbert Bates, jeho věčný konkurent Steve Appleby (ve skutečném světě je Bill Gates majitelem firmy Microsoft a jeho konkurentem je firma Apple).\n\nHlavní hrdina je jediný, kdo přežil havárii vzducholodi LFS Zephyr, která spadla za podivných okolností v horách nedaleko vesničky Zakryté Kopce. Před nehodou cestující viděli podivné létající stroje, které se přibližovaly k vzducholodi. Jeden ze spolucestujících, těžce zraněný gnóm, těsně před smrtí stihl dát hlavnímu hrdinovi podivný prsten a požádat ho, aby ho donesl chlapci, kterému patří. Hlavní hrdina po delší námaze zjistil, že prsten vyrobila klenotnická firma P. Schuyler a synové a patří panu Gilbertu Batesovi, vynálezci parního stroje a majiteli mnoha továren. Když se mu s ním podařilo setkat, Bates mu odhalil tíživé tajemství své minulosti: parní stroj ve skutečnosti nevynalezl on, ale trpasličí klan Černé hory, v němž Bates vyrůstal a jednomu z trpaslíků, Stennarovi, přenechal prsten. Když se však hrdina vypravil do dolů klanu, nalezl je opuštěné. Klan prý byl za prozrazení tajemství parního stroje deportován na Ostrov zoufalství, nicméně když tam hrdina dorazil, žádný trpaslík tam nebyl. Další stopy ho zavedly až do vesnice Temných elfů T'Sen Ang, kde u královny našel dopis prozrazující, že Klan Černé hory byl uvržen do Prázdnoty, tajemného místa, kam byli kdysi posíláni nejhorší zločinci a odkud není návratu. Klan je tam přinucen pracovat na zařízení, které by Arronaxovi, někdejšímu elfímu tyranskému čaroději zavrženému do Prázdnoty před dávnou dobou, umožnilo vrátit se a ovládnout svět. Stennarovi se podařilo nedokončenou branou utéct a převléci se za gnóma, ale temní elfové si najali organizaci vrahů Ruka Molochova, která ho měla zabít a která se nyní snaží zabít i hlavního hrdinu, aby odstranila nepohodlného svědka. Ta také spáchala atentát na LFS Zephyr. Hlavní hrdina tedy musí najít Nasruddina, dávného Arronaxova přemožitele, pak najít prastaré zařízení v ruinách pouštního města na místě poslední bitvy, které dokáže Arronaxe zničit, a nakonec je Nasruddinem poslán do Prázdnoty, aby se utkal s Arronaxem. V Prázdnotě však zjistí, že skutečným pachatelem není Arronax, ale Kerghan, šílený nekromancer zavržený do Prázdnoty ještě před Arronaxem. Kerghan dospěl k závěru, že sám život je zlo, a chce zničit vše živé na Arkánu. Na závěr má hrdina na výběr: buď Kerghana zničí, nebo se k němu přidá a pomůže mu ve zničení světa.\nHráč vidí svou postavu i její nejbližší okolí izometricky. Hra se ovládá myší a klávesovými zkratkami, s jednotlivými předměty se manipuluje kliknutím myší na předmět. Chce-li hráč, aby postava někam došla, stačí kliknout na příslušné místo. Chce-li hráč dojít do vzdálenějšího místa, může si zobrazit mapu celého světa nebo města, ve kterém právě je, a pohybovat se přímo po ní.\n\nHráč má na začátku možnost vybrat si hlavní postavu buď z několika předdefinovaných, nebo si ji vytvořit sám. V tom případě si může zvolit její jméno, rasu, pohlaví a pozadí (události, které postava prožila v dětství a které teď ovlivňují její vlastnosti). Po vytvoření postavy hráč dostane 5 osobních bodů, které může investovat do zvýšení hodnot svých vlastností nebo dovedností. Během hry obdrží postava body zkušeností za plnění úkolů a zabíjení nepřátel. Po dosažení určitého počtu bodů se postavě zvýší úroveň, čímž se jí zvýší počet životů a body představující únavu (jestliže klesnou na nulu, postava vyčerpáním omdlí) a získá 1 nebo 2 osobních bodů, které může dále investovat.\n\nPostava má následující statistiky:\n\nHráčova postava může používat magii i technologii současně, pokud však příliš přilne k technologii a zdokonalí své technologické schopnosti, nebude moci sesílat kouzla, nebudou na ní fungovat magické předměty a magičtí prodavači s ní odmítnou obchodovat; totéž platí i obráceně.\n\nHráč ovládá jen jednu postavu, na cestě však potká mnoho společníků, kteří se k němu mohou přidat, pokud je přijme a bude se jim líbit. Hráč je však nemůže plně ovládat, může jim jen dávat jednoduché příkazy (pojď blíž, jdi dál…) a vybavovat je předměty. Společník také může někdy hráčovu postavu opustit, a to buď ze svých osobních důvodů, nebo kvůli tomu, že se mu nelíbí její skutky a jeho respekt k ní poklesne; v takovém případě může společník na hlavní postavu i zaútočit.\n\nBoj s nepřátelskými postavami a příšerami v Arcanu může probíhat dvěma způsoby: realtimově, nebo tahově. V realtimovém režimu bojuje hráčova postava a nepřátelé současně a hráč musí udílet příkazy své postavě rychleji, než ji nepřátelé stačí zabít. V tahovém režimu provede postava akce, které jí hráč zadá, přičemž nepřátelé stojí (čím je postava rychlejší, tím více akcí může provést) a pak provádějí akce nepřátelské postavy, jedna po druhé. V průběhu boje lze kdykoli přepnout mezi tahovým a realtimovým režimem. Společníci postavy se k boji mohou přidat, hráč však nemůže jejich činy ovládat.\n\n\n\n"}
{"id": "194030", "url": "https://cs.wikipedia.org/wiki?curid=194030", "title": "Arcanum", "text": "Arcanum\n\nSlovo Arcanum může znamenat:\n"}
{"id": "194032", "url": "https://cs.wikipedia.org/wiki?curid=194032", "title": "Skalník zpěvný", "text": "Skalník zpěvný\n\nSkalník zpěvný (\"Monticola saxatilis\") je tažný pták z čeledi drozdovitých. Je dlouhý přibližně 19 cm. Samec má rezavou hruď a modře zbarvenou hlavu, samice jsou nenápadné, hnědě kropenaté se světlejším břichem. Mladí ptáci jsou kropenatí a zbarvením připomínají samičky. Při hledání potravy se skalníci pohybují nápadnými přískoky s úklony, při kterých charakteristicky švihají ocasy.\nVyskytuje se v otevřené krajině do nadmořské výšky 3 000 m nad mořem. Areál rozšíření zahrnuje Evropu a centrální Asii až po sever Číny, zimuje v Africe jižně od Sahary.\nNepříliš často sídlí v lesnaté krajině.\n\nDo konce 19. století se hojně vyskytoval na českých pahorkatinách. Na jeho vyhynutí má pravděpodobně svou zásluhu tehdy populární chytání těchto ptáků a chov na zpěv. Od druhé poloviny 20. století je v ČR považován za kriticky ohrožený druh, poslední hnízdění bylo prokázáno během 70. let.\n\nNejčastěji hnízdí na skalách nebo mezi velkými kameny, zpravidla ne výš než sedm metrů nad zemí. Hnízdo si staví neupravené a samička do něj snáší 4–6 vajíček. Inkubační doba bývá 14–16 dní a za zhruba stejnou dobu mláďata opouštějí hnízdo.\n\nPředevším nejrůznější hmyz, ale nepohrdne i různými bobulemi a jinými plody.\n\n"}
{"id": "194034", "url": "https://cs.wikipedia.org/wiki?curid=194034", "title": "Tori Amos", "text": "Tori Amos\n\nTori Amos, roz. Myra Ellen Amos (* 22. srpna 1963) je americká zpěvačka a pianistka. Je jednou z předních amerických písničkářek, jako jedna z mála se doprovází na piáno. Mezi hlavní témata jejích emotivních písní patří mezilidské vztahy, víra a příběhy o lidských tragédiích. Mezi její nejznámější písně patří: \"Crucify\", \"Silent All These Years\", \"Cornflake Girl\", \"Caught a Lite Sneeze\", \"Professional Widow\" a \"Spark\". Tori Amos zatím ve Spojených státech získala dvě dvojnásobně platinové, tři platinové a jednu zlatou desku.\n\nTori Amos je provdaná za Marka Hawleye. Mají spolu dceru, která se jmenuje Natashya „Tash“ Lórien Hawley.\n\n\n"}
{"id": "194040", "url": "https://cs.wikipedia.org/wiki?curid=194040", "title": "Karol Spišák", "text": "Karol Spišák\n\nKarol Spišák (17. srpna 1941, Bratislava- 13. března 2007, Nitra) byl slovenský herec a režisér. Dlouhá léta byl působil v Divadle Andreje Bagára v Nitře a byl ředitelem Starého divadla v Nitře. Kromě domovské scény zanechal výrazné stopy i jako hostující ředitel Slovenském národním divadle v Bratislavě, např. inscenací \"O myších a lidech\", na bratislavské Nové scéně a v Košicích. V letech 1999-2004 uvedl čtyři inscenace i se zvolenskými činoherci, tři roky jeho inscenace otevíraly \"Zvolenské zámecké hry\".\n\nKarol Spišák se jako herec i režisér zapsal do historie Slovenské televize. Významná byla jeho režie historického filmu \"Adam Šangala\", jako herec hrál ve významné televizní adaptaci románu \"Balada o sedmi oběšených\" ruského novelisty Leonida Andrejeva. Mezi další známé filmy patří \"Kosení Jestřabí louky\", \"Pavilón šelem\" a \"Nylonový měsíc\". Ve filmu a v televizi ztvárňoval padouchy – teroristy a naopak elegány. Režisér Martin Huba ho obsadil do role Stalina v televizním filmu \"Hodina majstrov\".\n\nV Nitře působil třicet let. Věnoval se dramatu, ale pro nitranské diváky připravil i řadu komediálních inscenací. Vždy tvrdil, že diváky je těžší rozesmát než rozplakat. Kritikové tvrdili, že jeho komedie získaly salónní výchovu.\n\nJako první na Slovensku uvedl roku 1973 na scénu v Nitře muzikál (\"Na skle maľované\"). V té době měl však s pojmem muzikál ideové potíže, a proto byl uveden jako „hra se zpěvy“. Záhy byl titul zakázán a po nějaké době se úspěšně hrál v SND. Po Listopadu 1989 se k muzikálu vrátil a režíroval \"Mníšky\". Snažil se v něm dokázat, že muzikál nemusí být nákladný a plný vnějších efektů, aby měl mezi diváky úspěch.\n\nKdyž Divadlo Andreje Bagára dostalo novou budovu, z divadla odešel, tři roky byl na volné noze a vrátil se jako ředitel do původní budovy, kde začalo hrát pro děti Loutkové, dnes Staré divadlo. Za ministra kultury Ivana Hudce měl problémy, byl sesazen a r. 1997 se aktivně do stávky divadelníků; po skončení éry Vladimíra Mečiara se do své funkce ve Starém divadle vrátil. Práci pro děti měl rád a vždy zdůrazňoval na důležitou roli estetické výchovy na mládež.\n\nKarol Spišák byl ženatý, měl dva syny a jednu dceru. Synové Michal a Ondrej Spišákovi jsou také divadelními režiséry. Velmi si oblíbil kraj kolem Banské Štiavnice, kde vlastnil ve vesničce Svätý Anton chalupu. Zemřel po dlouhé těžké nemoci 13. března 2007.\n\n\n\n"}
{"id": "194042", "url": "https://cs.wikipedia.org/wiki?curid=194042", "title": "Henry Mancini", "text": "Henry Mancini\n\nHenry Mancini (16. dubna 1924 Cleveland, Ohio – 14. června 1994 Los Angeles, Kalifornie) byl světově známý americký hudební skladatel, dirigent a aranžér. Proslul hlavně jako skladatel filmové a televizní hudby. \n\nZískal dvacet ocenění Grammy, včetně ceny za celoživotní dílo, které mu bylo uděleno in memoriam v roce 1995. Čtyřikrát získal cenu Americké akademie filmových umění a věd Oscar - dvě sošky si odnesl za film \"Snídaně u Tiffanyho\" z roku 1961 (nejlepší hudba a nejlepší filmová píseň - slavná \"Moon River\") a dále za píseň ve filmu \"Dny vína a růží\" (1963) a adaptovanou hudbu ve snímku \"Viktor, Viktorie\" (1983). Za píseň ve filmu \"Darling Lili\" (1971) získal Zlatý glóbus.\n\nJeho nejznámější prací je ovšem jazzový idiom doprovázející filmovou sérii \"Růžový panter\" (\"The Pink Panther theme\"). S režisérem této série Blakem Edwarsem dlouhodobě spolupracoval, natočili spolu přes třicet filmů. Celkem napsal hudbu k téměř 250 filmům. Vydal též 85 alb.\n\nZ televizních prací patří k nejznámějším jeho hudba k seriálům \"Ptáci v trní\" a \"Peter Gunn\". \n\nAmerický filmový institut vyhlásil roku 2000 jeho \"Moon river\" za čtvrtou nejlepší filmovou píseň všech dob a jeho hudbu k \"Růžovému panterovi\" za dvacátou nejlepší filmovou hudbu.\n\n\n\n"}
{"id": "194043", "url": "https://cs.wikipedia.org/wiki?curid=194043", "title": "Lou Fanánek Hagen", "text": "Lou Fanánek Hagen\n\nLou Fanánek Hagen, vlastním jménem František Moravec (* 18. června 1966 Praha), je hudební skladatel, textař, zpěvák a frontman skupiny Tři sestry.\n\nVystudoval gymnázium, stavební fakultu ČVUT a mezioborově studoval i žurnalistiku na UK. Od roku 1985 je zpěvákem a frontmanem skupiny Tři sestry, po revoluci začal skládat písničky pro Těžkej Pokondr, Lucii Bílou, Maxim Turbulenc a písničky pro seriál Šmoulové. V roce 2003 se podílel na složení libreta pro muzikál Kleopatra, spolupracoval i na muzikálech Princezna Zmrzlina a Kat Mydlář. V roce 2009 byl uveden do beatové síně slávy v kategorii osobnost. Je podruhé ženatý, má 6 synů a dceru.\n\n\n"}
{"id": "194044", "url": "https://cs.wikipedia.org/wiki?curid=194044", "title": "František Moravec", "text": "František Moravec\n\nJméno František Moravec má více známých nositelů:\n\n\n"}
{"id": "194047", "url": "https://cs.wikipedia.org/wiki?curid=194047", "title": "Asasíni", "text": "Asasíni\n\nAsasíni (též hašašíni, z arabského – \"Ḥashshāshīn\") bylo tajné ismáílitské hnutí, které vzniklo kolem roku 1080, významně se rozšířilo na mnoha místech Středního východu a poté zhruba o dvě stě let později zaniklo v důsledku invaze Mongolů.\n\nMylně se předpokládá, že šlo pouze o tajnou společnost vrahů, ve skutečnosti šlo o svébytnou náboženskou sektu, která vyznávala ši'ítskou tradici islámu (ši'íté tvoří a tvořili vždy ± 10% muslimského obyvatelstva) a která ovládala mnoho roztroušených oblastí rozesetých od Persie (Íránu) po Sýrii. Jednalo se o rozsáhlou síť vzájemně propojených pevností a hradů, kvůli velkým vzdálenostem komplikovaně komunikující mezi sebou a nacházející se na trvale nepřátelském území Seldžucké říše, bylo jich okolo tří desítek, v podstatě stát ve státě. Postupně si syrští asasínové počínali s daleko větší samostatností aniž by museli příliš ohlížet se na své daleké perské bratry napojených na Alamút. Seldžukové, jež byli vyznavači sunnitské větve islámu, byli úhlavními nepřáteli asasínů.\n\nObecně nejznámějšími členy asasínského hnutí jsou Hasan-ibn-Sabbáh, zakladatel sekty a imám sídlící na hradě Alamút v Íránu. Bezpochyby druhým je pak Rašíd ad-Dín Sinan, evropskými křižáky nazývaný jako „Stařec z hory“. Sídlil v syrské pevnost Masjaf, ale byl pouze vůdcem větve syrských asasínů. Tato skupina se během křížových výprav často dostávala do kontaktu s Evropany.\n\nAsasíni přijali ismáílitskou formu víry z Fátimovského chalífátu v Egyptě, čímž se odštěpili od hlavního proudu ši'ítů a stali se ismáílitskými ši'íty. Nakonec přejali tradici imáma Nizára a stali se tím představiteli specifického proudu ismáílismu – tzv. „nizárijskými ismáílity“, tímto byla ideologická tvorba sekty zakončena. Předchozí složitý sloupec odštěpování souvisí s problémy v tehdejší ši'ítské společnosti, kdy různé klany a sekty uznávaly různé imámy. Proto konečný název „nizárijští ismáílité“ odpovídá uznávanému imámovi Nizárovi, popravenému v Egyptě roku 1095.\n\nHasan se narodil na území starověké Persie (v Íránu ve městě Kumu nacházející se jihozápadně od Teheránu) kolem roku 1055. Nejprve byl tradičním ši'ítou, ale časem se z něj stal ismáílita. Hasan nejprve putoval do Indie a Arábie s cílem nalézt „pravdu o smyslu života“, poté odcestoval do fatimovského Egypta, ovládaného ismáílitským režimem a kde probíhal spor mezi ismáílitskými imámy al-Mustansirem a Nizárem, ten však skončil Nizárovou smrtí (Hasan podporoval po celou dobu Nizára). Hasan skončil ve vězení, ale po údajném zázraku, kdy se před věznicí zřítil minaret (zlé znamení) byl Hasan propuštěn.\n\nPutoval zpět do rodné Persie s posláním podlomit tamější moc sunnitských muslimů. Za své sídlo si zvolil v pohoří Elborz u Kaspického moře. Tam objevil útočiště v podobě slavné a nedobytné pevnosti Alamút. Hasan měl získat pevnost lstí, když nejprve posádku přesvědčil ke konverzi k ismáílitství, poté se jimi nechal propašovat do pevnosti. Když místní velitel zjistil, že nad pevností ztratil kontrolu, přikývl na Hasanovu nabídku zaplatit za ni 3 000 dinárů. Tak měl Hasan získat jeden z nejimpozantnějších hradů středověku za 3 000 dinárů. Tyto události se datují do roku 1090 a znamenají počátek „asasinského státu“, který představoval síť hradů a pevností rozprostírající se od Íránu a Afghánistánu po Sýrii.\n\nPodle legendy nechal Hasan zbudovat na hradě Alamút překrásnou zahradu, kam odváděl asasínské bojovníky zmámené hašišem (odtud pojmenování „hašašíni“) a tam jim namlouval, že vstoupili do ráje a že opět do něj vstoupí, pokud budou za něj bojovat a zemřou jako mučedníci. Z asasínů se tak měli stát nebojácní válečníci, kteří se pod příslibem ráje nebáli smrti a umírali s radostí pro svého vůdce. Hasan se jevil jako zbožný a asketický muž, nebo o tuto pověst alespoň usiloval, když měl údajně popravit i svého vlastního syna jen za to, že ho přistihl pít víno (pití alkoholu je pro muslimy zakázané, ale víno se v některých zemích toleruje). Hasan posiloval své pozice po celé Persii, z čehož většina spadala pod Seldžuckou říši. Brzy se tedy stává trnem v oku místních vládců a v roce 1092 se sultán Malikšáh rozhodl vojenskou invazí asasíny zničit. Tehdy asasíni provedli svoji první politickou vraždu, když spáchali atentát na sunnitského učence Nizám al-Mulka. Hasan zemřel v roce 1124 a svou sektu zanechal v dobrém stavu.\n\nNoví vůdci sekty po Hasanovi se začali sami prohlašovat za imámy a započalo dědičné právo na vůdcovství. Asasíni byli pod obrovským tlakem od okolních sunnitů a přežívali jen díky neustálému vraždění seldžuckých vezírů a generálů. Přesto se začínají ismaílité stále více sbližovat se sunnity a časem se z vůdců sekty stávají neoficiální leníci seldžuckých sultánů.\n\nSyrští asasínové (v Sýrii od roku 1090) jsou mnohem slavnější, než jejich perští příbuzní a to hlavně díky tomu, že byli v kontaktu s tehdejšími křižáckými státy na Blízkém východě. Formálně spadali pod vládu Alamútského imáma, ale v Sýrii prakticky vládl samostatný asasínský vůdce. Roku 1097 prošla Sýrií první křížová výprava a začíná zlatý věk syrských asasínů, symbolizovaný osobou Rašíd ad-Dína Sinána (vládl 1227–1247), kterého Evropané nazývali „Starcem z Hory“ – kvůli tradiční horské poloze asasínských pevností.\nAsasíni se snažili těžit z nepřátelství mezi sunnity a křižáky na Blízkém východě a často navazovali spojenectví s tou stranou, která byla vůči té druhé ve výhodě. Účastnili se například bitvy po boku vojsk antiochijského knížete, ale o rok později přepadávají vesnice v okolí hradu Krak des Chevaliers patřící k Řádu johanitů. V roce 1174 měli dokonce jednat s křižáky o přijetí křesťanství, k čemuž náleželo placení poplatků 2000 besantů Řádu templářů a spojenectví proti Saladinovi, ale toto jednání mělo být rázně ukončeno jednookým templářským rytířem Walterem de Mesnil, který na hranicích údajně zabil asasínského vyslance Abdullaha, což mimo jiné negativně poznamenalo pověst templářského řádu. Jedno z možných vysvětlení zdůvodňujících zavraždění asasínského velvyslance byl fakt, že asasínové do té doby platili templářům 2000 besantů jako daň za neútočení, neboť templáři obepínali území syrských asasínů pásmem hradů kolem Tortosy. Chystaná smlouva s jeruzalémským králem Amalrikem ovšem měla tuto povinnost ukončit. Podle některých historiků je však pro tak bohatý řád, jakým templáři bezesporu byli, 2000 besantů dosti zanedbatelnou částkou, a proto panuje domněnka, že zabití asasinského vyslance Walterem de Mesnil nebyl plánovaný akt, ale jen pouhý omyl. Asasínové se nikdy nepokusili zabít velmistra jakéhokoli vojenského řádu, neboť dobře věděli, že titul velmistra není dědičný ani politicky důležitý. Rozhodující vliv měl řídící orgán (konvent), velmistr konventu předsedal a jeho funkce byla spíše jen reprezentativní. Navíc zesnulého velmistra vždy plnohodnotně nahradil nový nástupce s obdobnými zkušenostmi. Pozornost asasínů se spíše tedy upínala k vládcům a panovníkům, kteří měli dostatek moci a zároveň jen několik málo možných nástupců.\n\nIsmáílité se v roce 1175 pokusili zlikvidovat sultána Saladina, ten však útok přežil díky kroužkové košili, kterou stále nosil na těle. Sinánovi se ještě podařilo spáchat atentát na jeruzalémského krále Konráda z Monferratu a ten na následky zranění posléze umírá. Asasíni tak de facto představovali čtvrtou sílu na Blízkém východě (jen během třetí křížové výpravy mohli konkurovat Richardovým křižákům, církevním rytířsko-vojenským řádům a Saladinově sunnitskému panství). Asasínští vyslanci dokonce vyjednávali i s předními evropskými monarchy, kteří pobývali na Blízkém východě (jako byl Fridrich II. a Ludvík IX. atp.).\n\nRoku 1256 padl Alamút do rukou Mongolů, což znamenalo i předzvěst pádu syrských asasínů. Mongolové rozehnali, pobili nebo si podmanili většinu íránských asasínů a jejich ismáílitského obyvatelstva (zbytek uprchl do Indie, kde pokračoval ve své existenci) a podlomili tak původní moc celé sekty. V Sýrii se asasíni drželi až do roku 1273, kdy všechna jejich města obsadil sunnitský vládce, mamlúcký sultán Bajbárs – na rozdíl od Mongolů nechal asasíny žít pod svou vládou jako poddané (i jako výpomoc proti zbytkům křesťanských království ve Svaté zemi). Potomci Asasínů přežívají dodnes v Íránu, Sýrii a Indii (v 19. století dokonce v západní Indii tvořili oporu britské moci – vždy se stavěli proti indické nezávislosti). Samozřejmě po roce 1273 již žádné politické vraždy neprovádějí, ale jejich učení je stále oblíbené a dnes vzkvétají za vedení Agy Khana (původem Inda, lze tedy usuzovat, že nizárijští ismáílité přenesli své hlavní sídlo z Alamútu do Indie, kde představují určitou politickou moc dodnes).\n\nO skutečné organizaci a učení asasínů toho je známo poměrně málo, neboť jejich knihovna byla při dobytí Alamútu spálena a popisy, které se dochovaly, často spojují legendy se skutečností. Pravděpodobně byli hierarchicky uspořádáni do devíti kruhů. V prvním kruhu byli obyčejní věřící, kteří obdělávali pole a žili podle mistrova učení, na druhém stupni již byli lidé, kteří se seznámili s omyly sunnismu a byli naprosto oddáni vůdci sekty – z osob v druhém stupni se verbovali asasínové, kteří prováděli vraždy (ti byli na třetím stupni). Po třetím stupni následuje ještě dalších šest stupňů, které vedou přes ismáílitské duchovní až k nejvyšším autoritám. Tato složitá hierarchie měla za úkol asasíny motivovat a učinit ze sekty opravdovou tajnou společnost (za každý stupeň, na který jste se dostali, vám vůdce prozradil část tajemství o sektě). Ostatně samo slovo tajemství má ve víře ismáílitů velkou moc.\n\nVětšina informací o asasínech pochází z méně věrohodných pramenů, prakticky nejspolehlivějším pramenem je cestopis Milion, který napsal Marco Polo. Ten se s Asasíny měl dokonce setkat i osobně. Vzhledem k tomu, že tento cestopis měl sloužit jako obchodní příručka, nevěnoval jejich popisu příliš mnoho času. Informace z tohoto cestopisu lze však považovat za velmi spolehlivé, alespoň v rámci toho, co Marco Polo viděl přímo, což velmi přesně odlišuje od toho, co znal jen z doslechu. Marco Polo v roce 1273 navštívil jejich horskou pevnost Alamút v Mázendránu, která v letech 1090 až 1256 sloužila jako jejich hlavní sídlo. O asasínech již píší i křižáčtí kronikáři ve Svaté zemi a legendy o nich jsou dále šířeny trubadúry po celé Evropě. Existuje také nepotvrzená domněnka, že templáři přivedli skrze Orient do Evropy asasínské učení, které motivovalo Evropany k zakládání prvních tajných společností při nástupu renesance.\n\nMarco Polo uvádí, že jejich vůdcem byl Rašíd ad-Dín Sinan, známý jako „Stařec z hory“, a že mu byli členové hnutí bezmezně oddáni. Dle Marca Pola v horách existovala tajná zahrada, kde rostly nádherné stromy a keře, stály paláce zdobené zlatem, vedly kanály s tekoucí vodou, medem a vínem. Žily tam nejsvůdnější ženy světa atd. Zahrada měla být postavena podle vzoru ráje popsaného prorokem Mohamedem. V této zahradě byl bojovníkům po určité době umožněn pobyt. Do zahrady se měli dostávat omámeni opiem a hašišem.\nDalší legenda vypráví o „skoku smrti“, tento popis se objevuje v několika evropských kronikách. Nejslavnější popis tohoto skoku je spojen s návštěvou hraběte Jindřicha ze Champagne, titulárního krále jeruzalémského, u vůdce asasínů v jeho pevnosti. Aby dokázal Jindřichovi své tvrzení, že žádný z křesťanských bojovníků nemůže být tak oddaný jako jeho muži, dal pokyn dvěma mladíkům, stojícím na vrcholu vysoké věže. Ti se bez váhání vrhli střemhlav do hloubky pod sebou a zabili se.\n\nSlovo asasín vzniklo patrně francouzským přepisem výrazu „hašišiun“, který se objevuje v islámské literatuře a má znamenat „požívač hašiše“. V některých evropských jazycích pak zakotvilo jako pojem pro\núkladného vraha. Slovo pak proniklo do západoevropských jazyků ve svém dnešním významu koncem 13. století. V literatuře ho patrně jako první použil Dante Alighieri, když v jednom ze svých raných sonetů naráží na asasínskou věrnost, a říká, že \"„milenec je oddán své lásce dokonce více než asasín svému vůdci“\". Poněkud přesněji pak definuje toto slovo v Božské komedii (Inferno, XIX, 40-50), kde je používá v kontextu s nejohavnějšími zločiny.\n\nAsasíni měli zhruba tři desítky pevností, dnes jsou z nich jen trosky. Níže je seznam těch nejznámějších.\n\n– Alamút\n– Masjaf (Masyaf)\n– Lummarssar (Lammasar, Lamasar, Lanbasar)\n– Kadmus (Qadmus)\n– Girdkuh (Tigado)\n\nV oblasti videoher vznikla řada her Assassin's Creed zabývajících se problematikou asasínů. Tyto hry jsou postavené na smyšlené premise, že zástupci řádu templářů (Abstergo Industries) chtějí vládnout světu a asasíni vyznávající filozofii osobní svobody jim v tom chtějí zabránit. Tento souboj pak pokračuje napříč historii.\n"}
{"id": "194048", "url": "https://cs.wikipedia.org/wiki?curid=194048", "title": "Bércoun rezavý", "text": "Bércoun rezavý\n\nBércoun rezavý (\"Elephantulus rufescens\") je drobný bércoun, podobající se myši. Stává se terčem útoku mnoha druhů dravců, a proto využívá důmyslné způsoby, jak se jim vyhnout. Ze své nory si vytváří mnoho skrytých východů, a tak má při napadení velký výběr únikových cest.\nBécoun rezavý měří 12 cm a váží kolem 50 g.\nŽiví se malými živočichy, plody, semeny a pupeny rostlin.\nBřezost trvá 2 měsíce. Mají 1-2 mláďata.\n\nTento druh patří k extrémně vzácným chovancům zoologických zahrad. Na podzim 2018 byl chován jen v německé zoo v Kolíně nad Rýnem. Historicky byl chován ještě ve čtyřech dalších německých a dvou českých zoo – Zoo Plzeň a Zoo Praha.\n\nBércoun rezavý byl v Zoo Praha chovaný v letech 2014–2017. První chovný pár přišel z Kolína nad Rýnem. Český prvoodchov se podařil ještě v roce založení chovu, tedy v roce 2014. Jednalo se o samičku. Zoo Praha se tak stala teprve čtvrtou zoo v Evropě, kde se podařilo tento druh úspěšně odchovat.\n\nTento druh byl k vidění v pavilonu Afrika zblízka v horní části zoo.\n\n"}
{"id": "194057", "url": "https://cs.wikipedia.org/wiki?curid=194057", "title": "Rumunská ekologická strana", "text": "Rumunská ekologická strana\n\nRumunská ekologická strana (rumunsky ' nebo ') je mimoparlamentní rumunská politická strana zaměřená na prosazování ochrany životního prostředí. Byla vytvořena v březnu 2003 sjednocením několika menších „zelených“ stran. Současným předsedou je Danuț Pop.\n\nJe členem Evropské strany zelených.\n\n"}
{"id": "194060", "url": "https://cs.wikipedia.org/wiki?curid=194060", "title": "Boeing 707", "text": "Boeing 707\n\nBoeing 707 je čtyřmotorový úzkotrupý proudový dopravní letoun středního až dlouhého doletu vyráběný společností Boeing mezi lety 1958 až 1979. Vznikly různé varianty s kapacitou od 140 do 219 cestujících a doletem 4 630 až 10 650 km. \n\nModel 707 byl vyvinut jako první proudové dopravní letadlo společnosti Boeing. Měl šípové křídlo a motory zavěšené pod křídly. Ačkoli nebyl prvním dopravním letounem nasazeným do služby, byl prvním komerčně úspěšným. V šedesátých letech dominoval osobní letecké dopravě a v běžném provozu zůstal po celá sedmdesátá leta. Boeingu 707 je také obecně připočítáváno ohlašení proudového věku. Firmě Boeing pomohl stát se jedním z největších výrobců osobních letadel a vedl k pozdější řadě letadel s označením „7x7“. Další typy 720, 727, 737 a 757 sdílejí s modelem 707 určité prvky.\n\nVyvinut byl na základě prototypu 367-80, který poprvé vzlétl v roce 1954. Prodloužením trupu a dalšími úpravami vznikl počáteční výrobní model 707-120, poháněný proudovými motory Pratt & Whitney JT3C, který poprvé vzlétl 20. prosince 1957. Společnost Pan American World Airways s typem 707 zahájila pravidelnou službu 26. října 1958. Mezi další modely patřil 707-138 s kratším doletem, 707-220 a 707-320 s delším trupem, z nichž všechny vstoupily do služby v roce 1959. Menší varianta s krátším doletem Boeing 720 byla představena v roce 1960. Ve stejném roce se objevila prodloužená verze Boeing 707-420 s dvouproudovými motory Rolls-Royce Conway, zatímco modely 707-120B a 707-320B s motory Pratt & Whitney JT3D v letech 1961 a 1962. \n\nBoeing 707 byl nasazován na domácích, mezikontinentálních a transatlantických letech a použití se dočkal i jako nákladní a vojenský letoun. Konvertibilní model pro osobní a nákladní dopravu, 707-320C, byl uveden do provozu v roce 1963 a další kusy Boeingu 707 pro cestující byly upraveny pro nákladní dopravu. Mezi vojenské verze patří průzkumný letoun E-3 Sentry a dopravní VIP letoun C-137 Stratoliner. Celkem bylo vyrobeno a dodáno 865 ks Boeingu 707 spolu s více než 800 kusy vojenských verzí.\n\nPrvní přímý prototyp \"Boeing Model 707-121\" byl v barvách letecké společnosti Pan Am zalétán 20. prosince 1957 s motory Pratt and Whitney JT3C-6 s tahem po 57,8 kN. Později obdržely účinné tlumiče hluku a obraceče tahu. Oproti prototypu Boeing 367-80 měl prodloužený trup o 5,89 m a okna kokpitu byla zvětšena pro lepší výhled při pojíždění. Nákladové a zavazadlové prostory obdržely přetlakování. Do nových pylonů pohonných jednotek byla instalována turbodmychadla poháněná vzduchem od devátého stupně kompresoru sloužící ke klimatizaci a k přetlakování. Do řízení byly zapojeny pružinové posilovače a na vrcholu svislé ocasní plochy přibyla tyčová anténa VKV. Letoun byl určen zejména pro kontinentální linky s kapacitou 124 až 181 pasažérů. Stroje této série objednaly letecké společnosti Pan Am, Trans World Airlines a American Airlines. V roce 1958 již Boeing registroval objednávky od jedenácti dopravců na různé verze 707.\n\nBoeing 707-121 letěl poprvé přes oceán 26. října 1958 na lince New York-Paříž společnosti Pan Am. Na vnitrostátní linky byl poprvé nasazen dopravcem American Airlines 25. ledna 1959 mezi New Yorkem a Los Angeles.\n\nVarianta s prodlouženým doletem pro australskou leteckou společnost Qantas nesla označení \"707-138\" se zkráceným trupem na 40,77 m.\n\nDálkový typ \"707-320 Intercontinental\" pro Pan Am z roku 1959 měl prodloužený trup na 46,61 m s maximální kapacitou 189 cestujících. Na křídlo byly namontovány motory Pratt & Whitney JT4A-3 nebo -4 po 70,4 kN, či -9 po 74,7 kN tahu. V témže roce byla vyrobena první verze s dvouproudovými motory označená \"Model 707-420 Inercontinental\". Pohonné jednotky tvořily britské motory Rolls-Royce Conway Mk. 508 s tahem po 77,9 kN. Tyto letouny održela dopravní společnost BOAC v počtu 18 kusů, Air India 6 letounů značené \"707-437\", Varig 2 kusy, Lufthansa 5 a El Al 3 stroje.\n\nV roce 1961 zalétaná verze \"Model 707-120B\" měla Kreugerovy klapky na náběžné hraně křídla i mezi turbodmychadlovými motory Pratt & Whitney JT3D-1 s tahem po 75,6 kN, nebo -3 s tahem zvýšeným na 80,1 kN. Nové motory měly již dostatečný výkon a dávaly velké množství vzduchu, takže zmizelo pomocné turbodmychadlo klimatizace z pylonu motoru č. 1.\n\nPro společnost Braniff byla v pěti kusech vyrobena varianta \"Model 707-220\" s jednoproudovými motory Pratt & Whitney JT4A-3 po 70,3 kN.\n\nZástavbou proudových motorů JT3D-3 do draku -320 v roce 1962 vznikla verze \"Model 707-320B\". Tento typ měl křídla zakončená novými koncovými oblouky, které snižovaly indukovaný odpor a zvětšené rozpětí vodorovné ocasní plochy. Příďový podvozek obdržel přepracované zakrytování zatažených kol. Letecká společnost Avianca zakoupila tyto stroje značené jako \"707-359B\", Aerolineas Argentinas jako \"Model 707-387B\". Celková produkce dosáhla 188 kusů.\n\nLetoun se dočkal i nákladní verze (\"707-320C Convertible\") s dvouhřídelovými dvouproudovými motory Pratt and Whitney JT3D-7 nebo -8A o vzletovém výkonu 93,4 kN z roku 1963. Na levé straně trupu před křídlem přibyla nákladová vrata. Společnost Alia obdržela letouny značené jako \"707-3D3C\". Celkem bylo vyrobeno 373 exemplářů.\n\nPoslední variantou vyráběnou až do roku 1980 byla \"707-3K1C\", která již byla zcela nezávislá na pozemních zdrojích elektrického proudu a stlačeného vzduchu díky zabudované jednotce APU v kořeni pravého křídla. Dodává elektrickou energii do systémů letounů i při zastavených pohonných jednotkách. Z původního prototypu 367-80 byly dále vyvinuty vojenské verze: Model 707-120 používá vojenské letectvo USA označené \"VC-137A\", 707-320B přeznačené na \"VC-137C\", E-3A Sentry, Boeing E-6 Mercury, C-135, KC-135 a dokonce prezidentský speciál Air Force One.\n\nJediným provozovatelem tohoto typu v česku byly aerolinie CMA Cargo Moravia Airlines mezi roky 1990 až 1992, ty provozovaly dva kusy tohoto letounu a jeden z nich pod českou imatrikalcí OK-XFJ, druhý jako N7232X. Létala lety pro cestující i s nákladem do Asie.\n\n\n"}
{"id": "194070", "url": "https://cs.wikipedia.org/wiki?curid=194070", "title": "Lemurovití denní", "text": "Lemurovití denní\n\nDo čeledi Lemurovití denní (\"Lemuridae\") náleží asi 20 druhů nejprimitivnějších primátů. Patří mezi nejznámější endemické druhy a vyskytují se pouze na Komorských ostrovech a Madagaskaru.\n\nJsou to středně velcí stromoví primáti, dorůstající 32 až 56 cm na délku vyjma ocasu, a dosahující hmotnosti max. 6 kg. Mají dlouhé, osrstěné ocasy a dlouhou a hebkou srst odlišného zbarvení. Zadní končetiny mají mírně delší než přední, což jim umožňuje dobře skákat. Většina druhů vyniká mrštností a obratností. Mají výborně vyvinutý čich a binokulární vidění. Na rozdíl od lemurovitých nočních postrádají téměř všichni zástupci této čeledi až na lemura katu \"tapetum lucidum\", zvláštní vrstvu v očích, která umožňuje noční vidění. Jsou to všežravci, ale upřednostňují rostlinnou potravu, zvláště pak listy, semena a různé plody.\n\nSamice rodí jedno až dvě mláďata po 120 až 140 denní březosti. Přesná doba březosti se však liší podle druhů. Jsou to společenská zvířata žijící ve skupinách tvořených u některých druhů i více jak 40 jedinci. U některých zástupců, např. u již výše zmiňovaného lemura katy, jsou skupiny dlouhodobé s přísnou hierarchií. Přesným protikladem jsou skupiny, které tvoří např. lemur bělohlavý a jejichž členové často přecházejí z jedné skupiny do druhé.\n\nProhlubováním a zpřesňováním poznatků dochází ke změnám v taxonomii, postupně se vyvíjí řazení jednotlivých skupin zvířat do rodů, druhů nebo podruhů. Obdobná situace je i při zatřiďování do vyšších taxonů.\n\n\nLemuři všeobecně nejsou na Madagaskaru mnoho loveni, místní obyvatelé jsou pověrčiví a mají z nich obavy. Jsou však ze svých území vytlačování devastaci přírodních podmínek, kdy velkou rychlostí pokračuje odlesňování z důvodů rozšiřování zemědělství, těžby dřeva, výroby dřevěného uhlí a stavění silnic.\n\nPodle IUCN jsou považováni:\n\n"}
{"id": "194086", "url": "https://cs.wikipedia.org/wiki?curid=194086", "title": "ČT1", "text": "ČT1\n\nČT1 (též \"jednička\") je první kanál České televize. ČT1 představuje mainstreamový program s programovým schématem zaměřeným na rodinu. Stanice vysílá české i zahraniční filmy a seriály, zpravodajství, zábavné a soutěžní pořady. Česká televize užívá pro produkci pořadů tří televizních studií v Praze, Brně a Ostravě.\n\nStanice začala vysílat jako ČST 1. května 1953 (Svátek práce) z pražského studia. Pravidelné vysílání bylo zahájeno 25. února 1954 (výročí „Vítězného února“ dle socialistického kalendáře). V roce 1970 došlo k přejmenování stanice na ČST1. Stanice vysílá barevně od roku 1975.\n\nV roce 1990 byla stanice v rámci federalizace přejmenována na F1. Po rozdělení Československa byla F1 rozdělena na dvě nově vzniklé stanice, ČT2 pro Českou republiku a STV2 pro Slovenskou republiku.\n\n4. února 1994 došlo též ke změně frekvencí, na kterých jednotlivé stanice vysílaly. Tehdy bylo pozemní vysílání analogové. Do té doby existující stanice ČT3 byla zrušena a na její tehdejší frekvenci vysílala ČT2. Na tehdejší frekvenci ČT2 začala vysílat tehdy nově vzniklá stanice TV Nova. Stanice ČT2 tak vysílala na původně třetím federálním okruhu České televize, zatímco stanice ČT1 vysílala na původním druhém kanálu Československé televize.\n\n\"Seznam televizních seriálů České televize\".\n\n\n\n\n\n\nČT1 pravidelně vysílá oceňované české a zahraniční filmy. Z vlastních seriálů vysílá např. \"Labyrint\", \"Svět pod hlavou\", \"První republika\", \"Rapl\", \"Případy 1. oddělení\", \"Doktor Martin\", \"Četníci z Luhačovic\" a další. Ze zahraničních např. \"Hercule Poirot\", , \"Mladý Montalbano\", \"Soudkyně Amy\" nebo \"Taggart\". \n\nSchéma prime time k 6. lednu 2020.\n\nV současnosti je dostupná prostřednictvím veřejnoprávního multiplexu 1 v pozemním digitálním vysílání (DVB-T). V novějším standardu DVB-T2 je dostupná v Přechodové síti 11 a Multiplexu 21 (Praha).\nAnalogové vysílání ČT1 bylo ukončeno dne 30. listopadu 2011.\nDigitální vysílání (DVB-T) ČT1 v Praze bylo ukončeno dne 27. listopadu 2019.\n\nNa ČT1 se vztahuje tzv. „must carry“ povinnost pro všechny satelitní, kabelové a IPTV operátory (musí ji obsahovat základní nabídka programů).\n\n\"Jednička\" má vlastní kanál ČT1 HD, který vysílá ve vysokém rozlišení obrazu 1080i. Tento kanál je v pozemním vysílání možno přijímat přes Regionální síť 7, dále také přes DVB-S, DVB-C a IPTV. ČT1 HD vysílá od 1. března 2013, kdy nahradil kanál ČT HD. Změna se kromě názvu týkala hlavně obsahu vysílání, do tohoto data docházelo na ČT HD ke střídání jednotlivých programů. \n\nDo konce února bylo vysílání ČT1 HD možné zachytit také prostřednictvím Multiplexu 4 společnosti Digital Broadcasting s.r.o. Jednalo se však pouze o zkušební vysílání a bylo ukončeno. \n\n"}
{"id": "194087", "url": "https://cs.wikipedia.org/wiki?curid=194087", "title": "ČT2", "text": "ČT2\n\nČT2 (též \"dvojka\") je druhý kanál České televize. Stanice je orientována na kulturu, vzdělávání, dokumenty a na pořady zaměřené na přírodu, historii a vědu. V roce 2011 zavedla Dvojka tzv. tematické dny.\n\nStanice začala vysílat jako ČST2 9. května 1970. Od počátku na tomto programu probíhalo pokusné barevné vysílání. Od roku 1973 pak bylo barevné vysílání označeno za řádné.\n\nV roce 1990 byla stanice v rámci federalizace rozdělena na dvě stanice mezi tehdy ještě národní republiky, ČTV pro Českou republiku a S1 pro Slovenskou republiku. ČTV se později přejmenovala na ČT1 a S1 na STV1.\n\n4. února 1994 došlo též ke změně frekvencí, na kterých jednotlivé stanice vysílaly. Do té doby existující stanice ČT3 byla zrušena a na její tehdejší frekvenci nyní vysílala ČT2. Na tehdejší frekvenci ČT2 začala vysílat nově vzniklá stanice TV Nova. Dnešní stanice ČT2 tak vysílá na původně třetím federálním okruhu České televize, zatímco stanice ČT1 vysílá na původním druhém kanálu Československé televize.\n\nDvojka také vysílá filmy pro náročnější diváky často v původním znění s českými titulky, britské seriály, Československý filmový týdeník (zprávy z 50. let), pořad Panorama (živé záběry z horských středisek), nebo magazín Dobré ráno (ranní „show“ ČT). Od roku 2010 se na ČT2 už téměř neobjevují sportovní přenosy, ty byly přesunuty na sportovní kanál ČT sport. Na Dvojce tak zůstaly jen sportovní přenosy, u kterých to vyžadují licenční podmínky.\n\nV srpnu 2012 bylo na programové konferenci odhaleno podzimní programové schéma ČT2. Figurují v něm filmy od HBO (Borgiové, Hra o trůny…), stand-up komedie (Na stojáka) a skečová show (Na forbíně Tomáše Matonohy). ČT2 by nově měla podle programového ředitele Milana Fridricha „být více exkluzivní kanál“.\n\n\nČT2 vysílá pravidelně vlastní i zahraniční dokumentární cykly. Ze zahraničních například od BBC Earth. Často vysílá také dokumentární série jako S kuchařem kolem světa, S gurmánem na cestách, Poutní místa, Letecké katastrofy nebo Kamera na cestách. Z vlastních například cykly Národní klenoty, Vínečko, Postřehy odjinud, Co by kdyby nebo Divnopis. \n\nNa ČT2 převládají oceňované filmy s historickým nebo dokumentárním zaměřením například od HBO. Některé filmy jsou vlastní, ze studií České televize. Ve večerních hodinách bývají na ČT2 vysílány specializované zahraniční seriály jako Hra o trůny, Panství Downton, Batesův motel, Dům z karet, Sestřička Jackie nebo Noční recepční. \n\nPořady pro děti\n\nNa ČT2 jsou zároveň s občas vysílány dětské pořady, a to vždy v ranních hodinách (Kouzelná školka a Studio Kamarád) a potom večer blok Večerníček. \n\nPokud z nějakého důvodu nemůže být nějaký důležitý sportovní přenos vysílán na ČT sport, bývá výjimečně vysílán na ČT2. \n\nV březnu 2016 byla ČT2 dostupná pro téměř 100 % obyvatel ČR prostřednictvím veřejnoprávního multiplexu 1 v pozemním digitálním vysílání.\n\nZ českých analogových stanic vypínala své analogové vysílání všude jako první a 30. listopadu 2011 došlo k definitivnímu ukončení jejího vysílání prostřednictvím pozemního analogového vysílání.\n\nDigitální vysílání (DVB-T) ČT2 v Praze bylo ukončeno dne 27. listopadu 2019.\n\nNa ČT2 se vztahuje tzv. „must carry“ povinnost pro všechny satelitní, kabelové a IPTV operátory (musí ji obsahovat základní nabídka programů).\n\nDvojka má vlastní kanál ČT2 HD, který vysílá ve vysokém rozlišení obrazu 1080i. Tento kanál vysílá v pozemním vysílání v multiplexu 1a a je ho možno rovněž přijímat v DVB-S, DVB-C a přes IPTV.\n\nPrůměrná sledovanost ČT2 v roce 2010 byla 5,69 % diváků starších 15 let. V tomtéž roce v hlavním vysílacím čase (19.00–23.00) pak průměrná sledovanost činila 5,26 % diváků starších 15 let. V kategorii diváků ve věku 15–54 let byla pak celodenní průměrná sledovanost za rok 2010 5,10 %, v hlavním vysílacím čase 4,73 %. Nejúspěšnějším pořadem ČT2 v roce 2010 byl hokejový zápas Rusko-Česko odvysílaný 23. května. S podílem na divácích starších patnácti let 31,6 % se stal 33. nejsledovanějším pořadem roku.\n\n\n"}
{"id": "194090", "url": "https://cs.wikipedia.org/wiki?curid=194090", "title": "Falzet", "text": "Falzet\n\nFalzet, z italského falsetto [falˈsɛtto], je technika zpěvu, která (nejen mužskému) pěvci umožňuje zpívat nad rámec svého běžného rozsahu.\n\nTechnika falsetta je ve vážné hudbě či opeře používána velmi málo. Technika kontratenorů, kteří v operách či duchovní hudbě nahradili kastráty, spočívá v zužování hrtanu pomocí systému jeho svalů a nemá s falsettem pranic společného – ani co do jeho barvy (tembru).\nFalsetto je tvořeno párem „výčnělků“, které také nazýváme „falešné hlasivky“, umístěných v hrtanu nad hlasivkami. Proces fonace falsetta je velmi podobný fonaci hlasivek pravých. Falešné hlasivky se k sobě přibližují a uzavírají tak cestu dechu podobně jako (pravé) hlasivky při fonaci. Tím pod nimi vzniká tlak, který je rozkmitává. Hlasivky (pravé) zůstávají při zpěvu falsetta v klidu, opomeneme-li jejich pohyby asociované s procesem dýchání.\nFalsetto je používáno především v populární hudbě. Neobyčejně populárním se stalo především v reggae (Cedric Myton – The Congos), soulu, RnB (Justin Timberlake) nebo hard rocku (King Diamond, Axl Rose či Ian Gillan).\nUž sám název „falzet“ je obecně těžké definovat. Autoři nejčastěji řadí falzet mezi hlasové registry. Garcia píše, že falzet je pouze dalším označením středního registru, zatímco třeba Tenducci říká, že by to mohl být hlavový tón. Van Broekhaven věří, že střední registr a falzet jsou dva naprosto rozdílné mechanismy \n\nV odborné literatuře se objevují minimálně dvě verze způsobu produkce falzetu. Jedna verze zní, že falzet je tvořen přiblížením a vibrací tzv. falešných hlasivek, zatímco „pravé“ hlasivky zůstávají otevřené. Druhá verze mluví o tom, že falzet produkují „pravé“ hlasivky, kdy jsou extrémně napnuty a dovřeny, tedy vibrují, jen zčásti\n\nModální hlas nebo modální rejstřík a rejstřík falzetu se liší především činností hlasivek. Vytváření modálního hlasu zahrnuje vibrace celých hlasivek, kdy se hlasivková štěrbina otevírá nejprve v dolní části a pak na v horní částí. Při vytváření falzetu ale vibrují pouze vazivové okraje hlasivek, přičemž tělo každé z hlasivek je relativně uvolněně. K přechodu z modálního hlasu do falzetu dochází, když tělo každé z hlasivek nebo hlasivkového svalu se uvolní, což umožní krikothyroidním svalům natáhnout hlasivkové vazy. William Vennard popisuje tento proces následovně:\n\nV modálním rejstříku můžeme pozorovat hlasivky (při pohledu stroboskopem) se zcela dotýkat během každé vibrace, čímž se mezera mezi nimi úplně uzavírá, i když je to pouze na velmi krátkou dobu. Toto uzavření zastavuje unikající vzduch. Když v průdušnici stoupá tlak vzduchu v důsledku tohoto uzavření, hlasivky se rozevřou, zatímco hlasové procesy arytenoidní chrupavky zůstávají v apozici. Tohle vytváří oválnou mezeru mezi hlasivkami, takže jimi uniká vzduch a snižuje se tlak uvnitř průdušnice. Rytmické opakování tohoto pohybu vytváří tón.\n\nPři falzetu ale můžeme pozorovat, jak jsou hlasivky odfouknuty od sebe a u netrénovaných zpěváků při falzetu trvale zůstane uprostřed mezi okraji hlasivek oválný otvor, kterým neustále uniká určitý objem vzduchu, dokud zpěvák zpívá falzetem. U zkušených kontratenorů se však sliznice hlasivek vzájemně zcela dotýká během každého vibračního cyklu. U tohoto hlasového rejstříku jsou arytenoidní chrupavky drženy v pevné apozici. Délka či velikost oválného otvoru nebo rozdělení mezi hlasivkami se může lišit, ale je známo, že se jeho velikost se zvětšuje, čím více se zvyšuje tlak vytlačeného vzduchu.\n\nHlasivky se skládají z elastické a tukové tkáně a jsou na povrchu pokryty o hrtanovou sliznicí, která je hlouběji podpírána nejvnitřnějšími vlákny thyroarytenoidního svalu. U falzetu se zdá, že nejkrajnější sliznicové okraje, tedy okraje nejdále od středu hlasivek, jsou jedinou částí hlasivek, která vibruje. Hmota, která odpovídá nejvnitřnější části svalu thyroarytenoidního svalu, zůstává nehybná.\n\nNěkteří zpěváci pociťují svalovou úlevu, když přejdou z modálního rejstříku do falzetu.\n\nVýzkum ukázal, že ne všichni mluvčí a zpěváci vytvářejí falzet úplně stejným způsobem. Někteří mluvčí a zpěváci nechávají chrupavčitou část hlasivkové štěrbiny otevřenou (například při mutaci) a pouze přední dvě třetiny hlasových vazů se účastní vibrace. Výsledný zvuk, který je typický pro mnoho dospívajících, může být čistý a podobný flétně, ale kvalitou je obvykle měkký a anemický. U jiných se hlasivková štěrbina otevírá a zavírá po celé délce v každém cyklu. Ještě u jiných se objevuje jev známý jako damping, kdy se velikost glotálního otevření zmenšuje, jak tón stoupá, až do té míry, že se objeví pouze štěrbinka. Falzet objevující se u mutace je považován za neefektivní a slabý, ale existuje pouze málo informací o výhodách a nevýhodách ostatních dvou typů.\n\nŽeny i muži jsou fyzicky schopni vytvářet falzetový hlas. Před vědeckými výzkumy uskutečněnými v padesátých a šedesátých letech dvacátého století se všeobecně věřilo, že pouze muži jsou schopni vytvářet falzet. Jedním možným vysvětlením tohoto selhání při rozpoznávání ženského falzetu je, že když muži vytvářejí falzetový hlas, rozdíl mezi dynamickou úrovní falzetu a modálního hlasu je mnohem výraznější, zvláště podle změny barvy tón (témbru) než u ženského hlasu. To je částečně způsobeno rozdílem v délce a objemu hlasivek a rozdílu ve frekvenčních rozsazích. Nicméně studie videonahrávek pohybu hrtanu prokazují, že ženy mohou a opravdu vytvářejí falzet a elektromyografické studie provedené několika předními logopedy a hlasovýmy pedagogy poskytují jen další potvrzení.\n\nZatímco vědecké důkazy prokázaly, že ženy mají falzetový rejstřík, otázka „ženského falzetu“ narazila na odpor ze strany učitelů zpěvu. Tento spor neexistuje ve vědeckých kruzích a argumenty proti existenci ženského falzetu nelze srovnávat s aktuálními fyziologickými důkazy. Někteří průkopníci hlasové pedagogiky jako Margaret Greenová a William Vennard rychle přijali současný vědecký výzkum v padesátých letech dvacátého století a zachytili biologický proces ženské fistule na film. Zašli ještě dál a začlenili tento výzkum do své pedagogické metody výuky zpěvaček. Ostatní odmítli tuto myšlenku přijmout a odpor k pojmu ženského falzetu u některých učitelů zpěvu pokračoval i dlouho poté, co vědecké důkazy ukázaly existenci ženského falzetu. Známý operní pěvec a hlasový učitel Richard Miller poukázal ve své publikaci z roku 1997 \"National Schools of Singing: English, French, German, and Italian\", že zatímco německá škola hlasových učitelů do své pedagogické praxe do značné míry přijala myšlenku ženského falzetu, existuje rozkol v rámci anglických a francouzských škol a italská škola úplně odmítla myšlenky ženského falzetu. ve své knize 2004 \" řešení pro zpěváky: Tools For Performers and Teachers\". Miller řekl, že „je nelogické hovořit o ženském falzetu, protože žena není schopna vytvořit barvu hlasu ve vyšší oblasti, která se radikálně liší od kvalit ‚mezza voce‘ nebo ‚voce piena in testa‘ “.\n\nOstatní autoři literatury o zpěvu varovali před nebezpečím neschopnosti uvědomit si, že ženy mají falzet. McKinney, který vyjádřil své znepokojení, že mnoho knih o umění zpěvu zcela ignoruje nebo jen rychle naznačí otázku ženského falzetu nebo trvají na tom, že ženy falzet nemají. McKinney tvrdí, že mnoho mladých zpěvaček nahrazuje falzetem horní část modálního hlasu. Domnívá se, že tato neschopnost uznat ženský falzetový hlas vedla ke špatnému rozpoznání mladých kontraaltů a mezzosopránů jako sopránů, protože je pro tyto nižší typy hlasu snazší zpívat tessituru sopránu za pomoci falzetu.\n\nTradice používání falzetu v západní hudbě má velice hluboké kořeny. Jeho původ je obtížné dohledat vzhledem k nejasnostem v terminologii. Možná, že když autoři z 13. století rozlišovali mezi hrudními hrdelními a hlavovými rejstříky s (pectoris\", guttoris, capitis\"), tak při používání pojmu capitis měli na mysli to, co se později začalo nazývat falzetem. Od 16. století začal být pojem falzet v Itálii běžný. Lékař Giovanni Camillo Maffei ve své knize \"Discorso della voce e del modo d'apparare di cantar di garganta\" z roku 1562 vysvětlil, že když bas zpívá v rozsahu sopránu, tak se tento hlas nazývá „falzet“. V knize G. B. Manciniho \"Pensieri e riflessioni\" z roku 1774 je falzet stavěn na stejnou úroveň jako \"„voce di testa“\" ('hlavový hlas').\n\nFalzet používá kontratenor, aby mohl zpívat v rozsahu altu nebo občasně i sopránu, což byla norma ještě před tím, než mohly ženy zpívat v sborech. Falzet dnes občas používají odborníci na starou hudbu a pravidelně jej používají muži v britských katedrálních sborech, aby mohli zpívat altové pasáže.\n\nExistuje rozdíl mezi moderním použitím pojmu „hlavový hlas“ a jeho předchozím významem v období renesance jako druhem falzetu podle mnoha odborníků na zpěv. Falzet může být zabarven nebo pozměněn, aby zněl jinak. Může mít klasický styl, aby zněl jako klasický kontratenor nebo se může zpívat v modernějším stylu.\n\nV opeře se věří, že u žen dochází k hrudnímu hlasu, střednímu hlasu a hlavovému hlasu. Hlavový hlas u muže je podle Davida A. Clippingera s největší pravděpodobností odpovídá střednímu ženskému hlasu. Tohle může znamenat, že hlavový ženský hlas je ekvivalentem mužského falzetu. Ačkoli v současné výuce někteří učitelé již nehovoří o středním hlasu, rozhodli se jej u mužů nazvat hlavovým hlasem. Falzet se obvykle nezapočítává klasickými puristy za součást hlasového rozsahu žádného hlasu kromě kontratenorů. Existují však výjimky, například baryton-Martin, který využívá fistule (viz baryton).\n\nFalzet se po mnoho generací používá v mexických písních. V Mexiku byl jedním z největších zpěváků \"falsete\" Miguel Aceves Mejía, zpěvák a herec v zlatém věku mexické kinematografie, známý jako \"„Rey de Falsete“\" nebo „král falzetu“. Zpíval více než tisíc písní jako například \"„La Malagueña, El Jinete, La Noche y Tú\" a \"La Del Rebozo Blanco“\", z nichž mnohé využívaly falzet.\n\nMnoho havajských písní obsahuje falzet. V havajském stylu falzetu, nazývaném „ka leo ki'eki'e“, zpěvák, většinou muž, zdůrazňuje přechody mezi rejstříky. Někdy zpěvák přehání přechod opakováním jako například jódlování. Stejně jako další aspekty havajské hudby, fistule se vyvinula z různých kombinací zdrojů, včetně předevropských havajských zpěvů, raně křesťanských písní a písní a jódlování imigrantských kovbojů imigrantů během vlády dynastie Kamehameha v devatenáctém století, kdy byli z Mexika přivezeni kovbojové, aby naučili havajany starat se o dobytek.\n\nFalzet se také běžné používá v africké lidové hudbě, zejména v Jižní Africe ve stylu „Mbube“ tradičně prováděném pouze mužskými sbory \"A cappella\".\nPři absenci moderního vokálního školení zadržování objemu modálního hlasu bude v této oblasti tónů modální hlas hlasitější než stejné tóny ve falzetu. Falzet, nicméně, zahrnuje méně fyzického úsilí zpěváka než modální hlas a při správném používání může umožnit některé z žádoucích efektů tónu.\n\nFalzetový hlas má řadu vysoce specializovaných použití v hudebním kontextu. Následující seznam obsahuje jeho nejběžnější využití:\n\nSchopnost mluvit falzetem mají téměř všichni muži i ženy. Použití falzetu je považováno za neobvyklé v normálním západním mluveném projevu a je nejčastěji používáno humorně. Avšak využívání falzetu při mluvě se liší podle kultury a jeho používání bylo studováno u Afroameričanů a homosexuálů v určitých kontextech. Jeho použití bylo také zaznamenáno na jihu USA . Změny tónů přesahující do falzetu jsou také charakteristické pro britskou angličtinu.\n\nNěkteří lidé, kteří hovoří často nebo neustále falzetem, jsou logopedy označovány za případy trpící funkční dysfonií. Falzet také popisuje momentální, ale často opakované kolísání hlasu vydávané oběma pohlavími, když se jim během dospívání postupně mění hlas. Tyto změny jsou nicméně zřejmé a dochází k nim častěji u chlapců než u dívek. Neschopnost projít náležitou změnou hlasu se nazývá puberphonie.\n\n\n"}
{"id": "194097", "url": "https://cs.wikipedia.org/wiki?curid=194097", "title": "Boeing 307 Stratoliner", "text": "Boeing 307 Stratoliner\n\nModel 307 Stratoliner byl dopravní letoun vyráběný na sklonku 30. let 20. století americkou společností Boeing. Jednalo se o první na komerčních linkách nasazený dopravní letoun s přetlakovou kabinou pro cestující. Ta mu umožňovala létat ve výškách kolem 6000 m, kde už let neovlivňovalo počasí. Model 307 měl pětičlennou posádku a kapacitu 33 cestujících. Vnitřní průměr kabiny činil 3,5 m (12 stop). Poprvé k posádce patřil i letový inženýr.\n\nStroj vznikl na základě Boeingu 299H (vojenským označením B-17C), z něhož převzal křídla (s modifikovanými sloty na náběžné hraně), ocasní plochy a pohonné jednotky Wright GR-1820 \"Cyclone\". Zcela nově zkonstruovaný trup kruhového průřezu, obsahující přetlakovou kabinu pro cestující, zvětšil celkové rozpětí křídel letounu na 107 stop a 3 palce (~32,7 m) oproti 103 stopám a 9 palcům (~31,6 m) u B-17C. První prototyp, objednaný Pan American World Airways, vzlétl 31. prosince 1938. Tento stroj byl zničen při havárii dne 18. března 1939, během předvádění typu zástupcům společnosti KLM. Následně bylo rozhodnuto nahradit původní svislou ocasní plochu novou o větších rozměrech, jejíž tvar se později stal typickým i pro další modely typu B-17.\n\nCelkem bylo vyrobeno 10 Stratolinerů, včetně prototypu. Od roku 1940 bylo pět z nich společností Transcontinental & Western Air provozováno na lince mezi Los Angeles a New Yorkem, a tři exempláře nasadila Pan Am z Miami do různých destinací v Latinské Americe.\n\nMultimilionář Howard Hughes si jeden Stratoliner verze SB-307B (výr. č. 1997, NC19904) koupil 13. července 1939 pro osobní potřebu a nechal si ho předělat na luxusní „létající byt“. V roce 1948 byl ten samý stroj odprodán ropnému magnátovi Glennu McCarthymu.\nTen jej v roce 1962 prodal E. K. Noldovi, poté stroj vlastnila organizace Florida Jet Research Corporation. Pak stroj skončil v Hollywoodu u Investors Enterprises Inc., aby byl vzápětí prodán zpět na Floridu dalšímu milionáři J. E. McCaughtrymu.\nSvou dlouhou službu stroj ukončil v zimě roku 1965, kdy byl zcela zničen hurikánem Cleo na floridském letišti ve Fort Lauderdale.\n\nJediný dochovaný Boeing Model 307 (výr. č. 2003, NC19903) je vystaven v Smithsonian Museum's Steven F. Udvar-Hazy Center. Na svém posledním letu před předáním do muzea 29. března 2002 tento stroj havaroval, když mu postupně vypověděly službu všechny motory. Zřítil se do zátoky Elliott Bay v Seattlu ve státě Washington.\n\n\n\"Data podle:\" Boeing: History\n\n\n\n\n"}
{"id": "194099", "url": "https://cs.wikipedia.org/wiki?curid=194099", "title": "T in the Park", "text": "T in the Park\n\nT in the Park je největší skotský hudební festival, sponzorovaný a pojmenovaný podle glasgowského pivovaru Tennens. Festival se od svého začátku v roce 1994 konal každoročně v parku Strathclyde, nedaleko měst Bellshil a Hamilton, ale od roku 1997 se přesunul do Balada, poblíž města Kinross.\n\nV prvním roce se na pódiích vystřídaly skupiny Primal Scream, Oasis, Crash Test Dummies, Blur and The Manic Street Preachers. Cypress Hill a Rage Against the Machine uzavírali první festival. V dalším ročníku se představili Kylie Minogue, Nick Cave, Alanis Morissette, Black Grape a Supergrass. V roce 1996 Radiohead, Pulp a No Doubt. Ještě před stěhováním se na festivalu objevili Travis, Texas, Green Day, Foo Fighters, Garbage, Moby, Iggy Pop, Stereophonics, R.E.M., The Proclaimers, The Darkness, Idlewild, Muse, The Polyphonic Spree a The Chemical Brothers.\n\nV roce 2007 se festival konal poprvé v historii po tři dny, od 6. června do 8. června. Prvních 35 000 vstupenek bylo prodáno hned po uvedení do prodeje těsně po skončení akce v roce 2006. Zbytek vstupenek byl vyprodán také v několika minutách.\n\n\n"}
{"id": "194112", "url": "https://cs.wikipedia.org/wiki?curid=194112", "title": "Křída (hornina)", "text": "Křída (hornina)\n\nKřída je usazená hornina, drobivý, pórovitý a slabě zpevněný ekvivalent vápence, vyznačující se vysokým stupněm čistoty, s obsahem uhličitanu vápenatého až nad 90 %. \n\nKřída vzniká rozpadem schránek mořských mikroorganismů. Nejčastěji jde o planktonické foraminifery a hlavně kokolity (schránky řas řádu \"Coccolithophoridaea\") ale i jiné organické zbytky. Tyto organismy měly původně kalcitovou (ne aragonitovou) schránku. Protože je kalcit stabilní a nepodléhá v běžných povrchových podmínkách přeměnám, nedošlo k její výraznější diagenetické přeměně a v důsledku platformního režimu nebyla litifikována na vápenec.\n\nNejznámější souvrství křídy vznikala v druhohorách a nejmladší období této geochronologické jednotky je po nich i pojmenováno – křída. Usazování křídy pokračovalo i do spodního paleogénu. Souvrství vznikala většinou v poměrně mělkých (epikontinentálních) mořích, v hloubkách do 300 m. Místy křída postupně přechází do pískovců, které tvořily okraje pánví. Hornina podobného složení se může vysrážet i v jezerech, ta je označována jako jezerní křída.\n\nV křídách se běžně nacházejí rohovce a pazourky. Jde o tmavé zaoblené útvary nepravidelného tvaru, které vznikaly vyluhováním SiO hmot v hornině kyselinou křemičitou a zpětným vysrážením těchto roztoků na jiných místech, často okolo jehlic zkamenělých ježovek. Může též obsahovat vyluhovaný pyrit a další minerály. Někdy se v křídě nachází i příměs glaukonitu, který ji může zabarvit do zelena.\n\nKřída je nezpevněná hornina bílé nebo světle šedé barvy. V porovnání s jíly, se kterými se často vyskytuje, je více odolná vůči sesouvání a může proto vytvářet strmé útesy. Křída je značně pórovitá, a může proto zadržovat poměrně velký objem podzemní vody, může tedy být přirozeným zdrojem pitné vody. Pórovitost křídy má význam i při vyhledávaní ložisek ropy, protože v jejích pórech se mohou hromadit i kapalné uhlovodíky, jejichž směsí je i ropa. \n\nKřída se těží od pravěku pro rozličné účely. Používá se k neutralizaci kyselých půd, jako plnidlo v chemickém a farmaceutickém průmyslu. Využívá se také k výrobě křídy jako psací potřeby (dnes je však převážná část křídy na tabuli vyráběna ze sádrovce) nebo k výrobě leštících prášků.\n\nKřída se vyskytuje hlavně v slabě zpevněných nebo nezpevněných souborech uhličitanů. Ty se nacházejí v platformních oblastech západní Evropy, kde se usazovaly hlavně ve svrchní křídě a místy i v spodním paleogénu.\n\nKřída je známa zejména z hornin svrchní křídy Britských ostrovů, severní Francie ale i Belgie, Holandska, Dánska (Møns Klint). Křídové útesy tvoří pobřeží průlivu La Manche, na německé Rujáně i jinde.\n\n"}
{"id": "194113", "url": "https://cs.wikipedia.org/wiki?curid=194113", "title": "Devastator", "text": "Devastator\n\nSlovo Devastator (: \"Pustošitel\") může mít tyto významy:\n\n"}
{"id": "194114", "url": "https://cs.wikipedia.org/wiki?curid=194114", "title": "Královský hrad (Varšava)", "text": "Královský hrad (Varšava)\n\nKrálovský hrad ( ) ve Varšavě je královský palác a oficiální sídlo polských panovníků. Osobní komnaty, stejně jako správní kanceláře královského dvora tu sídlily až do dělení Polska na konci 18. století. Mezi lety 1926 a 1939 byl hrad sídlem polského prezidenta. Nachází se na Hradním náměstí (polsky ) při vstupu do Starého města.\n\nKoncem 13. století, za panování mazovského knížete Konráda II., bylo vystavěno dřevohliněné hradiště, zvané Malý dvůr (). Další kníže, Kazimír I., se rozhodl postavit na území hradiště první zděnou stavbu, Velkou věž (lat. ). Mezi lety 1407 a 1410 nechal Janusz I. Starší vystavět patrový gotický zděný hrad, zvaný Velký dvůr (lat. ). Charakter této nové budovy i její rozměry (47,5 × 14,5 m) způsobily změnu významu celého hradiště, od roku 1414 slouží již jako knížecí sídlo a od roku 1526 (kdy zemřela ostatní mazovská knížata) jako královská rezidence.\n\nV průběhu dalších staletí byl hrad několikrát přestavěn, např. na počátku 17. století za krále Zygmunta III. Wazy, nebo v polovině 18. století za Augusta III. Hrad byl také opravován v letech 1915–1939.\n\nV průběhu německé Invaze do Polska byl hrad těžce poškozen německým bombardováním a dělostřelectvem. K dalšímu poškození došlo v roce 1944 za Varšavského povstání. Po jeho potlačení byly zbytky hradu v srpnu téhož roku odstřeleny. Trosky nebyly odklizeny až do roku 1971. Rekonstrukční práce byly zahájeny na počátku 70. let. Symbolický moment přišel v roce 1974, kdy se na hradní věži opět rozběhly hodiny, ve stejný čas, kdy byly zastaveny německým bombardováním.\n\nDnes hrad slouží jako sídlo části Národního muzea a pro slavnostní události. Během Bitvy o Varšavu v roce 1939 bylo mnoho uměleckých děl z hradních sbírek přemístěno do sklepů v okolí Varšavy. Dnes se opět nacházejí na svém původním místě. Vedle hradního paláce se nachází s ním částečně spojený Palác pod plechem (polsky ).\n\nNa Královském hradě jsou také dva portréty od Rembrandta van Rijna: \"Dívka v klobouku\" (1641) a \"Učenec při pultu\" (1641).\n\n"}
{"id": "194124", "url": "https://cs.wikipedia.org/wiki?curid=194124", "title": "Dalibor Brázda", "text": "Dalibor Brázda\n\nDalibor Brázda (9. září 1921 Fryšták – 17. srpna 2005 Schlieren, Švýcarsko) byl česko-švýcarský hudební skladatel, dirigent, kapelník a hudební aranžér.\n\nStudoval na hudební fakultě JAMU v Brně, po druhé světové válce absolvoval na Akademii múzických umění v Praze (AMU). Zprvu hrál současně ve dvou orchestrech – v Českém komorním orchestru a v orchestru Národního divadla – jako fagotista, později hrál v České filharmonii a v Symfonickém orchestru hlavního města Prahy FOK. Jako student známého dirigenta Rafaela Kubelíka začal svoji dirigentskou kariéru již velmi brzy v Hudebním divadle v Karlíně, kde působil 20 let. Velký úspěch zaznamenal jako hostující dirigent v \"Every Man Opera\" v New Yorku s Gershwinovým muzikálem \"Porgy & Bess\".\n\nV 50. a 60. letech 20. století se stal v Praze uznávaným i pro státní gramofonové vydavatelství Supraphon, jeho jméno bylo dobře známé posluchačům Československého rozhlasu. Jeho svěží smyčcové uskupení mělo jako Orchestr Dalibora Brázdy velkou váhu u známých umělců jako byli Karel Gott a další přední českoslovenští zpěváci pop-music, německý pianista Igo Fischer či britská zpěvačka Gery Scott aj. Později se jeho orchestr stal známý jako Kouzelné smyčce Dalibora Brázdy (\"Dalibor Brazda Magic Strings\").\n\nV polovině 60. let také uvedl americký muzikál \"Šumař na střeše\" (\"Fiddler on the Roof\", adaptace příběhu ukrajinského autora Šoloma Alejchema „Tovje vdává dcery“) v Němčině s Velkým muzikálovým orchestrem a sborem Operety Hamburk, vydaný jako „Anatevka“ u gramofonových společností CBS, Teldec a Decca, za který získal ocenění zlatou deskou.\n\nPo ukončení svého angamžá v Hamburku s Anatevkou v roce 1969 se nevrátil do Československa a emigroval do Švýcarska, kde v roce 1985 pak získal švýcarské státní občanství. Usídlil se v městě Dietikonu, patřícímu k rozšířené sídelní aglomeraci v okolí městské metropole Curychu, který mu zůstal domovem až do jeho smrti v roce 2005. Od roku 1972 do 1987 vedl Stadtmusik Dietikon (SMD Big Band, „Městská hudba Dietikon“), od 1972 do 1997 Stadtjugendmusik („Městská hudba mládeže“). Během této toby dostával nabídky renomovaných orchestrů, cítil se však natolik zavázaný svému novému domovskému městu Dietikonu, že se na žádnou z nich neuvázal. Švýcarská a především dietikonská hudební veřejnost si obzvlášť cenila jeho \"typického zaobleného a plného „Brázda-Soundu“\". Poslední 3 roky svého života strávil po závažných zdravotních problémech na pečovatelském oddělení v nemocnici „Limmattal“ v sousedním městě Schlieren. Ani zde však nepřestal komponovat a aranžovat.\n\nAranžoval pro různé orchestry jako např. orchestr Rozhlasu německého a rétorománského Švýcarska DRS Big Band, Ambros Seelos, Hugo Strasser, Original Egerlander Musikanten a trio Festivo.\n\n\n"}
{"id": "194125", "url": "https://cs.wikipedia.org/wiki?curid=194125", "title": "Helldiver", "text": "Helldiver\n\nSlovo Helldiver (: \"Potápka\") může mít tyto významy:\n\n"}
{"id": "194128", "url": "https://cs.wikipedia.org/wiki?curid=194128", "title": "SBD", "text": "SBD\n\nSBD může být:\n"}
{"id": "194130", "url": "https://cs.wikipedia.org/wiki?curid=194130", "title": "Moloch", "text": "Moloch\n\nSlovo Moloch či moloch má několik významů:\n\n\n"}
{"id": "194132", "url": "https://cs.wikipedia.org/wiki?curid=194132", "title": "Dauntless", "text": "Dauntless\n\nSlovo Dauntless (: \"Nebojácný\") může mít tyto významy:\n\n"}
{"id": "194141", "url": "https://cs.wikipedia.org/wiki?curid=194141", "title": "Zéland", "text": "Zéland\n\nZeměpisný výraz Zéland může označovat \n"}
{"id": "194142", "url": "https://cs.wikipedia.org/wiki?curid=194142", "title": "Smith &amp; Wesson", "text": "Smith &amp; Wesson\n\nSmith & Wesson je největší americký výrobce ručních palných zbraní, jehož tradice sahá do poloviny 19. století. Zbrojovka se tradičně zaměřovala zejména na revolvery, ale pracovala také na vývoji nábojů a pistolí.\nFirmu založili v roce 1852 pánové Horace Smith a Daniel Baird Wesson, když odešli od společnosti Allen, Brown & Luther, kde oba pracovali. Usídlili se ve státě Connecticut a začali vyvíjet nový typ opakovací pistole. Ten si nechali v roce 1853 patentovat. Pistole byla tak rychlá, že si získala přezdívku \"The Volcanic\".\n\nFirma se však brzy dostala do finančních potíží a v roce 1854 ji byli nuceni Smith a Wesson prodat Oliveru Winchesterovi. Poté ze zbrojovky Horace Smith odešel, zatímco Wesson zůstal Winchesterovým zaměstnancem. Název firmy se změnil na Volcanic Arms Company.\n\nV roce 1856 bylo obnoveno spojení Smitha a Wessona a firma začala znovu fungovat pod starým názvem. Díky patentu na revolver, používající jednotné kovové náboje si firma zajistila určitý monopol na trhu. Rozrostla se a roku 1859 se přestěhovala do Springfieldu ve státě Massachusetts, kde sídlí dodnes.\n\nS počátkem Občanské války (1861) narostla poptávka po revolverech Smith & Wesson. Model 1 byl vyráběn ještě v 80. letech 19. století.\n\nV roce 1869 byl patentován nový typ revolveru, u kterého se hlaveň sklápěla spolu s válcem a vyhazovač automaticky vyhodil vystřelené nábojnice (Model 3). Přestože jej začala používat americká armáda, Smith a Wesson cítili menší poptávku v USA a snažili se proniknout do Evropy. Zakázku si zadalo Rusko, určité množství zbraní si pak objednalo také Turecko a Japonsko. Model 3 se přestal vyrábět v roce 1913.\n\nKoncem 70. let 19. století se firma zabývala také vývojem malých revolverů. Začala vyrábět revolver s ručním vyhazovačem, později pak revolvery z nerezové oceli. V roce 1913 reagovala na menší poptávku po revolverech výrobou pistolí.\n\nRoku 1939 však měla zbrojovka opět finanční problémy, zachránila ji spolupráce s britskou armádou.\n\nV padesátých letech začal Smith & Wesson vyrábět také sportovní pistole.\n\n\n"}
{"id": "194149", "url": "https://cs.wikipedia.org/wiki?curid=194149", "title": "Aernout van der Neer", "text": "Aernout van der Neer\n\nAernout van der Neer [nér] (kol. 1603 Amsterdam – 9. listopadu 1677 Amsterdam), obvykle nazývaný Aert nebo Artus, byl nizozemský malíř, krajinář 17. století.\n\nPodle mínění Arnolda Houbrakena působil Van der Neer v Gorinchemu jako a správce pánů z Arkelu. Tato domněnka by vysvětlovala skutečnost, že existuje velmi málo datovaných děl z doby umělcových počátků. Je pravděpodobné, že byl ve svých amatérských malířských počátcích ovlivněn lokálními malíři Rafaelem a Jochemem Govertsz Camphuysenovými, jejichž sestru Lysbeth si v roce 1632 vzal za ženu. Téhož roku se manželé odstěhovali do Amsterdamu, kde se jim roku 1634 narodil syn Eglon, později známý portrétní a žánrový malíř. Roku 1659 se Aert van der Neer otevřel hostinec a obchod s vínem, protože jej malířství nedokázalo uživit. Přesto malíř zemřel v naprosté bídě. Při soupisu majetku byly jeho obrazy oceněny kolem pěti zlatých za kus, tedy velmi malými sumami.\n\nNejstarší díla Aernouta van der Neer, opatřena písmeny A.V. a D.N., mezi nimiž je vložena datace jsou dvě zimní krajiny, které se nachází v Rijksmuseu v Amsterodamu (1639) a v Martinově sbírce v Kielu (1642), obě krajiny jsou ještě nevyzrálá díla nízké kvality. Daleko lepší je \"Zimní krajina\" (1643) ve sbírce paní Wantageové a \"Noční scéna\" (1644) v d'Arenbergově sbírce v Bruselu.\n\nV roce 1652 van der Neer dvěma nebo třemi obrazy, které jsou dnes v galeriích v Berlíně a Kodani zachytil dramatický noční požár staré amsterodamské radnice. Ačkoli byl Amsterodam zřejmě stále jeho bydlištěm, zachycují obrazy z této doby často kanály a lesy kolem Haarlemu a Leidenu, řeky Máza a Rýn. Někdy nalezneme na těchto obrazech také Dordrecht, město v němž bydlel malíř a krajinář Aelbert Cuyp. I podle jiných dokladů byli tito dva malíři v přátelském vztahu. Neerova plátna z této doby vykazují řadu společných znaků s plátny Cuypovými. Na některých dokonce pracovali společně. Krajiny tohoto druhu jsou ve sbírkách vévodů z Bedfordu z Westminsteru. Obsahují obě, v té době Neerem užívané malířské polohy: Zamrzlou Mázu s rybáři a noční krajinu ozářenou měsíčním světlem, odrážejícím se na poklidné vodní hladině.\n\nVzájemný vztah obou malířů nebyl vyrovnaný, nýbrž šlo o vztah učitele a žáka. Cuyp vystupoval jako sebevědomý, suverénní tvůrce, od něhož van der Neer žádal pomoc. Neerovu malířskou tvorbu Cuyp nehodnotil příliš vysoko. Prostě pečlivě oživil jeho krajiny figurální stafáží a zvířaty.\n\nJe to patrné na krajině se západem slunce z Louvru, ve kterém popředí a dobytek evidentně maloval Cuyp. Neerův obraz V Národní galerii v Londýně byl Cuypem signovaný na vědru dojičky, jejíž postava s červenou sukní je do van der Neerovy krajiny namalována s osvěžující účinností. Podobně významný je Cuypův vklad do obrazu ze státní galerie ve Frankfurtu, na němž maloval pár rybářů se psem a lovce stopujícího překvapené kachny.\n\nAčkoli byl Neer podobně precizním malířem jako Cuyp, dokonce obdobně pracuje se světelnými reflexy a budováním krajiny, je takřka jeho protikladem pokud jde o tmavost zobrazených krajin. Zatímco Cuyp maluje téměř zásadně krajiny zalité světlem, tvoří Neer vedle zimních krajin hlavně krajiny noční.\n\nNeerova oblíbená témata řek a říční krajiny, tak typické pro nizozemskou krajinu, jsou zachycena při západu slunce nebo za měsíční noci. Mimořádná je jeho schopnost uchopit krajinu v oblačné průsvitnosti, v níž různé a i značně vzdálené objekty zcela ostře vystupují z temného, oblačného nebe a ubíhající ploché říční krajiny, budovaných pomocí teplých hnědí o ocelových šedí. Samostatnou variantou těchto nočních krajin jsou nesmírně dramatické noční výjevy hořících budov.\n\nJiným typem námětů jsou, v holandské krajinomalbě už tradiční, zobrazení zimních krajin se zamrzlými vodními plochami, odrážejícími podobně jako noční krajiny chladné denní světlo. V těchto obrazech nechybí bohatá figurální stafáž hráčů golfu, bruslaři a rybáři. Malířova schopnost vyhnout se i v těchto zimních krajinách dojmu ledového chladu, patří také k jeho velkým darům.\n\nDo jisté míry příbuzné tmavé krajiny maloval už o něco dříve Jan van Goyen, přesto je Neerův přínos k holanské krajinomalbě zpracováním námětů nočních krajin velmi významný. Jeho obrazy nejsou na uměleckém trhu ceněny tolik než Aelbert Cuyp nebo Meindert Hobbema, ale pro jejich zvláštní kouzlo jsou často vyhledávány a jsou obsaženy v četných sbírkách. Kolem sto padesáti obrazů je přístupno veřejnosti. Nejkvalitnější sbírka Neerových obrazů je Ermitáži v Petrohradu. V Anglii se jeho obrazy nalézají v Národní galerii a ve Wallace Collection. Z dalších jmenujme sbírku Markýzů z Bute a sbírku plukovníka Holforda.\n\n"}
{"id": "194154", "url": "https://cs.wikipedia.org/wiki?curid=194154", "title": "Bartolomeo Scotti", "text": "Bartolomeo Scotti\n\nBartolomeo Scotti (* kolem roku 1685 – 1. února 1737, Praha) byl stavitel vlašského původu činný v Čechách. \n\nÚdajně pocházel z Laina v údolí Intelvi. V Praze je doložen teprve v roce 1715. Roku 1716 získal měšťanské právo na Malé Straně jako zednický polír. Od roku 1717 je titulován jako stavitel a architekt.\n\nJeho tvorba se příliš neodlišuje od průměru naší barokní architektury ve třetím a čtvrtém desetiletí 18. století. Domovní architektura, která v jeho díle převažuje, je klidná, s výraznými římsami, zdobnými suprafenestrami a s výrazně členěnými vikýři. Uplatnil se i jako realizátor cizích návrhů. \n\nKromě toho byl rovněž vrchním pevnostním stavitelem. Doložen je v květnu 1718 při fortifikační komisi v Praze, v roce 1726 měl titul \"Fortification Oberbaumeister\". \n\nByl činný ve Vlašském špitále na Malé Straně: v roce 1724 je titulován jako \"Assistent und Hospitalkassierer.\" Na základě doloženého vztahu k Vlašskému špitálu se uvažuje o jeho možných stavebních zásazích v tomto areálu.\n\nStavby, které Bartolomeo Scotti projektoval nebo na kterých se podílel:\n"}
{"id": "194161", "url": "https://cs.wikipedia.org/wiki?curid=194161", "title": "Synkopa", "text": "Synkopa\n\nSynkopa v hudbě je rytmicko-metrický útvar, který ozvlášťňuje pravidelný průběh hudební fráze. Řecký základ slova (sygkopé, od sygkóptein – čti synkoptein – srazit k sobě) byl převzat přes latinu do evropských jazyků a vždy odráží určitou nepravidelnost (v lékařství je synkopou např. krátký výpadek vědomí, ve fonologii např. vypuštění hlásky apod.). \n\nAby mělo smysl o takové nepravidelnosti tj. o synkopě hovořit i v hudbě, je k tomu podmínkou existence pravidelně členěné hudební věty. Taková pravidelnost se hojně objevuje tam, kde je hudba svázána s pohybem tj. např. v užité hudbě, v tanečních písních, v českých lidových písních, v mnoha skladbách zejména klasiků, romantiků a k nim se kompoziční technikou družících skladatelů až do současnosti.\n\nJednoduchá hudební věta má pásmo metrické a pásmo melodické. Metrum člení hudební průběh do počítacích dob, které vytvářejí plynulou řadu pulsů. Obvykle regulují tělesný pohyb nebo takový pohyb provokují a mohly by být vyjádřeny kroky tanečníků, tleskáním, bicími nástroji, standardním doprovodem levé ruky při hře  hudebních kousků na klavír apod. V melodickém pásmu (současně s oním metrickým „doprovodem“) probíhají nejen změny výškové (zpěv, nástrojové sólo, pravá ruka našeho klavíristy), ale také délkové a dynamické. V melodii se tak objevují různé rytmy, které dávají celku půvab a originalitu.\n\nK takové originalitě využívá skladatel v melodii (po příp. i „v doprovodu“) rozmanité kombinace délek a akcentů.  „Kdyby byl Bavorov“, „Tluče bubeníček“, „Vyletěla holubinka“ a jim podobné si vystačí se střídáním osmin a čtvrtek v sudém, příp. lichém metru. Daleko pestřejší členění mívají písně moravské. „Eště si já, eště si já pohár vína zaplatím“ má rovněž základ v sudém metru, ale zcela odlišnou náladu, na které se také podílejí synkopy v některých melodických motivech. Slabiky „si já“ a „za-pla-tím“ tvoří synkopy – pohyb v nich nesleduje pravidelný puls, ale je synkopován: přízvuk (dynamika) byl přenesen na lehkou dobu (metrika), která je posílena i prodloužením (rytmika). Prodloužení akcentovaného prvku synkopy bývá časté, ale není podmínkou. Synkopování (akcentování lehkých dob ve frázi) s psychomotorickým  korelátem u tanečníků je příznačným rysem např. čardáše.\n\nV dixielandu vychází improvizační hra hudebníků z jednoduchých melodií, které jsou bohatě obměňovány. Nejvýznačnějším a nejčastějších postupem takového obměňování je průběžná synkopace – zde se synkopy objevují vlastně téměř v celém průběhu hudební věty. Proto se také synkopa stala symbolem celé této oblasti a tohoto hudebního slohu.\nV taktech se sudým počtem dob (2/4, 4/4, ...) má metrický akcent první doba (\"těžká\"). Pokud se přízvuk přesune na doby liché, jde o synkopaci (rytmus synkopovaný).\n\nPřízvuk může být posunutý o méně než celou dobu, takže \"spadne do off-beatu\". V následujícím příkladě je přízvuk v prvním taktu posunut o osminu:\n\nAnticipovaný bas je technika, kdy je basový tón synkopován krátce před každou těžkou dobou. Časování se může lišit, ale většinou se používají menší než osminové hodnoty před první a třetí dobou (4/4 takt).\n\nDalším typem synkopy je missed beat (ztracená doba), kde se využívá pomlky pro neočekávaný začátek. Pokud hudebník například nezahrál cokoliv z první doby, lze mluvit o synkopě (podle anglo-amerických pramenů; u nás se takový postup nazývá zdvih).\n"}
{"id": "194168", "url": "https://cs.wikipedia.org/wiki?curid=194168", "title": "Clunyjská reforma", "text": "Clunyjská reforma\n\nClunyjská [] reforma je hnutí katolické církve v 10.-12. století, jehož snahou bylo upevnění autority církve a papežské moci. Reforma silně ovlivnila klášterní, duchovní a kulturní život v západní části středověké Evropy.\n\nBěhem vlády Karla Velikého došlo na území francké říše k nebývalému rozvoji kulturního i duchovního života. Karel se považoval za nejvyššího pána církve, disponoval veškerými světskými i církevními statky a obsazoval biskupské i klášterní funkce bez ohledu na to, zdali dosazená osoba byla laik či mnich. Věnoval pozornost církevním záležitostem, kdy s pomocí učenců uvedl do praxe pravidla pro fungování biskupské organizace, stanovil základy výchovy a působení kléru i normy klášterního života v souladu s benediktinskou řeholí. V Karlově díle pokračoval jeho syn Ludvík, který stejně jako otec zasahoval do církevních otázek. S pomocí Benedikta Aniánského prosadil reformu kléru i kanovnického života. Během jeho vlády bylo prostřednictvím tzv. cášských synod (816–819) zavedeno povinné využívání benediktinské řehole všemi kláštery v říši (\"Capitulare monasticum\").\n\nV 6. a 7. století se začaly objevovat vlastnické kostely. Jejich princip tkvěl v tom, že šlechtici stavěli na svých državách kostely, kláštery či kaple, které považovali za svůj majetek a duchovního správce za svého poddaného, se kterým mohli nakládat podle své vůle. Vlastnictví církevních staveb mělo ekonomický podtext, neboť je vlastník mohl pronajmout, prodat, postoupit, náležely mu bohoslužebné poplatky i dávky. Jediným zakázaným počinem bylo jejich světské využití. Vlastnické kostely byly trnem v oku biskupům. Přestože duchovní správci jimi byli vysvěceni, a tudíž jim měli být podřízeni, v praxi museli respektovat nařízení světského pána a moc biskupů značně upadala. K nápravě a k odčinění došlo až poté, co v polovině 8. století museli biskupové odevzdat část církevního majetku příznivcům Karla Martela jako léno. Jako náhradu za způsobenou újmu pak obdrželi od krále i šlechticů značný majetek, včetně některých královských kostelů, které začali obratem považovat za své vlastní a využívali je především k osobnímu prospěchu. Institut vlastnických kostelů tímto krokem nevymizel, pouze získal nová závazná pravidla znamenající zvýšení dohledu biskupů nad jejich fungováním, což se projevilo mimo jiné tím, že vlastničtí kněží mohli být ustanoveni pouze s jejich souhlasem.\n\nObdobí rozkvětu říše netrvalo dlouho a již Karlovi vnuci si rozdělili impérium na tři samostatná vévodství respektující jazykové a regionální odlišnosti. Takto rozdělená říše se jen s velkým úsilím bránila častým vojenským nájezdům Maďarů na jihu, či Normanů. Normané působili především na západě a drancovali opatství v povodí velkých francouzských řek. Spolu s rozpadem říše nastává také úpadek duchovního i mnišského života; kláštery jsou vypleněny, chátrají a přestávají být centry duchovního života a vzdělanosti. Protože papežství je ve značném úpadku, představení postižených klášterů hledají ochranu u místních šlechtických rodin, čímž se na nich postupně stávají závislými. Tato situace je typická především pro západní část říše, kde slabý panovník svěřuje církevní majetek doposud loajálním šlechticům, kteří jej využívají ke svému užitku, neboť kláštery jim povinně odvádějí poplatky a desátky. Ve východní části říše je situace příznivější, neboť oslabení královské moci zde není tak fatální jako na západě. Postupem času se politická situace všeobecně stabilizuje, nicméně řeholní život se vrací do normálu velmi pomalu. Vlivem několikaletého bezvládí je mnišská komunita v úpadku: někteří mniši neumí číst ani psát, nejsou schopni porozumět kánonu a ani jej nedokáží vyložit věřícím.\n\nNeutěšená situace panuje i v římské církvi, kdy od konce vlády papeže Mikuláše I. nastává období označované jako saeculum obscurum.\nPapežský stolec je ovládán římskými šlechtickými rodinami a ocitá se v nejhlubší krizi od počátku své existence. Úpadek postihuje i církev, která se potýká s problémy plynoucími z laické investitury a s ní souvisejícím ovlivňováním a zesvětšťováním církevního života. Především v Itálii a západní části říše jsou běžně obsazovány biskupské stolce rodinnými příslušníky vládnoucí šlechty bez ohledu na potřeby církve; na biskupské stolce bývají uváděny i děti ze šlechtických rodin. Dalšími problémy jsou simonie a nedodržování celibátu, kdy členové kléru běžně žijí manželským životem – v Itálii a Francii lze dokonce najít ženaté biskupy.\n\nV roce 910 vévoda Vilém I. Akvitánský založil klášter Cluny. Důvody, které ho k založení kláštera vedly, uvádí v zakládací preambuli: Zakládací listinou dále stanovil, že klášter není podřízen žádnému světskému či duchovnímu pánu, ale pouze a přímo papeži. Na důkaz podřízenosti klášter odváděl Římu lenní poplatek: každý pátý rok 10 solidů na udržování světla v lampách hořících u hrobů sv. Petra a Pavla. Papež však nebyl vlastníkem kláštera, pouze garantem jeho svobody a nezávislosti na světské moci. Úzké spojení s papežem inicioval první opat kláštera Berno a zakladatel Vilém. Právě tito dva měli největší podíl na udělení veškerých papežských privilegií. Dalším krokem k autonomii bylo i to, že si po smrti opata měli mniši zvolit jeho nástupce sami, aniž by kdokoliv zvenčí do jejich volby mohl zasahovat. Tato svoboda nebyla v případě prvních čtyř opatů využita, a nástupce si před svou smrtí určili odcházející opati.\n\nPrvní pokusy o nápravu neutěšeného stavu monasticismu podnikli opati z benediktinského kláštera v Cluny na počátku 10. století. Původní snahou byl návrat k důslednějšímu dodržování benediktinské řehole, kterou považovali za jedinou správnou cestu k naplnění křesťanské myšlenky. Další částí reformy byl požadavek soběstačnosti a nezávislosti klášterů na laické šlechtě a předání pravomocí souvisejících se správou kláštera opatovi. Tuto část nebylo jednoduché prosadit, protože vše záleželo na dobré vůli zakladatele, který se musel dobrovolně zříci veškerých zásahů do záležitostí kláštera. Později byl přidán další bod – boj proti simonii. V souvislosti s tímto církevním nešvarem je nutné zmínit, že k problému laické investitury se clunyjská reforma stavěla méně radikálně (snad díky příbuzenským vazbám mezi clunyjskými mnichy a šlechtou) a varovala pouze před jejím zneužíváním, nikoliv před investiturou laiků jako takovou. Z Cluny se také ozývaly další, na tu dobu velmi radikální názory, vyslovující se proti obchodu s otroky, požadující právo na azyl v kostelích, ostře kritizující cizoložství nebo podporující dodržování neděle jako dne volna.\n\nDůležitým prvkem reformy byl boj proti zneužívání soudní svépomoci – krevní mstě a právu záští. Svépomocí byla chápána přímá pomoc příslušníku rodu v tom, aby bylo dosaženo zadostiučinění a náhrady za bezpráví spáchaném na členu jeho rodiny. Zášť nebyla v té době chápána jako zlořád, ale jako zakotvený, často užívaný zvyk, který skýtal možnost zneužití, stejně jako krevní msta. Ta se stávala osudnou pro postižené rodiny a představovala možnost, jak si jednotlivé strany konfliktu mohly vyřizovat legálně účty, často i bez reálné příčiny. Obě formy soudní svépomoci (krevní msta i záští) byly starými germánskými zvyky, které neodstranilo ani přijetí křesťanství. Jako součást trestního práva je nebylo možné odstranit, snahou reformy bylo proto alespoň minimalizovat jejich dopady. Tato reformní myšlenka nalezla podporu nejen mezi opaty, papeži, císaři a králi, ale i mezi šlechtou, které nárůst násilí znemožňoval obchod a omezoval i hospodářský život či ekonomický rozvoj. Zvláště církevní autority si byly vědomy toho, že v momentě, kdy je královská moc oslabena, musí ji zastoupit spolupráce lokálních autorit. Výsledkem snahy o obnovení pořádku se stalo hnutí \"pax Dei\" (Boží mír), kdy si zástupci všech zúčastněných stran slibovali vzájemně před Bohem zachování míru a klidu zbraní a vyslovovali podporu případnému zásahu proti každému, kdo by tento mír porušil. Církev působila na zúčastněné především prostřednictvím apelů na náboženské smýšlení, hrozila církevními tresty a naopak těm, kteří se pravidlům podřídí, slibovala odměnu. Zvláštní ochrana díky \"pax Dei\" patřila svatyním, špitálům, tržištím, brodům a silnicím a každému, kdo se na těchto místech dopustil násilí, hrozila exkomunikace. Opatření mělo ochránit především osoby označované jako \"pauperes\", označující chudé nejenom v ekonomickém slova smyslu. V praxi se jednalo o nejnižší kleriky, např. vdovy, sirotky a další osoby, které nebyly schopny se samy bránit. Specifickou formu \"pax Dei\" představovala \"treuga Dei\" (Boží příměří) spočívající v tom, že některé válečné činy, původně zakázané pouze na určitých místech ve vztahu k určité kategorii osob, byly nově také zakázány v určitých dnech. V praxi to znamenalo například zákaz používání zbraní během období půstu a Velikonoc, v době adventu a Vánoc a každý týden počínaje středečním večerem a konče pondělním ránem.\n\nClunyjské opatství mělo od svého založení silnou vazbu na papežský stolec, což přinášelo oboustranné výhody a postupem času také vyneslo Cluny na čelní místo mezi ostatními kláštery. Za svůj úspěch vděčilo Cluny především opatům. Každý z nich vedl opatství tak, aby bylo ukázkovým příkladem bezmezné zbožnosti, sebezapření, věrnosti mnišskému ideálu a aby bylo vzorem ostatním klášterům benediktinské řehole. Clunyjští opati pro svou loajalitu papežskému stolci byli papežem pověřeni, aby se ujali reformy a obnovy monastických obcí. Během reformace se utvářely přátelské vztahy mezi jednotlivými kláštery a díky častým cestám opatů a mnichů se myšlenka nezávislosti klášterní instituce úspěšně šířila.\n\nSpolečnou snahou opatů bylo zreformované kláštery si podřídit, a to buď přímo (místo opatů se ustanovovali převoři odpovídající se opatovi Cluny) nebo nepřímo (pokud klášter měl ve svém čele opata, tento byl zavázán přijmout zvyklosti a řídit se pokyny Cluny jako nadřízené instance). Cluny se stalo centrem reformy a počet klášterů postupně podřízených konfederaci (převyšující 2 000) svědčí o jeho významu a moci. Jednotlivé kláštery postupně dosahovaly exempce (vynětí z pravomoci diecézních biskupů), a byly tak podřízené Římu. Nehrozilo tím, že budou zneužity ke světským cílům králem či šlechtou. Se stejným záměrem byly přebírány od původních vlastníků některé vlastnické kostely a kláštery a zařazeny do clunyjské kongregace. Kromě těchto stabilních klášterů existoval také proměnlivý okruh satelitních ústavů, jež se staly součástí kongregace po přijetí clunyjské observance, avšak následně získaly svou nezávislost zpět. Některé další dobrovolně přijaly clunyjskou praxi, aniž by se kdy vzdaly autonomie či se správně podřídily Cluny. Rozrůstání clunyjského impéria probíhalo dvěma cestami: buď jako nevyžádaný dar od velmožů vlastnících klášter či opatství, nebo v momentě, kdy sám klášter požádal o pomoc, aby do něj byli vysláni mniši, kteří by zavedli clunyjskou observanci.\n\nŽivot v reformovaných klášterech nebyl ničím převratným. Jednalo se vlastně o návrat ke kořenům monastické tradice v souladu s řeholí sv. Benedikta a s přihlédnutím k reformě Benedikta Aniánského. Důraz byl kladen na duchovní důstojnost a pořádek, jenž byl ve výčtu mnišských ctností výše než askeze. Téměř veškerý čas řeholníci trávili v liturgických modlitbách či bohoslužbách, ve kterých především nacházeli svou čest a důstojnost. Aby tyto hodnoty byly ještě více podpořeny, dbalo se v Cluny na dokonalý přednes chvalozpěvů, výzdobu liturgických oděvů a interiéru kostela (především pak chóru). Najdeme zde však odchylku oproti reformě Benedikta Aniánského, kterou byl přístup řeholníků k manuální práci. Většina mnichů byla šlechtického původu a podle dřívějších zvyklostí šlechtici nepracovali a přenechávali manuální práci nevolníkům či klášterním řemeslníkům. Denní režim byl stanoven do nejmenších podrobností, včetně přesných časů na modlitbu, práci i půst a spánek. Jídelníček mnichů tvořila zelenina a moučné pokrmy, denně bylo na stole víno, naopak velmi sporadicky v něm lze najít sýr a ryby, striktně zakázáno bylo maso čtyřnohých zvířat. Během větší části dne bylo zachováváno mlčení a mniši se mezi sebou dorozumívali posunky. Pozoruhodná byla na tehdejší dobu nevídaná úroveň hygieny, kdy již v noviciátu se museli mniši denně mýt a česat a z tohoto důvodu byly na několika místech v klášteře k dispozici umyvadla a ručníky. Nebyla opomíjena ani charitativní činnost, kdy klášter poskytoval trvalé přístřeší a jídlo osmnácti chudým, kterým mniši denně myli nohy. Součástí klášterního života byly také obláti, kteří často představovali pro svou rodinu určitou investici do kláštera, která měla zaručit četná duchovní privilegia. V Cluny byli tito chovanci školeni, aby dokázali profesionálně zpívat propracované bohoslužby. Cluny během 200 let existence nashromáždilo značný duchovní majetek, čímž vzniklo rozsáhlé duchovní impérium, nikoliv řád v původním smyslu slova. Jednalo o naplnění a zhmotnění myšlenky sv. Benedikta, podle níž je klášter rodinnou komunitou žijící pod vedením otce (opata). Ačkoliv se clunyjští opati všemožně snažili, zvětšující kongregaci postupem času nemohli efektivně zvládat a řídit. Postupně se vytrácel vztah mezi mateřským klášterem a podřízenými ústavy, clunyjský opat zastával jen formální funkci monarchy. Přetrvávala povinnost jednotlivých klášterů platit do clunyjské pokladny daň (census).\nZajímavostí je, že Cluny vděčíme za některé liturgické svátky: například se zde prvně slavily památka zesnulých nebo slavnost Těla a Krve Páně doprovázená eucharistickým průvodem. Církví byla přijata až o 300 let později.\n\nSamotný akt zakládání klášterů byl běžným jevem středověkého šlechtického života. Založení kláštera bylo motivováno mimo jiné snahou donátora o spásu svou a členů své rodiny. Hlavním důvodem byla představa zástupných zásluh a všeobecně uznávaný názor, že je nutné odčinit nebo napravit své hříchy. Zásluha, která díky modlitbám a dobrým skutkům připadla tomu, kdo je vykonal, mohla být přenesena na i jiné osoby (tzv. zásluhy v zastoupení). Bezesporu založení a zaopatření mnišské komunity představovalo čin, který mohl dárci i jeho rodině zajistit neomezený zdroj přímluv a obětí. Kýženého Božího odpuštění bylo možné dosáhnout pokáním, které však bez patřičného odčinění bylo nedosažitelné. Existovala i možnost, kdy pokání bylo zaměňováno za milodary chudým, účast na pouti nebo je bylo možné vykonat v zastoupení, což v praxi fungovalo tak, že kajícník si mohl najít pomocníky, kteří budou konat dobré skutky jeho jménem. Tento rys feudální společnosti pomůže pochopit, proč byly tak hojně zakládány a hmotně zaopatřovány kláštery – založením kláštera či zaopatřením mnišské komunity si mohl být zakladatel jist, že prostřednictvím kajícného života mnichů trávících svůj život v ústraní a v modlitbách, budou jeho hříchy dostatečně odčiněny. Dalším důvodem zakládání klášterů (především v oblasti Galie v 7. století) bylo jejich využívání k zaopatření těch rodinných příslušníků, kteří nemohli být uspokojeni jinak. Vstupovali do nich mužští potomci, které nebylo možné vybavit půdou, aniž by došlo k nebezpečnému rozdrobení majetku, nebo ženy, pro které se nepodařilo najít vhodný manželský svazek. Kláštery byly místem, kde mniši žijí odloučeni od světa, aby zde naplňovali ideu dokonalého života v souladu s Božím přikázáním. V duchu požadavku \"ora et labora\" (modli se a pracuj) se později v důsledku rozrůzňování řeholí setkáváme v klášterech i s opisováním knih, uměleckou tvořivostí a s určitými typy vědecké práce, takže ve středověku lze o klášterech hovořit také jako o centrech vzdělanosti a kultury. Důležitou roli hrají také na poli sociálním, kdy pečují o nemocné; poskytují jim stravu, oblečení, hygienické potřeby – vše, co nemocným nemůže obstarat vlastní rodina. V pozdějším období některé z klášterů zakládají hospice a také klášterní školy, zajišťující alespoň základní vzdělanost populace.\n\nKrátce po založení clunyjského opatství docházelo k postupné obnově dalších, původně opuštěných klášterů. V polovině 10. století se začala znovu těšit oblibě jejich podpora, obnova či zakládání nových kostelů, klášterů či opatství. Ke vstupu do řádu se hlásilo stále více mužů, pro které život v klášteře představoval jednu z mála alternativ k životu strávenému na lovu či v boji. Všeobecně měly kláštery dostatek adeptů na vstup – noviců z řad můžu i žen. Všichni budoucí mniši i mnišky následovali cestu spásy, pokání, kterou nalezli v přijetí řeholního života. Pokud se skutečně zřekli světa v souladu s řeholí a zachovávali věrnost svému povolání, mohli se svým způsobem cítit jako v ráji a prostřednictvím modliteb být v neustálém spojení s Bohem.\n\nAčkoliv za úspěchem reformy stáli především opaté, je nutné zmínit i několik dalších faktorů, které se na úspěchu reformy podílely. Například autoři Suchánek a Drška ve svém díle \"Církevní dějiny\" uvádějí, že nespornou výhodou bylo politicky stabilní klima doby, kdy clunyjská reforma vznikala a dále se rozvíjela. Podle nich lze hovořit o období, kdy nedocházelo k velkým politickým změnám, téměř celé 11. století vládla říší sálská dynastie a ve Francii pak dynastie kapetovská. Za bojů o investituru stáli v čele kláštera pouze dva opati (Odilo a Hugo). Žádný z opatů nebyl netečný k politickým a společenským záležitostem, každý z nich dbal na udržení vstřícných a oboustranně výhodných vztahů mezi duchovním i světským světem. Velmi dobře vycházeli s královským či císařským dvorem, stejně tak i s papežským stolcem. Ve 2. polovině 11. století se angažovali v císařsko-papežských sporech.\n\nOdon (926–944), v pořadí druhý opat kláštera, byl do Cluny povolán z kláštera Baume, kde působil jako novicmistr. Během svého působení dbal zejména na dodržování mlčenlivosti a nepřetržité hlasité odříkávání modliteb. Mniši museli žalmy předříkávat všude, kde byli, nikoliv pouze na bohoslužbách. V roce 931 za účelem podpory klášterní reformy získal od papeže Jana XI. privilegium umožňující, aby Cluny smělo přijímat uprchlíky z jakéhokoliv jiného kláštera, kteří hledali místo s přísnější observancí. Díky tomu, že Odon tak vytrvale požadoval papežský souhlas se svým konáním směřujícím k obnově klášterního života, vytvořil se mezi ním a Římem pevný vztah. Zejména proto, že o souhlas žádal v době, kdy byl papežský vliv na církve severu Evropy dosti zanedbatelný. Pro svou loajalitu papežskému stolci byl Odon později požádán, aby reformoval kláštery v Římě, což svědčí o prestiži, již u papeže měl.\n\nBěhem působení Odila (961/2-1049) se začínají utvářet základní rysy klášterního impéria a clunyjské zvyklosti jsou uváděny do praxe v četných klášterech a opatstvích především ve Francii, Itálii a Španělsku. Díky svému vlivu dosahuje privilegiem uděleným v roce 998 papežem Řehořem V. vyčlenění Cluny z diecézní pravomoci. Privilegium ustanovuje, že žádný biskup nesmí v opatství celebrovat mši nebo kohokoli vysvětit na kněze, není-li k tomu pověřen opatem. Další krok k nezávislosti představuje rok 1024, kdy je klášteru papežem Janem XIX. přiznána úplná exempce, čímž se opatství ocitá výlučně v pravomoci papežského stolce a spolu s ostatními kláštery kongregace je zbaveno biskupského dohledu. Exempce se vztahuje i na všechny clunyjské mnichy bez ohledu na to, kde právě sídlí.\n\nHugo (1048?-1109) se stal clunyjským novicem ve věku necelých 15 let, o pět let později byl ustanoven převorem. Za jeho vlády dosáhlo Cluny vrcholu moci a společenské prestiže a příznivá finanční situace umožnila vzniknout velkolepým stavbám jako je nový dormitář, refektář, ubytovna pro hosty, jež mohla ubytovat 45 mužů a 30 žen. Církevní historik Blažej Ráček popisuje ve svém díle dnes již neexistující katedrálu takto: „Byla 555 lokte dlouhá, měla pět podélných a dvě příčné lodi, pět věží a byla bohatě vyzdobena prací sochařskou. Byla perlou románského umění a o třetinu delší než chrám sv. Petra v Římě.“ Během Hugovy 60 let trvající vlády se začíná tvořit komplikovaná a rozsáhlá síť vazeb mezi Cluny a podřízenými kláštery. Je vyvíjen tlak na degradaci podřízených klášterů, aby se staly pouhým převorstvím. O moci a vlivu Cluny svědčí i jména podléhajících starobylých a bohatých opatství Vézelay či Moissac, kterým je výjimečně ponechán jejich původní status.\n\nVláda Petra Ctihodného (1122–1156) představuje vrchol moci kláštera, který je však poznamenán střetem nové a staré vlny monasticismu. Nový směr je reprezentován cisterciáckým řádem, který sám sebe označuje za jediného autentické vykladače Benediktovy řehole, což kontrastuje s tradicí Cluny nárokující si stejnou funkci. Složitost této doby dokumentují literární díla z pera představitelů obou znesvářených stran: Petra Ctihodného a Bernarda z Clairvaux. Ten ve svém díle \"Apologia\" (\"Obrana\") vyčítá clunyjským mnichům například nedostatek křesťanské lásky, nadbytek delikátního jídla, kvalitní a drahocenné oděvy, okázalost opatů a jejich družin či extravaganci výzdoby kostelů. Nepřímo tak naznačuje, že Cluny není věrné benediktinské řeholi. Částečně jako reakci na jeho kritiku, částečně v souladu se svým svědomím, Petr Ctihodný navrhuje některé reformy kongregace, například přísnější režim, charakteristické půsty, zřeknutí se konzumace masa, prodloužení doby povinné mlčenlivosti, zákazu vstupu světských kněží i laiků do klauzury, prodloužení noviciátu z týdne na měsíc (zjevně z ekonomických důvodů se nesnaží tuto dobu vrátit na jeden rok, jak předepisuje řehole). Tyto snahy měly posílit asketický život, avšak uvnitř hnutí se setkaly s kritikou. Celkově toto období v sobě skrývá rozpor mezi tradičním mnišstvím, charakterizovým umírněnou askezí, pečlivě propracovanými obřady a společenskou angažovaností na jedné straně a novým směrem, kde u nově vznikajících řádů najdeme výraznější askezi, neboť své počátky odvozují od tradice pouštního mnišství, které je s askezí bytostně spjato. Výrazněji deklarují chudobu, jejímž symbolem má být manuální práce bez ohledu na postavení řeholníka a dále prostota a odloučení mnichů od světa.\n\nNejenom kláštery, ale také papežství spělo postupně ke své reformě, která vstoupila do rozhodující fáze v době pontifikátu Řehoře VII. Během svého mnišského života se seznámil s církevním reformním hnutím, šířícím se v lotrinských kruzích, a určitý čas strávil v samém centru reformy v Cluny. V letech 1046–1073 soustředil své síly na vnitřní obrodu církve a získání její svobody a nezávislosti. Jeho přáním byla čistá svatá církev, avšak několikrát se přesvědčil, že tohoto může dosáhnout pouze církev osvobozená od světské moci. Clunyjští se s myšlenkami gregoriánského hnutí rychle ztotožnili, protože jejich ideál svobodné a nezávislé církve se shodoval s Řehořovým. Všichni clunyjští mniši přímo ve službách papeže i v jednotlivých klášterech podporovali tak jeho záměry beroucí si za cíl očištění církve od zlořádů a její ochranu od problémů způsobených laickou investiturou. Zde však bylo možné vysledovat určité pnutí, neboť šíření clunyjské reformy bylo závislé na zápalu zbožných světských panovníků a existovala zde také tradice velmi hlubokých a významných vztahů mezi králi, císaři a clunyjskými opaty. Cluny proto v této věci zaujímala zdrženlivější postoj, spolu s velkou dávkou nestrannosti. Opat Hugo pak prokázal i značné diplomatické dovednosti, když si zachoval důvěru obou znepřátelených stran, tedy papeže Řehoře i císaře Jindřicha, a ačkoliv neúspěšně, pokoušel se mezi nimi zprostředkovat smír. Jak je z výše uvedených faktů vidět, Cluny stálo vždy po boku papeže, nicméně spojenectví dosáhlo svého vrcholu v osobě Oda, bývalého velkopřevora v Cluny, který se stal papežem a po vysvěcení přijal jméno Urban II.\n\nVe stejné době jako Cluny se dostává do popředí i klášter Gorze. Oba kláštery si byly velmi podobné, oba se řídily benediktinskou řeholí, oba nepovažovaly za nutnou manuální práci řeholníků. Existovaly však rozdíly v důrazu a v praxi, kdy Cluny bylo ve vztahu k liturgiii pokrokovější, naopak v Gorze a jeho dceřiných klášterech, rozkládajících se především na území dnešního Německa, nebyl liturgický vývoj tak košatý, naopak větší důraz se zde kladl na vzdělanost. Hlavní rozdíl však spočíval v jejich vztahu k laickému světu. Kláštery pod sférou vlivu Gorze vděčily za svou existenci a bohatství německým knížatům a především králům. Většina ze 140 klášterů byla podřízena králi nebo některému biskupovi, tudíž zde bylo postavení zakladatele nebo ochránce nebývale pevné. Role ochránce byla v Německu dědičná a nesla s sebou i právo jurisdikce na území opatství. Ochránce jmenoval král nebo jiný významný šlechtic, pod jehož pravomoc opatství spadalo. Jeho moc tak významně omezovala svobodu a v podstatě opatovi znemožňovala svobodnou a nezávislou správu. Role ochránce byla pro Německo 11. století typická a ostře kontrastovala s Cluny, kde byly kláštery kongregace zcela vyjmuty z pravomoci zakladatele a tím se od jeho vlivu zcela oprostily.\n\n\n"}
{"id": "194169", "url": "https://cs.wikipedia.org/wiki?curid=194169", "title": "Kelkit", "text": "Kelkit\n\nKelkit () je řeka v Turecku. Pramení ve Východopontských horách v provincii Gümüşhane. Dále protéká provinciemi Erzincan, Giresun, Sivas a Tokat, než vyústí do řeky Yeşilırmak jako její největší pravý přítok. Je 356 km dlouhá. Povodí má rozlohu 10 600 km².\n\nPramení ve Východopontských horách. Teče v hluboké dolině, která místy prochází soutěskami. V délce asi 150 km, od Suşehri k Resaduiye a Niksar, kopíruje severoanatolský zlom.\n\nNa řece leží město Niksar.\n"}
{"id": "194173", "url": "https://cs.wikipedia.org/wiki?curid=194173", "title": "Lester Allan Pelton", "text": "Lester Allan Pelton\n\nLester Allan Pelton (5. září 1829 – 14. března 1908) byl americký vynálezce Jeho největším vynálezem je Peltonova turbína.\n"}
{"id": "194174", "url": "https://cs.wikipedia.org/wiki?curid=194174", "title": "Karol Divín", "text": "Karol Divín\n\nKarol Emil Divín (* 22. února 1936, Budapešť), rodným příjmením Finster, přezdívaný „Karcsi“, je bývalý československý krasobruslař a krasobruslařský trenér.\n\nKe krasobruslení ho přivedl jeho otec Antonín Finster, který jej pak trénoval až do roku 1959, kdy začal v Bratislavě spolupracovat s trenérem Ivanem Mauerem. Jeho matka Irma byla Češka, otec Maďar německého původu. Od roku 1946 vyrůstal v Bratislavě. Rodina žila ve čtvrti Tehelné Pole, kde to měl blízko na všechna sportoviště. Zajímal se o míčové hry, fotbal a tenis. Ovšem otec jej vedl striktně k bruslení; od jeho devíti let ho učil základům krasobruslení a trénoval ho. Od roku 1953 do roku 1956 žila rodina v Praze, kde byl členem ÚDA – v té době tam byly nejlepší tréninkové podmínky. Další dva roky (do roku 1958) byl vojákem základní služby v Dukle Praha. Poté se vrátil do Bratislavy, kde byl členem TJ Slovan Bratislava.\n\nCelé desetiletí od roku 1954 do 1964 patřil mezi evropskou a světovou špičku. V roce 1960 získal stříbro na Zimních olympijských hrách ve Squaw Valley, na ZOH 1956 v Cortině d'Ampezzo byl pátý a na ZOH 1964 v Innsbrucku čtvrtý. Na mistrovství Evropy získal celkem 8 cenných kovů. Dvě zlaté (1958, 1959), 2 stříbrné (1957, 1962) a 4 bronzové (1954, 1955, 1956 a 1964). Na MS 1962 v Praze získal stříbrnou medaili a na poslední soutěži své kariéry, na MS 1964 v Dortmundu, vybojoval bronzovou medaili. Na Mistrovství ČSR 1960 v Praze zvládl ve volné jízdě trojitého rittbergra. Při aklimatizačním tréninku v Popradu si natrhl boční úpon středního sedacího svalu. Stalo se to, když na závěr tréninku předváděl trojitého rittbergra pro televizní štáb. Za této situace musel vynechat mistrovství Evropy v Garmisch-Partenkirchenu, ale poměrně brzy se mohl věnovat alespoň tréninku povinných cviků. Po příslibu funkcionářům, že udělá vše, aby olympijskou soutěž dokončil, odcestoval na ZOH 1960 ve Squaw Valley. Po první části soutěže, povinných cvicích, byl nejlepší. Po dobu pěti minut volné jízdy velmi trpěl, ale svou jízdu dokončil. Nezařadil do ní pouze trojitý rittbergerův skok a nakonec získal stříbrnou medaili. Svoji sportovní dráhu ukončil jako jedenáctinásobný mistr ČSR/ČSSR (1954–1964) v řadě. Stal se z něho úspěšný trenér a po jistou dobu působil i jako rozhodčí při soutěžích profesionálů. Nyní žije se svou manželkou Mirkou v Brně.\n\n\n\n\n"}
{"id": "194176", "url": "https://cs.wikipedia.org/wiki?curid=194176", "title": "Rychlobruslení", "text": "Rychlobruslení\n\nRychlobruslení je zimní individuální olympijský sport, ve kterém se závodí v bruslení na čas. Rychlobruslení se koná na oválných ledových drahách dlouhých 400 metrů s poloměrem zatáčky 25 metrů, v kategorii \"short track\" pak na dráze dlouhé 111,12 metrů s poloměrem zatáček 8 metrů. Rychlobruslení se dělí do tří základních kategorií: \"speed skating\", \"short track\" a \"in-line\" a je sdružené v Mezinárodní bruslařské unii (ISU). Nejúspěšnější českou rychlobruslařkou je Martina Sáblíková.\n\nPočátky v rychlobruslení v Českých zemích (resp. na území dnešního Česka) sahají do roku 1888.\n\nOválná dráha je dlouhá 400 metrů s poloměrem zatáčky 25 metrů. Závodí se ve dvojicích, ale rozhodující je dosažený čas. Dráhy pro jednotlivé závodníky jsou široké 4 metry a po každém kole si rychlobruslaři dráhy vymění. Nože na bruslích jsou v této disciplíně upevněny pouze pod špičkou, patu mají volnou.\n\nZávodní disciplíny:\n\nRychlobruslení na krátké dráze bylo zařazeno poprvé mezi olympijské sporty v roce 1988 v Calgary, o čtyři roky později v Albertville to již byla plnohodnotná sportovní disciplína. V České republice se rozvíjí od roku 1994. Závodí se na běžných zimních stadionech, kdy se na ploše 30 x 60 metrů vyznačí ovál dlouhý 111,12 metrů s poloměrem zatáček 8 metrů. Brusle jsou na nohou umístěny mírně vlevo, závodníci dosahují rychlostí až cca 40 km/h.\n\nZávodní disciplíny:\n\nJedná se o bruslení na kolečkových bruslích (inline rychlobruslení), které patří mezi kolečkové sporty. Tato kategorie spadá pod Mezinárodní federace kolečkových sportů (FIRS), která patří mezi neolympijské federace uznané MOV. Závody se pořádají na oválech 166 až 250 m dlouhých, nebo na silničních okruzích.\n\nZávodní disciplíny:\n\n\n"}
{"id": "194179", "url": "https://cs.wikipedia.org/wiki?curid=194179", "title": "Malý Menderes", "text": "Malý Menderes\n\nMalý Menderes ( ) je řeka na západě Turecka (Izmirská provincie). Je 130 km dlouhá. Povodí má rozlohu 3500 km².\n\nPramení na jižních svazích hřbetu Bozdaglar. Teče převážně po rovině. Ústí do zálivu Kuşadası Egejského moře.\n\nŘeka unáší velké množství pevných částic.\n\nNedaleko ústí se nacházejí trosky starořeckého města Efes.\n\n"}
{"id": "194180", "url": "https://cs.wikipedia.org/wiki?curid=194180", "title": "Ceyhan (řeka)", "text": "Ceyhan (řeka)\n\nCeyhan () je řeka v Turecku na jihovýchodě poloostrova Malá Asie. Je přibližně 509 km dlouhá. Povodí má rozlohu 21 200 km².\n\nPramení na západních výbežcích Arménského Tauru. Na dolním toku protíná nížinu Çukurova. Ústí do zálivu İskenderun Středozemního moře.\n\nMaxima dosahuje v zimě a na jaře. Průměrný průtok v ústí činí přibližně 230 m³/s.\n\nVyužívá se na zavlažování. Vodní doprava na řece není možná.\n\n"}
{"id": "194185", "url": "https://cs.wikipedia.org/wiki?curid=194185", "title": "Artistická fakulta", "text": "Artistická fakulta\n\nArtistická fakulta (též fakulta svobodných umění) byla součást středověké univerzity, která poskytovala přípravné vzdělání pro další studium na teologických, právnických a lékařských fakultách. Artistické fakulty existovaly od středověku do poloviny 19. století.\n\nJejich úlohou bylo doplnit všeobecné vzdělání latinských škol. Rozsah studia mezi artistickými fakultami a lépe organizovanými latinskými školami nebyl ostře ohraničen. Artistické fakulty měly výsady univerzitního studia a jejich posluchači mohli získat i akademické hodnosti, tzv. \"grady\".\n\nNa artistických fakultách probíral úplný kurz tzv. sedmi svobodných umění, a to ve dvou stupních:\nJak po bakalářském, tak po magisterském stupni se mohl zapsat ke studiu na některé ze tří odborných fakult středověké univerzity.\n\nKoncem 17. a hlavně v 18. století začaly pronikat na artistické fakulty nové filozofické náhledy a širší prostor si vydobyly i novější poznatky z přírodních věd. Koncem 18. století se na nich začaly zavádět semináře, zpočátku zaměřené na metodickou přípravu učitelů, později jako instituce pro přípravu vědeckého bádání.\n\nVe druhé polovině 19. století se pak už přetvářely na odborné filozofické fakulty a přípravu na univerzitní studium převzala osmitřídní gymnázia s maturitou. Ve 20. století se navíc začaly zřizovat samostatné přírodovědecké fakulty ke studiu matematicko-přírodních věd, na filozofických fakultách se dále přednášely jen filologické a společenské vědy.\n"}
{"id": "194186", "url": "https://cs.wikipedia.org/wiki?curid=194186", "title": "Gediz", "text": "Gediz\n\nGediz () je řeka na západě Turecka v provinciích Kütahya, Manisa a İzmir. Je 341 km dlouhá. Povodí má rozlohu 17 500 km².\n\nPramení v západní části Anatolské vysočiny v oblasti hřbetu Murat. Převážnou část toku teče v mezihorské kotlině k severu, od hřbetu Bozdaglar. Ústí do Smyrenského zálivu Egejského moře.\n\nZdroj vody je převážně dešťový, na horním toku také sněhový. Maxima dosahuje v zimě a na podzim. V létě průtok výrazně klesá.\n\nV místě, kde opouští hory byla vybudována přehradní nádrž Demirköprü s vodní elektrárnou. Využívá se také na zavlažování.\n"}
{"id": "194203", "url": "https://cs.wikipedia.org/wiki?curid=194203", "title": "Gráníkos", "text": "Gráníkos\n\nGráníkos ( ) je řeka na západě Turecka (Çanakkalská provincie). Je dlouhá přibližně 80 km.\n\nÚstí do Marmarského moře.\n\nBěhem pochodu Alexandra Makedonského na východ v roce 334 př. n. l. na řece došlo k první velké bitvě mezi makedonskou a perskou armádou. \"Alexandr\" zvítězil a díky tomu ovládl celou Malou Asii.\n"}
{"id": "194204", "url": "https://cs.wikipedia.org/wiki?curid=194204", "title": "Sedák", "text": "Sedák\n\nSlovo sedák má následující významy:\n"}
{"id": "194205", "url": "https://cs.wikipedia.org/wiki?curid=194205", "title": "Trivium", "text": "Trivium\n\nTrivium (lat. \"trivium\", \"trojcestí\") byl název pro tři základní „umění“ (lat. \"artes\", obory, učební předměty), která tvořila první stupeň v systému vzdělávání na středověkých univerzitách: gramatika, rétorika, dialektika. Tato umění byla zaměřena na zvládnutí latinského textu a logické argumentace. Absolvent trivia se označoval bakalář (\"baccalaureus\", vavřínem ověnčený) a dále postupoval studiem kvadrivia. Trivium a kvadrivium tvořila sedm svobodných umění vyučovaných na artistických fakultách, jejichž absolvování bylo předpokladem pro studium na dalších fakultách (právo, medicína, teologie). \n\nTakzvané \"trivium\" (trojcestí) představovalo tři základní umění spojená s řečí či slovem:\n\nGramatika je mechanikou jazyka; rétorika je užitím jazyka k instruování a přesvědčování; dialektika je mechanikou myšlení a analýzy. (Dialektika a logika v době Sedmera svobodných umění znamenaly totéž.)\n\nAbsolvent studia těchto umění byl \"Baccalaureus\" (bakalář) - ověnčený vavřínem (lat. \"laurus\", laureát).\n\nNázev \"trivium\" se v 18. století začal používat pro elementární výuku čtení, psaní a počítání.\n\nDodnes se základním nebo jednoduchým znalostem říká \"trivia\" nebo \"triviální\", ačkoli např. v angličtině se již tato slova významově odklonila.\n\n"}
{"id": "194213", "url": "https://cs.wikipedia.org/wiki?curid=194213", "title": "Kvadrivium", "text": "Kvadrivium\n\nKvadrivium (lat. \"quadrivium\", \"čtyřcestí\") na středověkých univerzitách byla druhá, vyšší, část sedmi svobodných umění. Skládalo se ze čtyř předmětů nebo umění: aritmetiky, geometrie, hudby a astronomie.\n\nNásledovalo po předchozím zvládnutí oborů trivia, totiž gramatiky, dialektiky (či logiky, význam těchto slov byl v té době stejný) a rétoriky. Kvadrivium bylo naopak považováno za předstupeň vlastního odborného studia filozofie – pokládané za \"svobodné umění\" ve vlastním smyslu – nebo teologie, práv či lékařství. Na některých středověkých univerzitách kvadrivium vedlo k získání titulu bakaláře, na fakultách vyšší úrovně pak mohl student získat titul magister (celým názvem \"mistr svobodných umění\", \"Magister artium\").\n\nPředmět \"hudba\" v kvadriviu znamenal klasický předmět harmonie, bylo to vlastně studium proporcí mezi hudebními intervaly. Vztah k hudbě v dnešním smyslu nebyl součástí studia.\n\nSložení kvadrivia je naznačeno už u Platóna, v sedmé knize Ústavy; Proklos napsal, že tyto předměty lze pokládat za studium čísel a jejich vztahu k fyzickému rozměru času: aritmetika je čisté číslo, geometrie je číslo v prostoru, hudba číslo v čase a astronomie číslo v časoprostoru. Pojem kvadrivia však poprvé použil Boëthius.\n\n\n"}
{"id": "194215", "url": "https://cs.wikipedia.org/wiki?curid=194215", "title": "Sálská dynastie", "text": "Sálská dynastie\n\nPanovníci sálské dynastie vládli ve Svaté říši římské od roku 1024, kdy nastoupil na trůn Konrád II. Sálský. Vystřídali tak dynastii saskou. Sálská dynastie se také někdy označuje jako jindřichovská, podle častého jména panovníků - Jindřich. Jejich domovinou byly Franky. Všichni římskoněmečtí panovníci z této dynastie se stali císaři.\n\nSálská dynastie vládla až do roku 1125. Po smrti bezdětného Jindřicha V. byl králem zvolen Lothar III., jehož vláda byla jen mezidobím před nástupem Štaufů na trůn roku 1138.\n\nZakladatelem dynastie byl Werner z Wormsu a jeho syn Konrád Rudý, lotrinský vévoda, který zemřel roku 955. Konrád se oženil z Luitgardou, dcerou císaře Oty I. Jejich synem byl Ota I. Korutanský (vládl 978-1004). Syny vévody Oty byli pozdější papež Řehoř V., Konrád a Jindřich. Synem Jindřicha byl první císař ze sálské dynastie Konrád II. Sálský.\n\nPrvní římskoněmecký král z dynastie Štaufů Konrád III. byl vnukem císaře Jindřicha IV. Dědičkou sálských teritorií byla Agnes z Waiblingenu, dcera Jindřicha IV. a sestra Jindřicha V. Z jejího prvního manželství se odvozuje císařský rod Štaufů a z druhého manželství rakouský vládnoucí rod Babenberků.\n\n"}
{"id": "194216", "url": "https://cs.wikipedia.org/wiki?curid=194216", "title": "Seagate", "text": "Seagate\n\nSeagate je firma zabývající se výrobou pevných disků (HDD). Vznikla roku 1979, s původním názvem Shugart Technologies. Jako první vyrobila 5,25\" HDD pro klasické PC. V současnosti je Seagate jedničkou v prodeji 1\", 2.5\" a 3.5\" HDD a to interních i externích. Standardní HDD se v současné době pohybují mezi 80 GB a 4 TB.\n\nHlavní sídla pro vývoj firmy jsou Silicon Valley - Kalifornie, Pittsburgh - Pensylvánie, Longmont - Colorado, Bloomington a Shakopee - Minnesota, Springtown - Severní Irsko a Singapur.\n\nVýroba a zákaznický servis se nachází v Kalifornii, Coloradu, Minnesotě, Oklahomě, Severním Irsku, Číně, Malajsii, Singapuru a Thajsku.\n\n"}
{"id": "194226", "url": "https://cs.wikipedia.org/wiki?curid=194226", "title": "Larnaka", "text": "Larnaka\n\nLarnaka nebo Larnaca (řecky: Λάρνακα; hovorově také Skala nebo Iskele) je přístavní město na jihovýchodním pobřeží Kypru.\n\nNachází se zde kyperské hlavní mezinárodní letiště a početná muzea. V roce 2015 zde žilo 84 900 lidí a je to druhý nejdůležitější přístav a důležité turistické středisko.\n\n\nVe starověku se nazývala nejprve fénicky Kart-Hadašt (Nové Město), později řecky Kition a latinsky Citium.\n\nKoncem bronzové doby tu už stálo významné mykénské obchodní centrum, které dosáhlo největšího rozmachu ve 14. a 13. století před Kr. V 11. století před Kr. bylo zničené. V 9. a 8. století před Kr. to bylo centrum fénického osídlení z Tyru, později dočasné sídlo království Kition.\n\nV 1. století n.l. bylo s Larnakou spojováno založení křesťanského biskupství a dosazení prvního biskupa svatého Lazara z Betánie.\n\nOd 4. století před Kr. nastala helenizace města, bydlel tu například filosof Zenón mladší. Na konci římského období a v byzantském období se město stalo bezvýznamné. Až za vlády Osmanů (1570-1878) nastal nový rozvoj, potom se Larnaka zase změnila na maloměsto a od roku 1974 (rozdělení Kypru na dvě části) opět zaznamenává prudký ekonomický a populační rozvoj.\n"}
{"id": "194229", "url": "https://cs.wikipedia.org/wiki?curid=194229", "title": "Hudební festival", "text": "Hudební festival\n\nHudební festival je festival zaměřený na hudbu a činnosti s ní spojené. Zpravidla bývá hudební festival přehlídkou interpretů zaměřených na určitý hudební žánr, ať už to je rock, pop, klasická hudba, jazz, metal (např. festival Slezskoostravský Rock-Fest), nebo třeba folk a country (např. České národní finále festivalu Porta), může se jednat ale i o festival multižánrový - bez faktického omezení žánry (např. festival Colours of Ostrava). Často bývají tyto hudební akce doplněny o zajímavé doprovodné akce. Prvním zaznamenaným festivalem vůbec byly pravděpodobně Pythijské hry, které se odehrály v Delfách. Za druh festivalu byly považovány i společenské akce ve středověku, kde se mimo jiné pořádaly souboje.\n\nV současnosti jsou velmi populární hlavně letní hudební festivaly pořádané pod širým nebem (\"open air festival\") a často i několik dní. Největším evropským festivalem je Donauinselfest pořádaný ve Vídni.\n\n"}
{"id": "194230", "url": "https://cs.wikipedia.org/wiki?curid=194230", "title": "Mamberamo", "text": "Mamberamo\n\nMamberamo ( ) je řeka na západě ostrova Nová Guinea v provincii Papua v Indonésii. Je 700 km dlouhá.\n\nJejí zdrojnice Tariku, Van Daalen a Taritatu pramení na severních svazích hřbetu Maoke a na horním toku protékají bažinatou rovinou. Na středním toku protíná hřbet Van Rees, přičemž vytváří peřeje a vodopády. Na dolním toku protéká bažinatou pobřežní rovinou. Ústí do Tichého oceánu, přičemž vytváří deltu.\n\nVodní doprava je možná do vzdálenosti 240 km od ústí.\n"}
{"id": "194234", "url": "https://cs.wikipedia.org/wiki?curid=194234", "title": "Petr Sedláček", "text": "Petr Sedláček\n\nPetr Sedláček (* 1975, Jihlava) je český folkový písničkář. Hudbě se věnuje od roku 1994, kdy založil v Karlových Varech folkovou skupinu Lidi. V roce 1996 vystupoval v duu \"VÍQĚT\" s Petrou Janovskou. Od r. 1997 je na sólové dráze. S písničkářem Marcelem Křížem vystupoval ve společném pořadu \"Se Sedláčkem je Kříž\", v roce 2006 působil v duu \"Gregor Sedláček\" se slovenským jazzmanem Tomášem Gregorem. V roce 2007 založil s Inkou Tognerovou, zpěvačkou skupiny Šantré, formaci \"Tamaral\". Inka Tognerová v lednu 2009 ze skupiny odešla, aby se v roce 2011 zase vrátila. Tamaral se tak po období, kdy v něm působili muzikanti jako Eliška Pechová, Pavel Kovačka, Luboš Pavlík nebo Žofie Kašparová, vrátil zpět ke kořenům. Sestavu tak vedle Inky Tognerové a Petra Sedláčka tvořil mimořádný perkusista Petr Kamiš, který plní i funkci uměleckého vedoucího skupiny. \n\nOd roku 2014 vystupuje Tamaral jako duo – Petr Sedláček a kytarista Pavel Kovačka.\n\nPetr Sedláček žije na Vysočině. Na samotě Sychrov se svou ženou buduje vzdělávací a terapeutické centrum Dvůr Sychrov.\n"}
{"id": "194235", "url": "https://cs.wikipedia.org/wiki?curid=194235", "title": "Balduin IV. Jeruzalémský", "text": "Balduin IV. Jeruzalémský\n\nBalduin IV. Malomocný, (1161/1162 - březen 1185) vládl v letech 1174–1185 jako šestý latinský jeruzalémský král. Pocházel z mladší větve rodu Anjou (Château-Landon). Jeho otcem byl Almerich, nejmladší syn Fulka z Anjou, krále jeruzalémského. Balduinovou matkou byla Anežka z Courtenay, dcera Joscelina II. z Courtenay, hraběte z Edessy.\n\nJiž od dětství byl stižen malomocenstvím – nemocí, která mu neslibovala dlouhý život. I přes svou chorobu nastoupil roku 1174 po smrti svého otce na jeho trůn. Naneštěstí právě v časech, kdy bylo třeba jednoty mezi křesťany v Levantě, zuřil mezi dvěma stranami boj o to, kdo se stane regentem nešťastného krále Balduina a obě znesvářené skupiny se v průběh let střídaly v pozicích „vládnoucí strany“ a „opozice“. V okamžiku smrti krále Balduina se zdála být situace vyjasněna – převahu měla skupina kolem Raimonda III. z Tripolisu, zastánce mírové politiky a smíru se Saladinem, vládcem Egypta. Nakonec ale vše dopadlo jinak a záhy bylo téměř celé jeruzalémské království v rukou muslimů.\n\nBalduin pocházel z boční větve rodu Angevinů z Anjou, z dynastie, která vládla v Anglii a v západní části Francie. Jeho otcem byl Almerich (Amalrich), hrabě z Jaffy a Askalonu, mladší syn jeruzalémského krále Fulka. Fulko položil základy velmocenského postavení svého rodu jednak tím, že oženil svého syna z prvního manželství, Geoffroie, s Matyldou, dědičkou Normandie a Anglie (čímž vznikl slavný rod Plantagenetů), a taky tím, že se podruhé oženil s Melisendou, nejstarší dcerou jeruzalémského krále Balduina II. a Morfie Arménské, s níž měl dva syny – Balduina a Almericha.\n\nBalduinovou matkou byla Anežka (Agnes), dcera Joscelina, svého času toho jména druhého hraběte edesského. Joscelinův otec, hrabě Joscelin I., který do Levanty přišel asi roku 1102, byl bratrancem Balduina II.\n\nBalduin se narodil mezi lety 1161 a 1162 tehdejšímu následníkovi jeruzalémského trůnu a hraběti z Jaffy a Askalonu Almerichovi, mladšímu bratrovi tehdy vládnoucího jeruzalémského krále Balduina III., a Anežka z Courtenay. Když byl princ Balduin ještě velmi malý (či nebyl vůbec na světě), roku 1162 či 1163 náhle zemřel jeho jmenovec, král Balduin III. Jelikož zemřel bezdětný, na trůn nastoupil jeho nejbližší příbuzný, mladší bratr Almerich. Baroni však přinutili nového krále, aby zapudil Agnes, matku svých dvou malých dětí Sibyly a Balduina. Nástupnická práva Balduina a jeho sestry byly však plně uznány.\n\nKdyž byl Balduin asi devítiletý, jeho otec mu vybral jako vychovatele Viléma, velmi vzdělaného arciděkana v Tyru, jenž sepsal slavnou kroniku. Balduin byl velmi nadaný a učenlivý, ale zároveň se začaly objevovat příznaky nevyléčitelné nemoci - malomocenství.\n\nKdyž už bylo nebezpečí, které pro \"Franky\" představoval syrský vládce Núr ad-Dín, zažehnáno, zemřel 11. července 1174 náhle na úplavici král Almerich I. Z rozloučeného manželství měl zesnulý panovník dva potomky – dceru Sybilu a malomocného syna Balduina a ze svého druhého manželství s Marií Komnenovnou měl jednu dceru Isabelu. Nebylo pochyb o tom kdo má nastoupit na Almericha trůn. Dne 15. července byl na velkém shromáždění církevních hodnostářů v Chrámu Božího hrobu Balduin slavnostně korunován jako \"Balduin IV.\" na jeruzalémského krále.\n\nBylo však jasné, že Balduin nemůže – ať už kvůli věku nebo nemoci – vládnout sám. V království se však v té době vyprofilovaly dvě skupiny s opačnými názory. První strana, příslušníci staré usedlé šlechty a baroni půdy, chtěli mír s muslimy. Hlavou této frakce byl Raimond III., hrabě tripolský. Druhou skupinu tvořili příznivci výbojů na úkor Islamistů. Král Balduin se zpočátku držel rad příslušníka bojové šlehty, Milese z Plancy, který byl však zakrátko barony půdy přinucen stáhnout se do ústraní a regentem se stal Raimond Tripolský, bratranec zesnulého krále Almericha. Klidu v království taky rozhodně nijak nepřispěla Milesova vražda. Roku 1175 se Balduinova starší sestra Sibyla provdala za Viléma, nejstaršího syna montferratského hraběte Viléma III. Sibyla byla Balduinovou dědičkou a Vilém by se stal králem-manželem. Jenže dědic montferratského hrabství zanedlouho zemřel; stačil ale zplodit syna, který nesl slavné jméno jeruzalémských králů – Balduin.\n\nV roce 1177 vyvstalo jeruzalémskému království velké nebezpečí, protože se od jihu pohybovalo muslimské vojsko, které vedl Saláh ad-Dín Yusúf ibn Ajjúb (Saladin), vládce Egypta. Saladin se vyhnul Ghazze, prvnímu křesťanskému městu na pobřeží, kde na něj číhali Templáři, a táhl na sever směrem na Askalon. Do Askalonu však krátce před Saladinem (asi jednu až dvě hodiny) dorazil Balduin se svými rytíři, kterých ovšem nebylo mnoho. Saladin před Askalonem nechal část svého vojska a sám vyrazil k Jeruzalému. Balduinovi se ale zázrakem podařilo poslat zprávu Templářům do Ghazzy, aby urychleně vyrazili na sever. Balduin se se svým vojskem mezitím úspěšně pokusil prorazit hradbu, kterou tvořila část Saladinovy armády. Spojil se s Templáři a vyrazil za Saladinem, který mezitím bezstarostně spěl ke Svatému městu. U hradu Montgisard, nedaleko pevnosti Ramla, dostihla 25. listopadu křesťanská armáda tu Saladinovu. Útok křesťanů byl nečekaný a zaskočení muslimové začali v panice utíkat. Křesťanům se dokonce málem podařilo zajmout samotného Saladina. Balduin (tehdy asi 15-16letý) se v bitvě velice vyznamenal. I přes vítězství křesťanů v bitvě u Montgisardu byl Saladinův nárůst moci nezastavitelný. O dva roky později (1179) byla Balduinova armáda poražena Saladinem u Bejrútu a až následujícího roku (1180) byl uzavřen dvouletý mír. Zahraničněpolitická situace křesťanů v Levantě se však stále zhoršovala – jedním z faktorů byl i úpadek byzantské říše, tradičního spojence křesťanů z posledních let, po bitvě u Myriokefalon (1176) a po smrti císaře Manuela I. Komnena roku 1180.\n\nRoku 1180 se Balduinova sestra a matka dědice trůnu Sibyla podruhé provdala. Jejím manželem se stal Kvido z Lusignanu, příslušník tzv. válečné skupiny a hrabě z Jaffy a Askalonu Tímto sňatkem byla velmi posílena bojová strana, která svůj vliv prokázala i v církevních záležitostech: na uprázdněný patriaršský stolec stolec dosadila (možná to taky bylo pod vlivem Balduinovy a Sibyliny matky Agnes) caesarejského pologramotného arcibiskupa Heraklia, jehož protikandidátem byl velmi vzdělaný tyrský arcibiskup Vilém. Následujícího roku (1181) křesťanům zadělal na pořádné problémy jeden z předáků bojové strany, agresivní Renaud de Châtillon. Přepadl totiž karavany směřující do Mekky a okradl je. Saladin, pobouřen tímto činem, zajal na oplátku křesťanské poutníky a nechal vzkázat Balduinovi, že zajatce propustí tehdy, až Renaud vrátí vše, co nakradl. Vzpupný \"Frank\" však nesouhlasil a Saladin vyhlásil bezmocnému Balduinovi válku. V roce 1182 Saladin provedl rozsáhlý útok hned na několika místech království. Ten nejmohutnější, směrem od Galilejského jezera, byl však královým vojskem zastaven a Saladin, zčásti taky kvůli problémům uvnitř své říše, ustoupil. Právě starostí Saladinových využil král Balduin a pronikl až k damašským hradbám, kde získal velkou válečnou kořist.\n\nV roce 1183 se Balduinův zdravotní stav velmi zhoršil.\n\nJmenoval tedy svého švagra Kvida z Lusignanu svým zástupcem. Před Kvidem se objevila první velká zkouška – Saladin opět koncem léta hrozil z jihu. Když se obě armády setkaly, Saladin zavelel k ústupu a nerozhodný Kvido ho nehodlal pronásledovat. Tento čin vedl královy rádce k tomu, aby na něj naléhali, aby zbavil Kvida jeho hodnosti. Balduin vyhověl a navzdory svému velmi špatnému stavu se ujal vlády sám, přičemž se jeho zástupcem stal Raimond z Tripolisu, a jmenoval Sibylina syna Balduina svým nástupcem.\nNa konec roku 1183 se v Levantě chystala velká slavnost. Balduinova mladší sestra Isabela (*1172) si měla na hradě Kerak vzít za manžela Humfreda IV. z Toronu, dědice Zajordání a nevlastního syna Renauda de Châtillon. K pevnosti však dorazil i Saladin v čele svého vojska a začal hrad obléhat; nařídil však svým vojákům, aby se vyhnuli palbě na místo, kde se nacházeli snoubenci. Dne 4. prosince 1183 však ke Keraku dorazila křesťanská armáda v čele s Raimondem z Tripolisu, doprovázená na nosítkách neseným králem Balduinem, která donutila sultána k zastavení obléhání a k ústupu.\n\nPříštího roku (1184) se Saladin po manévrování opět na podzim pokusil o dobytí Keraku, ale znovu byl neúspěšný. V březnu následujícího roku – 1185 – ve věku nedožitých 24 let zemřel nešťastný král Balduin na následky malomocenství. V souladu s jeho rozhodnutím z roku 1183 se jeho nástupcem stal syn Sibyly a Viléma z Montferratu Balduin, kterému však bylo šest či sedm let; regentem se stal Raimond Tripolský, tedy příznivec dohody se Saladinem, který skutečně se sultánem dohodl čtyřleté příměří. Naneštěstí však Balduin V. v létě 1186 zemřel a vlády se ujala Sibyla a Kvido z Lusignanu, za jejichž vlády byli křesťané poraženi u Hattínu a také ztratili Jeruzalém.\n\nJeruzalémský král Balduin IV. je hlavní postavou knihy polské spisovatelký Zofie Kossakové \"Malomocný král\". Ve filmu \"Království nebeské\" ztvárnil postavu Balduina americký herec Edward Norton.\n\n"}
{"id": "194239", "url": "https://cs.wikipedia.org/wiki?curid=194239", "title": "Manas", "text": "Manas\n\nNázev Manas může označovat:\n"}
{"id": "194240", "url": "https://cs.wikipedia.org/wiki?curid=194240", "title": "Narozeniny", "text": "Narozeniny\n\nVýrazem narozeniny se označuje výročí narození, respektive kalendářní den, ve kterém se daná osoba narodila.\n\nVýraz narozeniny představuje pomnožné podstatné jméno, které je odvozeninou od slova narození.\n\nVýrazem kulatiny (kulatá životní jubilea) jsou označovány narozeniny, kdy je počet let dané osoby tzv. kulatý (např. 30, 50 atp., tedy počet let dělitelný deseti). Životnímu jubileu je zpravidla věnována větší pozornost, než \"klasickým\" narozeninám.\n\nOsoby narozené 29. února v přestupném roce mají narozeniny oficiálně 29. února, avšak v nepřestupném roce se jejich narozeniny „posunou“ buď na 28. února nebo na 1. března.\n\nV mnoha zemích a kulturách bývá zvykem narozeniny s příbuznými a přáteli oslavovat. Ten, kdo má v daný den narozeniny je tak označován jako oslavenec.\nNa oslavě se používají balonky, svíčky, dárky, dorty, ozdobné kapesníky. \n\nPodoba oslav narození, jak mohou být narozeniny nazývány, se odvíjí mj. podle zvyklostí v dané zemi, kultuře a rodině oslavence.\n\nPředevším ve vyspělých zemích je obvyklé, že oslavenec dostává různé dárky (drobnosti, ale i velké a hodnotné dary). Součástí oslavy bývá i dort ozdobený svíčkami, jejichž počet většinou odpovídá aktuálnímu věku oslavence. \"Většinou\" proto, že není neobvyklé, že po dosažení určitého věku, má na dortu oslavenec jen symbolický počet svíček (např. 1 svíčka za každých 10 let věku). Případně jsou na dortu svíčky ve tvaru číslic odpovídajících věku oslavence (fotografie napravo).\n\nV některých zemích hlavně v Severní Americe a v Evropě existuje zvyk narozeninový výprask, kdy oslavenec dostane za každý rok od jeho narození na zadek jednu ránu. Jako nástroj pro narozeninový výprask se především v Americe používá prkénko, do kterého bývají vyvrtány otvory a prkénko tak slouží i jako podnos pro nošení panáků s lihovinami. Tento zvyk je obdobou zvyku „dát hobla“, kdy oslavence dva lidé chytnou za ruce a za nohy a kývou s ním tak, aby narážel do člověka, který klečí vedle oslavence, za každý rok narození dostane oslavenec jedno zhoupnutí.\n\nPokud se v rodině oslavence, případně širokého příbuzenstva nebo přátel a známých oslavence, tzv. sejde např. ještě jedna osoba narozená ve stejný kalendářní den, není neobvyklé, že oba oslavenci slaví své narozeniny společně.\n\nNěkteří jedinci nebo skupiny narozeniny neslaví. Důvody bývají estetické, etické, náboženské. Jako mnoho jiných odlišností bývá důvodem posměchu či urážek.\n\n\n"}
{"id": "194242", "url": "https://cs.wikipedia.org/wiki?curid=194242", "title": "Václav Pavel Borovička", "text": "Václav Pavel Borovička\n\nVáclav Pavel Borovička (8. září 1920 Praha – 15. června 2004 Praha) byl český spisovatel a televizní scenárista.\n\nVystudoval ekonomii na Vysoké škole obchodní a od roku 1946 pracoval jako skladník. V letech 1962–1963 byl redaktorem deníku Lidová demokracie a pak se už věnoval pouze psaní.\nAle znám je jako autor literatury faktu z oblasti kriminalistiky, špionáže a knih pro děti. Napsal také dva sci-fi romány.\n\nPracoval i jako filmový a televizní scenárista. Na filmových a TV scénářích spolupracoval zejména s Františkem Vlčkem.\n\n\nnámět:\nscénář:\n\n\n"}
{"id": "194247", "url": "https://cs.wikipedia.org/wiki?curid=194247", "title": "František Horváth", "text": "František Horváth\n\nFrantišek Horváth (1855, Banská Bystrica – 4. dubna 1939, Košice) byl slovenský houslista a primáš. Byl to technicky vyspělý houslista a šiřitel slovenských lidových písní.\n\nFrantišek Horváth hrál od svých čtrnácti let v otcově kapele. Od roku 1873 byl domácím primášem grófa Sapáriho v Budapešti, kde roku 1885 v soutěži patnácti nejlepších primášů získal titul \"krále primášů\". Roku 1886 hrál s kapelou v Paříži na světové výstavě při příležitosti otevření Eiffelovy věže. Odtud odcestoval na pozvání anglického krále Eduarda VI. do Londýna. Později působil v Budapešti, podnikal zájezdy do celého Uherska a evropských měst. Po 1918 koncertoval v Praze, Ostravě, Bratislavě a lázeňských městech po celém Československu. Po celou tuto dobu však žil v Košicích.\n\n"}
{"id": "194255", "url": "https://cs.wikipedia.org/wiki?curid=194255", "title": "Manas (přítok Brahmaputry)", "text": "Manas (přítok Brahmaputry)\n\nManas ( ) je řeka v severovýchodní Indii (stát Asam) a v Bhútánu s prameny v Tibetské autonomní oblasti v ČLR. Je přibližně 400 km dlouhá.\n\nPramení v Himálaji a protíná je příčným údolím. Poté vtéká do náplavové nížiny. V ní teče v široké dolině členitým korytem. Je to pravý přítok řeky Brahmaputra.\n\nVysoký vodní stav je v létě v důsledku tání sněhu a ledovců a také monzunových dešťů. Často dochází k povodním.\n\nVyužívá se na zavlažování.\n"}
{"id": "194257", "url": "https://cs.wikipedia.org/wiki?curid=194257", "title": "Etalon", "text": "Etalon\n\nEtalon měřicí jednotky anebo stupnice určité veličiny je měřidlo či ztělesněná míra sloužící k realizaci a uchovávání této jednotky nebo stupnice a k jejímu přenosu na měřidla nižší přesnosti. Uchováváním etalonu se rozumí všechny úkony potřebné k zachování metrologických charakteristik etalonu ve stanovených mezích.\n\n\n"}
{"id": "194258", "url": "https://cs.wikipedia.org/wiki?curid=194258", "title": "Jan Bauer (spisovatel)", "text": "Jan Bauer (spisovatel)\n\nJan Bauer (* 11. dubna 1945, Jihlava) je český novinář a spisovatel, původním vzděláním zemědělský inženýr. Věnuje se především literatuře faktu s převládajícím zaměřením na českou historii, v poslední době píše především historické romány či historické detektivky.\n\nNarodil se v Jihlavě, rodina se později odstěhovala do Českého Krumlova, kde absolvoval střední školu (SVVŠ). Vystudoval Vysokou školu zemědělskou v Českých Budějovicích, v letech 1968-1998 pracoval jako novinář (redaktor deníku Zemědělské noviny). Později se stal spisovatelem z povolání. Žije na samotě u Vodňan.\n\nKnižně debutoval v roce 1978 populárně naučnou publikací \"Uživí naše planeta lidstvo\"? Za sbírku povídek \"Špionova dcera\" obdržel v roce 1995 cenu Masarykovy akademie umění. Vydal již více než 160 knih, dá se považovat za nejplodnějšího českého žijícího spisovatele (údaj z roku 2016).. Dříve používal i pseudonymy: některá díla napsal jako Felix Krumlowský nebo Vojtěch Fišer, pod jménem Anna Březinová vydal 10 historických románů. \nKromě vlastních prací se podílel také na zpracování některých svazků publikace \"Toulky minulostí světa\".\n\nPod pseudonymem Anna Březinová:\n\n"}
{"id": "194259", "url": "https://cs.wikipedia.org/wiki?curid=194259", "title": "Jiří Svoboda", "text": "Jiří Svoboda\n\nJméno a příjmení Jiří Svoboda nosí tyto osobnosti:\n\n\n"}
{"id": "194265", "url": "https://cs.wikipedia.org/wiki?curid=194265", "title": "Vratné lahve", "text": "Vratné lahve\n\nVratné lahve je český film režiséra Jana Svěráka, natočený v roce 2007 podle scénáře Zdeňka Svěráka. V tomtéž roce byl film oceněn 3 Českými lvy. \n\nJosef Tkaloun (Zdeněk Svěrák) je pětašedesátiletý učitel češtiny na gymnáziu. Poté, co mu už počtvrté ujedou nervy a drzého žáka zkrotí svéráznou metodou (vyždímá mu houbu na tabuli nad hlavou), raději školu opouští. Ovšem nevydrží jen tak nečinně užívat si důchodu, a tak si vzápětí ke zděšení manželky (Daniela Kolářová) nachází novou práci – stává se messengerem, poslem na kole. Náledí a bezohledné auto však vykonají svoje – rychlý posel po krkolomném pádu končí na lůžku. Dřív než odloží berle, opatří si tentokrát bezpečnější zaměstnání – ve výkupu lahví v supermarketu. Od svého okénka má přehled, může si popovídat se zákazníky a zákaznicemi a především dá dohromady svého spolupracovníka přezdívaného Mluvka (Pavel Landovský) s paní Kvardovou. Novou známost dohodí i své dceři Helence (Tatiana Vilhelmová), kterou opustil manžel. Jeho vlastní sexuální život se však odehrává už jen v jeho fantazii. Později je však nahrazen automatickým přijímačem lahví, proto i ze supermarketu odejde. Nakonec manželku zaskočí výletem s překvapením k jejich čtyřicátému výročí svatby. A o překvapení na tomto výletu skutečně nebude nouze.\n\n\nFilm byl hodnocen nadprůměrně, v říjnu 2019 měl v Česko-slovenské filmové databázi 76 %.\n\n"}
{"id": "194274", "url": "https://cs.wikipedia.org/wiki?curid=194274", "title": "Otázka", "text": "Otázka\n\nOtázka je formulace, vyjádření problému. Otázka je výrok, který zachytává neznámé prvky nějaké situace nebo úlohy, vyžadující si vysvětlení. V přirozeném jazyce se vyjadřuje tázací větou nebo spojením slov.\n\nOtázka má složitou strukturu, je v ní obsáhlá problematická i asertorická stránka.\n\nAsertorická stránka charakterizuje předmět otázky, vyděluje něco, čeho existence se otázkou předpokládá a čeho znaky jsou zatím neznámé, a načrtává i třídu možných významů neznámého. Táto stránka otázky vystupuje někdy do popředí a napovídá samostatný význam (řečnické, sugestivní, provokační otázky).\n\nZ hlediska pravdivostních hodnot se otázky dělí na smysluplné (vyhovující syntaktickým, sémantickým i pragmatickým kritériím smysluplnosti), do té či oné míry správně postavené a nesmyslné.\n\nSmysluplnost, přesnost otázky je důležitou stránkou správného, přesného myšlení.\n\nOtevřené otázky začínají často slovem „jak“, „kdo“, „co“, „proč“, „čím“. Zjišťujeme jimi širší informace, chceme zjistit chybějící informace.\n\n\n\n\n\n\n\n\n\n\nUzavřené otázky jsou takové, které respondent může zodpovědet pouze výberem s předem připravených hodnot (např. \"ano\" \"ne\"). Uzavřené otázky používáme, chceme-li získat přesnou jednoznačnou odpověď.\n\n\n\n\n\n\n\n\n\n\n"}
{"id": "194282", "url": "https://cs.wikipedia.org/wiki?curid=194282", "title": "Podivný regiment", "text": "Podivný regiment\n\nPodivný regiment je fantasy kniha Terryho Pratchetta, třicátá první ze série Zeměplocha.\n\nJe válka. V Borogravii nic zvláštního. Borogravie vede každou chvíli s některým ze svých sousedů válku. Jenže tahle válka vypadá špatně, neboť sousedům došla trpělivost a proti Borogravii se spojili. V čele spojenecké koalice stojí Ankh-Morpork. Jeho armádu vede Samuel Elánius, borogravskou propagandou zvaný Řezník.\n\nApolena je obyčejná vesnická holka, která vede hospodu (což je hřích před tváří boha Nugáta, ačkoliv spáchat hřích proti Nugátovi není těžké, neboť hříchem jsou i čokoláda, kočky či modrá barva… a další hříchy stále přibývají) a stará se o svého bratra Pavla. Ten se ale jednou nechá zlákat verbíři, vstoupí do armády a zmizí. A tak se ho Apolena, přestrojená za muže, vydá hledat. Nechá se naverbovat a pod vedením seržanta Honzáruma a desátníka Řemendera (a pro větší slávu Vévodkyně, kterou nikdo už 40 let neviděl) se vydá, společně s dalšími rekruty, k bojové jednotce Tamavenků.\n\nPo cestě ale začíná pomalu zjišťovat, že není jedinou ženou mezi rekruty. Postupem času zjistí, že ženami jsou všichni příslušníci její jednotky a to včetně Igora (Igoríny), trolla (trollky), či upírky Maledikty.\n\nPo řadě dobrodružství, kdy se jim podaří zesměšnit elitní husary a setkat se válečným dopisovatelem Mikulášem ze Slova, se v ženském přestrojení dostanou do nepřítelem obsazeného hradu. Ten souhrou náhod získají zpět pro Borogravii (a osvobodí zajaté borogravské velení), ale mají být těmito důstojníky souzeny za to, že se jako ženy převlékly do mužského oblečení, což je hřích před tváří Nugátovou. Vše se ale nakonec obrátí v dobré, neboť seržant Honzárum odhalí nejen svou skutečnou identitu (Honzárumová), ale prozradí, že i velká část vrchního velení borogravské armády jsou přestrojené ženy. Nakonec se Apolena, jako mírový emisar, setká se Samuelem Elániem, jenž má jediný cíl: rychle ukončit válku a vrátit se domů.\n\nNakonec se Apoléna setkává se svým bratrem a vrací se domů. Přesto jí to nakonec nedá a, již jako seržantka, se vrací zpět do armády.\n\n\n\n\n"}
{"id": "194283", "url": "https://cs.wikipedia.org/wiki?curid=194283", "title": "Ekologická daňová reforma", "text": "Ekologická daňová reforma\n\nEkologická daňová reforma (EDR) nebo také Environmentální daňová reforma může být součástí fiskální politiky vlády a představuje:\n\nPostupné \"přesunutí\" (části) \"daňového zatížení\" ekonomických subjektů. Obecně je to zvýšení daní nepřímých (především spotřební daně - zdanění paliv a materiálů) a zároveň snížení daní přímých (především daně z příjmů fyzických i právnických osob).\n\nZákladní vlastností reformy tedy je výnosová neutralita - tato reforma nepředstavuje celkové snížení či zvýšení daní, ale přesunutí daňové zátěže v souladu s cíli reformy.\n\n1. Hlavním účelem EDR je motivovat osoby i organizace k efektivnějšímu nakládání s přírodními zdroji a tím k menšímu poškozování životního prostředí.\n\n2. Druhým cílem reformy bývá povzbuzení lidské práce, invence, výzkumu - podpora zaměstnanosti.\n\nHlavní myšlenkou reformy je \"„danit špatné a ne dobré“\". Prvním krokem je tedy vyšší zpoplatnění těch předmětů daně, které nebyly vytvořeny lidmi (přírodní zdroje) a jejichž využívání je obecně považováno za škodlivé pro životní prostředí (těžba, zpracování, spalování…). Současně s tím jsou snižovány daně z toho, co je považováno za pozitivní, přínosné - především tedy lidské snažení - práce, výzkum, inovace, tvorba kapitálu.\nJedná se o jeden z pilířů trvale udržitelného rozvoje.\n\nPři zavádění reformy EDR by tedy měly zejména vzrůst ceny především energetických surovin jako je uhlí, ropa, zemní plyn, případně dalších surovin. Důsledkem toho by měla klesnout spotřeba zmíněných předmětů daně.\n\nNaopak zavedení nižší úrovně přímých daní povede k tomu, že společnostem klesnou náklady na lidskou práci.\n\n"}
{"id": "194288", "url": "https://cs.wikipedia.org/wiki?curid=194288", "title": "Bullet for My Valentine", "text": "Bullet for My Valentine\n\nBullet for My Valentine, často zkráceně BFMV nebo B4MV, je velšská heavy metalová kapela z Bridgendu, která vznikla v roce 1998. Členové jsou Matthew Tuck (zpěv, rytmická kytara), Michael Paget (sólová kytara, doprovodné vokály), Jason Bowld (bicí) a Jamie Mathias (basová kytara). Bývalí členové - Michael Thomas (bicí), Nick Crandle a Jason James (oba hráli na basu).\n\nVznikli pod názvem Jeff Killed John a na začátku své hudební kariéry hráli písně od skupin Metallica a Nirvana. Později vytvořili šest písní, které nebyly nakonec vydány; dvě z těchto písní byly přepracovány později (už jako Bullet For My Valentine). Kvůli finančním problémům změnili název, následovala i změna stylu hudby. V roce 2002 skupina podepsala smlouvu se Sony BMG na pět alb.\n\nBFMV byli připraveni na nahrání dema, ale den předtím baskytarista Nick Crandle kapelu opustil a demonahrávka se neuskutečnila. Do kapely přišel nový baskytarista Jason „Jay“ James.\n\nKapela uvedla, že jejich hudba je ovlivněna tvorbou skupin jako Metallica, Iron Maiden a Slayer. Kapela je součástí hudební scény Cardiffu.\n\nSvé první EP, Bullet for My Valentine, uvedli 15. listopadu 2004 ve Velké Británii a 30. listopadu ve Spojených státech. Druhé EP, Hand of Blood, bylo vydáno 22. srpna 2005 jen v USA. Komerčně známými se stali díky klipu k písničce Hand of Blood. Jejich debutové album The Poison bylo vydané ve Velké Británii 3. října 2005 a první písničku, Suffocating Under Words of Sorrow (What Can I Do), uvedli 19. září 2005. Písnička 4 Words (To Choke Upon) byla použitá ve hře NHL pro PlayStation a Hand of Blood v Need for Speed. Album Fever bylo vydáno v dubnu roku 2010, ovšem nahráno bylo už v roce 2009. Nahrávku zprostředkovalo nahrávací studio firmy Sony Music Entertainment. Asi nejúspěšnějším songem z tohoto alba je Your Betrayal s premiérou 2. března 2010. Dne 18. 2. 2016 vydávají své v pořadí čtvrté album s názvem \"Temper Temper\", které ovšem podle kritiky není tak dobré jako předešlá alba. Později si spravují renomé singlem s názvem \"Raising Hell\". Páté album s názvem \"Venom\" bylo vydáno 14. 8. 2015. Album se stylem vrací k minulým deskám a sklízí veliký úspěch. Kapela ovšem stagnovat nehodlala a tak v červnu 2018 vydala šesté a zatím poslední album s názvem \"Gravity\". Kapela výrazně ubrala na plynu a některé jejich písně mají výrazně blíže k popu, než k jejím tvrdým kořenům. I když album nebylo přijaté tak dobře jako předešlá alba, i přesto obsahuje několik poměrně dobře přijatých singlů jako \"Over It\", \"Letting You Go\" nebo titulní \"Gravity\". \nBullet For My Valentine hráli v roce 2011 na českém festivalu Rock For People jako hlavní kapela, sem se vrátili i v roce 2016. Hráli také na festivalu v Donington Parku vedle světově známých kapel jako Metallica, Guns N' Roses, Trivium a Tool. Poprvé se na festivalu objevili v roce 2004 a hráli jen na „vedlejších“ pódiích. V roce 2005, kdy se zvyšovala jejich popularita, začali Bullet For My Valentine hrávat na o mnoho větších stageích. Roku 2006 už hráli na stejném pódiu jako Guns And Roses a Funeral for a Friend. Pro Guns N' Roses otevírali v New Yorku 4 vystoupení, v Hammerstein Ballroom 12., 14., 15., a 17. května. Také byli předkapelou pro Metallicu a Iron Maiden.\n\nZačátkem roku 2006 byli BFMV účastníky Kerrang! Tour s Aiden, Still Remains a Hawthorne Heights a později hráli na turné spolu s legendární heavy metalovou kapelou Iron Maiden.\n\n\n\n\n\n\n\n\n\n"}
{"id": "194290", "url": "https://cs.wikipedia.org/wiki?curid=194290", "title": "IAR 80", "text": "IAR 80\n\nIAR 80 byl rumunský vojenský letoun užívaný během druhé světové války. Na samém konci třicátých let se jednalo o třetí nejrychlejší stíhačku na světě, která navíc měla příjemné letové vlastnosti.\n\nRumunský letecký průmysl nebyl před druhou světovou válkou nijak vyspělý a Rumunsko většinu typů dováželo nebo vyrábělo v licenci. První vlastní typ postavila společnost Industria Aeronautică Română (po znárodnění 1. ledna 1939 Interprinderea Aeronautică Română) z Brašova v roce 1930. Od roku 1936 vyráběla v licenci polský typ PZL P.11F a v roce 1937 koupila licenci i na PZL P.24E. Koncepce polských letounů však byla již zastaralá a tak se konstruktéři rozhodli jít vlastní cestou. Maximálně využili celou poloskořepinu zadní části trupu, motorové lože a kormidel PZL-24 E a na něj napojili nové křídlo se zatahovacím podvozkem. Prototyp nového IAR 80 s otevřenou pilotní kabinou, opatřenou pouze větrným štítkem, poháněl licenční francouzský hvězdicový motor Gnome-Rhône 14K Mistral Major o výkonu 714 kW (970 k) označený IAR K14 IIIc-36 s třílistou stavitelnou vrtulí VDM. Zkušební let typ absolvoval v dubnu 1939 s dobrými výsledky, slabinou byla výzbroj, kterou tvořily pouze dva kulomety Browning FN ráže 7,92 mm. Sériový IAR 80 poháněl výkonnější motor IAR K-14-1000A o výkonu 787 kW (1070 k) s novou vrtulí a zesílenou výzbrojí, kterou tvořily 4 kulomety Browning FN ráže 7,92 mm. Kabina byla vybavena odsuvným překrytem, stabilizátor byl již samonosný a zvětšilo se rozpětí křídel. První série 20 kusů IAR 80 (výrobní čísla 001-020) bylo opatřeno pohonnými jednotkami IAR K-14 III C-36 o výkonu 735 kW, radiostanicemi FuG-7A a čtyřmi kulomety Browning FN ráže 7,92 mm. Produkce byla ukončena v prosinci 1941. \nDruhou výrobní sérii IAR 80 (021-050) poháněl motor IAR K-14 IV C-32 o výkonu 735 kW, novinkou vnitřního vybavení se stal reflexní zaměřovač Goerz. Poslední 50. kus byl pokusně opatřen motorem IAR K-14-1000 o výkonu 753 kW. Celkem bylo vyrobeno kolem 400 kusů všech typů do zastavení výrobní linky v roce 1943.\n\n\nNasazení těchto letounů bylo dosti pestré. Rumuni po boku Německa nejprve bojovali od roku 1941 na východní frontě proti SSSR, kde byly stroje nasazeny na Ukrajině zejména v Záporoží. Po těžkých ztrátách v zimě 1941 u Oděsy a pod tlakem ústupových bojů pak byli nuceni bránit svoje území, hlavně důležitá ropná pole v Ploješti proti americkým těžkým bombardérům. 1. srpna 1943 tato ropná pole během operace Tidal Wave napadlo 177 Consolidated B-24 Liberator od 15. letecké armády USAAF, přičemž na konto IAR 80/81 připadlo 10 z 54 sestřelů amerických bombardérů při ztrátě dvou strojů. V době vstupu Rudé armády na rumunské území v srpnu 1944 došlo ke změně stran, a tak letouny IAR 80/81 dokončily své vcelku úspěšné bojové nasazení na území Moravy a Slovenska v bojí proti svým bývalým spojencům - Německu a Maďarsku.\n\n\nÚdaje dle\n\n\n"}
{"id": "194291", "url": "https://cs.wikipedia.org/wiki?curid=194291", "title": "Samet", "text": "Samet\n\nSamet je vlasová tkanina, na které špičky hustých vlasů přesahují plochu základní vazby o 1 až 2 mm. \n\nČeské slovo samet vzniklo odvozením z řeckého hexamitos (\"ἑξάμιτος\") = „šest nití“ pravděpodobně z toho důvodu, že na původním sametu byla smyčka vlasové niti zachycena každou \"šestou\" osnovní nití základní tkaniny.\n\nSametové textilie mají hebký omak, subtilní lesk, jsou trvanlivé a dobře splývají. \n\nO původu sametu neexistují žádné jednoznačné doklady. Protože se nejstarší sametové tkaniny vyráběly z hedvábí, pokládá se za původ sametu východ Asie s nejstarším hedvábnictvím.\n\nZnalosti o výrobní technice se však brzy dostaly do Evropy, v Italii byl už v roce 1247 založen první cech tkalců sametu, v Miláně se v roce 1474 zabývalo výrobou sametu z hedvábí na 15000 lidí.\n\nHedvábné sametové tkaniny byly po staletí luxusní zboží, které si mohli dovolit jen bohatí zákazníci. Teprve v 19. století se začal vyrábět samet z bavlny a asi o sto let později také z umělých vláken. V závislosti na módě se střídala období obliby a nezájmu. Např. ve 20. letech 20. století byl v módě vypalovaný samet (\"devoré\"), o 60 let později gaufrovaný samet. \n\nNa začátku 21. století se v různých kolekcích objevují některé staré druhy vyrobené z různých nových materiálů. Jeden z posledních výrobců sametu v Evropě je varnsdorfská firma \"Velveta\".\n\nSamet se původně vyráběl z hedvábí. Od 2. poloviny 20. století byly vyvinuty také syntetické samety vyráběné z polyesterových, acetátových, viskózových vláken a směsí různých umělých i přírodních vláken (např. s elastany). (Jejich prodejní cena obnáší cca 1/10 oproti hedvábnému zboží).\n\nDo základní (vazné) tkaniny se zatkávají (nejčastěji v atlasové vazbě) vlasové útky, které mezi vazebními body vytváří sloupce z obloučků (15 /cm) mírně převyšující lícní plochu tkaniny. Útky se na hotové tkanině prořezávají (podobně jako u manšestrů). K prořezávaní se ještě na konci 20. století používaly stroje s jedním řezacím kotoučem na celou šířku tkaniny, tzn. že ke zhotovení sametového vlasu muselo normální zboží probíhat strojem více než 2000x. \n Prutový samet vzniká tak, že se nad napnutou základní osnovou provazuje vlasová, obarvená osnova přes ocelové pruty, které k ní leží kolmo a zatkávají se jako pomocné útky. Tkací stroj je konstruován tak, že po zatkání cca 20 prutů se první z nich mechanicky vytahuje a vkládá za posledním z předcházející série mezi osnovní niti. Prut může mít na konci nožík, kterým se při vratném pohybu stříhají smyčky vzniklé na osnovních nitích a vznikne tzv. aksamit. Jestliže se smyčky ponechají vcelku, zboží se nazývá epingl. Má-li tkanina smyčky nerozřezané i rozřezané nazývá se \"frizé\".\n\n Na tkacím stroji se zhotovují dvě základní tkaniny nad sebou, vlasová osnova probíhá střídavě oběma a spojuje je. Hned za prohozním ústrojím se od sebe obě části odříznou a tím vzniknou dvě identické vlasové tkaniny. Tento způsob výroby je racionálnější než u prutových sametů, strojní zařízení je však poměrně nákladné.\nSpecializovaní výrobci vybavují tkací stroje žakárovým ústrojím, se kterým se dají na základní tkanině vytvářet na příklad reliéfové obrazce ze sametu.\nFinální úprava sestává obvykle z\n\nklepání- paření- sušení- kartáčování-hlazení- postřihování (egalizace)- kartáčování- hlazení\n\nPro finální úpravu se staví také agregáty k nepřetržitému běhu všech operací s výrobní rychlostí do 50 m/min. \n\nNejdůležitější část procedury je \"egalizace vlasového povrchu\" sametu, která se provádí postřihováním s pomocí válce (ø 200 mm) s 18-24 spirálovitě tvarovanými noži, ke kterému se těsně přistavena ostrá hrana ocelové lišty. Obrátky válce dosahují až 1200 /min s přesností ± 0,02 mm. \nVětšina sametových tkanin se barví v kuse, některé se také potiskují..\n\ns „nalepeným“ vlasem technikou vločkového tisku\n\ns vetkanou žinylkou (na způsob axminsterského koberce) nebo ruční pletenina z žinylky \n\nSamet se používá hlavně na dámské oděvy, dekorace a nábytkové potahy. Známé jsou také sametové pánské oděvy, módní doplňky aj\n\nVlasová textilie, Prutový tkací stroj, Tkací stroj na dvojplyše, Manšestrová tkanina, Postřihování textilií \n"}
{"id": "194295", "url": "https://cs.wikipedia.org/wiki?curid=194295", "title": "Direktorium (Francie)", "text": "Direktorium (Francie)\n\nDirektorium byl způsob vlády pěti direktorů ve Francii. Trvalo od 2. listopadu 1795 do 10. listopadu 1799. Volit směli pouze bohatší lidé (necelý milión obyvatel).\n\nDne 9. thermidoru (27. července 1794) byl Maximilien Robespierre a další představitelé krvavého režimu zatčeni a posléze popraveni. Do čela Francie se roku 1795, na základě nové ústavy, postavilo pětičlenné Direktorium, za jehož vlády nastal „odliv revoluce“. Počátek vlády Direktoria se někdy chápe jako konec Velké francouzské revoluce. \n\nV situaci všeobecné nestability se pak v roce 1799 chopil moci generál Napoleon Bonaparte. 18. brumairu roku VII (9. listopad 1799) svrhl Bonaparte spolu s direktory Sieyésem a Ducosem vládu Direktoria a Rady pěti set a nastolil vládu tří prozatímních konzulů. Po přijetí nové ústavy byl Korsičan Napoleon Bonaparte v únoru roku 1800 zvolen prvním konzulem.\n\n\n"}
{"id": "194298", "url": "https://cs.wikipedia.org/wiki?curid=194298", "title": "PZL P.7", "text": "PZL P.7\n\nPZL P.7 byl polský stíhací letoun užívaný počátkem druhé světové války po přepadení Polska. První prototyp PZL P-7/I vzlétl v říjnu 1930 osazený výškovým hvězdicovým devítiválcem Bristol Jupiter VII-F s kompresorem o maximálním výkonu 388 kW následovaný druhým prototypem PZL P-7/II v březnu 1931. \n\nPo vojskových zkouškách prototypů a řadě úprav se roku 1932 rozběhla sériová výroba PZL P-7A ve třech výrobních blocích s celkovou produkcí 149 strojů. Jako první je do výzbroje zařadila Eskadra 111 „Kosciuszkowska“ 1. leteckého pluku ve Varšavě, poté následovaly stíhací eskadry 2., 3. a 4. leteckého pluku. Počátkem roku 1935 byly postupně vyřazovány z bojových jednotek ke školním a výcvikovým letkám či do skladů záloh. K 1. září 1939 se však nacházelo ještě 106 strojů ve službě. V této době však už se jednalo o beznadějně zastaralý typ, který měl proti moderním německým stíhačkám minimální šance. Nezávisle na armádním letectvu vznikla ve Vyšší škole pilotáže v Dęblině improvizovaná „Grupa Deblińska“ s letouny P-7A, složená z pilotů instruktorů. U této jednotky operoval i jeden z pozdějších velitelů polské 303. perutě RAF a druhý nejúspěšnější polský pilot v RAF, Witold Urbanowicz. \n\nByl používán v Rumunsku, kam po zhroucení polské obrany přeletělo 17. září 1939 10 těchto strojů a jako kořistní používala tyto letouny i Luftwaffe.\n\n\n\n\n"}
{"id": "194307", "url": "https://cs.wikipedia.org/wiki?curid=194307", "title": "Manšestrová tkanina", "text": "Manšestrová tkanina\n\nManšestr (angl.: \"corduroy\", něm.: \"Cordsamt\") je útkový samet stříhaný kotoučovými noži po celé šířce zboží tak, že se ve směru osnovy vytvářejí proužky (žebra) z odstávajících konců nití. \n\nNázev je odvozen od anglického města Manchesteru, kde se podle některých historiků vyráběl koncem 18. století první stříhaný samet. V písemné formě se označení manšetr (Manchesterstoff) pro tento druh tkanin začalo používat ve 2. polovině 19. století.\nZa kolébku manšestrové tkaniny je pokládáno egyptské město \"Al-Fustat\", kde se měl začít vyrábět ve 2. století před n.l. ze lněné osnovy a hrubého bavlněného útku. \nTkaniny se dostaly pod názvem \"fustat\" ve 12. století do Evropy, kde se začaly asi od 14. století imitovat. Koncem 18. století se značně rozšířila výroba bavlněného fustatu (pod názvem \"corduroy\") v okolí anglického Manchestru jako pevná, praktická látka na všední a dělnické pracovní oděvy. \n\nV pozdějších letech se z ní vyráběly také oděvy pro děti, sport a volný čas. Obliba a nezájem se střídaly podle krátkodobého vkusu. \n\nVe 2. dekádě 21. století se vyrábí naprostá většina manšestrových tkanin v Asii. Jedním z posledních výrobců v Evropě je varnsdorfská \"Velveta\". \nKaždoroční analyza světového trhu s manšestrovými tkaninami se dá zakoupit např. za 2800 USD. \n (znázorněna \"na nákresu vpravo\")\nTkanina sestává ze základní osnovy (3) a útku (5), do kterých se zatkává vlasový útek (4) tvořící z flotujících nití (obloučky nad základní tkaninou) podélná žebra (nebo „hadice“).\n\nZákladní tkanina je většinou vyrobena z bavlny nebo směsi PES/CO,\n\nosnova 17-30 tex x 2, 20-30 nití na cm\n\nútek 28-50 tex, 40-70 nití na cm\n\nElastické manšestry se vyrábějí s příměsí 2-5 % elastanu v osnově. Jako vlasový materiál se používá také vlněná příze.\n\nZákladní tkanina mívá u lehčích manšestrů plátnovou vazbu, těžší se tkají v osnovním kepru nebo i v atlasové vazbě. Vlasové útky (jeden nebo více najednou) se svazují se základní tkaninou způsobem závisejícím na požadovaném tvaru a hustotě vlasu v hotové tkanině.\n\nPovrch tkaniny se zdrsňuje kartáčováním a látka se pak předkládá v plné šíři \"stříhacímu stoji\", jehož hlavními pracovními orgány jsou rotující kotoučové nože nastavitelné s pomocí distančních kroužků na rozteč cca 2-5 mm. Nože se zařezávají do středu flotujících nití a vytváří tak v každém sloupci dvě řady odstávajících chomáčků vláken. Jemné manšestry (s více než 5 žebry / cm) procházejí stříhacím strojem dvakrát. \n\nZušlechťování manšestrové tkaniny sestává z 10-15 operací, např. odšlichtování – kartáčování - opalování – bělení – barvení – sušení – kruhové a příčné kartáčování – apretura (hlazení a pod.) – sušení – příčné kartáčování – voskování\n Podle šířky žebrování, délky a hustoty vlasu atd. se manšestry rozdělují pod různými názvy do několika skupin, např.\n\nNa dolejším snímku je vlevo manšestr ze směsi polyester/bavlna s 5 žebry na centimetr, vpravo je vlněný manšestr s příměsí 2 % elastanu, hustota střihu 3,8 žeber/cm.\n\n\n"}
{"id": "194314", "url": "https://cs.wikipedia.org/wiki?curid=194314", "title": "PZL P.11", "text": "PZL P.11\n\nPZL P.11 byl polský jednomotorový stíhací letoun, navržený ve Varšavě roku 1930. Ve své době byl považován za velmi vyspělý stíhací letoun. Byl užíván na počátku druhé světové války. V té době se však jednalo již o zastaralý letoun, i přesto však byl poměrně obratný v porovnání s Hawker Hurricane a Messerschmitt Bf 109. Byl to právě \"PZL P.11c\" s podporučíkem Wladyslawem Gnysem , který jako první letoun sestřelil ve druhé světové válce německé letadlo (Ju 87). Celkem si tyto polské stroje připsaly 126 sestřelů (Luftwaffe) na 114 sestřelených P.11c.\n\n\"PZL P.11\" byl pokračováním konstrukční řady P konstruktéra Pulawského a navazoval na typ PZL P.7, který měl hvězdicový motor Jupiter s velkým průměrem ,který zhoršoval výhled pilota dopředu. Nápravu mělo zajistit použití hvězdicového motoru Bristol Mercury, s menším průměrem. Počátkem 30. let se jevil jako dobrý a byl exportován do Rumunska, přičemž Rumuni ho stavěli i licenčně.\n\nP.11/I – Vzhledem ke zpoždění dodávek těchto motorů byl prototyp P11/1 vybaven motorem Jupiter IX.ASb o výkonu 379 kW (515 k), vyráběný licencí firmou Gnome-Rhône. První let proběhl v srpnu 1931.\n\nP.11/II – s motorem Bristol Mercury IV.A o výkonu 390 kW (530 k), uzavřeným v protáhlém prstencovém krytu typu Townend, vzlétl až v prosinci 1931. Později dostal motor Gnome-Rhône 9Kcr Mistral o výkonu 368 kW (500 k). V této podobě byl vystaven v r.1932 na Pařížském Aerosalonu. V roce 1932 také obsadil s pilotem Bajanem na curišské soutěži stíhacích letadel druhé místo.\n\nP.11/III – Třetí prototyp s motorem Bristol Mercury IV A zalétán v červenci 1932, sloužil jako předsériový prototyp , který byl po ověření spolehlivosti schválen do výroby pod označním P.11a.\n\nP.11b – Do léta 1934 však bylo nejprve vyrobeno 50 letadel P.11b pro Rumunsko s originálním francouzským hvězdicovým devítiválcovým motorem G-R 9Krsd Mistral. Prvních dvacet PZL P-11b-K (továrních čísel 150-169) mělo motor krytý jednoduchým prstencem typu Townend, dalších 29 PZL P-11b-L (170-199) mělo lépe tvarovaný prstencový kryt motoru s kolektorem spalin v přední hraně. Jako padesátý byl dodán druhý prototyp P-11/II.\n\nP.11a – Výrobu letadel P.11a zahájila dodávka 30 strojů, podobných typu P.11b, ale s motorem Mercury IV.S2 o výkonu 380 kW (517 k), stavěným v licenci varšavskou továrnou Škoda. První stroje na podzim roku 1934 přebrala stíhací Eskadra 111 ve Varšavě. V září 1939 sloužil v počtu 20 strojů, ostatní byly postupně rušeny, nebo předány výcvikovým jednotkám.\n\nP.11c – Hlavní sériovou verzí byl P.11c zalétaný koncem roku 1933 s motorem Mistral 9Krse. Provedené změny zajišťovaly lepší výhled pilota, vzhledem k nižšímu posazení motoru a posunutí sedadla pilota dále dozadu a výše. Celkem bylo v této verzi vyrobeno 175 letadel, nejprve s motory Mercury V.S2 o výkonu 441 kW (600 k) z továrny Škoda a zbývající s motory Mercury VI.S2, vyráběny továrnou P.Z.L. 1. září 1939 evidovalo polské vojenské letectvo 152 strojů této varianty.\n\nP.11f – Verze P.11c, jejíž pohon zajišťoval v licenci vyráběný motor 9Krse Mistral, byl stavěn u rumunské společnosti IAR pod označením P.11f. V letech 1936–38 bylo vyrobeno 80 strojů, ve výzbroji rumunského letectva zůstaly do roku 1941, v roce 1942 přešly k výcviku a v roce 1945 byly definitivně vyřazeny.\n\nP.11g Kobuz – Kvůli komplikacím a zpoždění ve vývoji nové stíhačky P.Z.L. P.50 Jastrzab v r.1939, bylo rozhodnuto využít část již vyrobených pohonných jednotek k získání alespoň vylepšené verze P.11. Krom jiných úprav, letoun obdržel zakrytou kabinu, čtyři kulomety vz.36 a zmíněné motory Mercury VIII o výkonu 614 kW (835 k). Maximální rychlost se tak zvýšila na 390 km/h, dostup na 10 000 m. Po zalétání prototypu 15. srpna 1939 s označením P.11g Kobuz byla zahájena sériová výroba, avšak po porážce polské armády již nebyla dokončena. 14. a 15. září 1939 na tomto stroji sestřelil poručík H. Szczesny z Grupie Deblinske dva bombardéry.\n\n\n\n\n"}
{"id": "194321", "url": "https://cs.wikipedia.org/wiki?curid=194321", "title": "Kostel svatého Petra a Pavla (Zaloňov)", "text": "Kostel svatého Petra a Pavla (Zaloňov)\n\nKostel svatého Petra a Pavla v Zaloňově byl vystavěn v letech 1898-1900 na místě dřívějšího zbořeného kostela. Zpráva o nejstarším kostele na tomto místě pochází z roku 1363. Kostel byl však za husitských válek zničen a obnoven až roku 1725 jezuity, kteří jej přifařili k Dubenci, dokud roku 1785 nebyla postavena vlastní zaloňovická fara. Roku 1893 však byl kostel zbořen a na jeho místě v letech 1898-1900 vystavěn dnešní chrám v novogotickém slohu podle plánů architekta Čermáka z Jaroměře.\n"}
{"id": "194322", "url": "https://cs.wikipedia.org/wiki?curid=194322", "title": "O Boží obci", "text": "O Boží obci\n\nO Boží obci (latinsky \"De civitate Dei\") je spis sv. Augustina Aurelia (354-430), v němž tento církevní otec a hipponský biskup nastiňuje uspořádání společnosti. Vznikal v letech 413-425, jako reakce na vyplenění Říma Vizigóty (410).\n\nVe 22 knihách tohoto spisu Augustin rozvíjí myšlenku dvou obcí: \"civitas Dei\" (obec Boží) a \"civitas terraena\" (obec pozemská). V průběhu pozemských dějin nejsou obě obce odděleny, ale překrývají se; boží obec navíc není zcela identická s církví a obec pozemskou nelze identifikovat s žádným konkrétním státem. Konečné oddělení dvou obcí nastane teprve na konci časů při posledním soudu. Dějinný vývoj pak spočívá v neustálém sváru mezi těmito dvěma obcemi. Augustin se tedy odklání od cyklického pojetí času, jež v antice převládalo, a přijímá pojetí lineární: dějiny jsou realizací Božího plánu – začínají Stvořením a končí druhým příchodem Krista.\n\nSprávné jednání v boží obci řídí pokora a láska k Bohu. V pozemském pak vládne lidská pýcha, místo lásky k Bohu tu panuje jenom sebeláska: poslušnost ustupuje neposlušnosti a svornost nesvornosti.\n\nAugustin si nepřál kněžskou nebo církevní nadvládu nad světským státem, jak o to mnozí později usilovali ve středověku. Hlavním cílem světského státu bylo zajišťovat mír a nebránit vlastnímu posmrtnému životnímu cíli člověka.\n\n\n"}
{"id": "194323", "url": "https://cs.wikipedia.org/wiki?curid=194323", "title": "The Kooks", "text": "The Kooks\n\nThe Kooks je anglická indie rocková kapela z Brightonu. Název „The Kooks“ pochází z názvu písničky Davida Bowieho „Kooks“ z alba \"Hunky Dory\". Debutové album \"Inside In/Inside Out\" (2006) se drželo více než půl roku v žebříčku Top 20 ve Velké Británii, jen na Ostrovech se ho prodalo více než 1 000 000 kopií. Druhá deska \"Konk\" vydaná 14. února 2008 se dostala na první místo britské albové hitparády.\n\nKapela se zformovala na \"Brighton Institute of Modern Music\", kde všichni členové studovali. Hlavní vokalista a rytmický kytarista Luke Pritchard sehnal bassistu Maxe Raffertyho v rámci vysokoškolského projektu, Luke a Max tvořili základ skupiny. Po příchodu hlavního kytaristy Hughe Harrise a bubeníka Paula Garreda přemýšleli o názvu skupiny, vybrali „Kooks“, což je název songu Davida Bowieho z alba \"Hunky Dory\", vydaného v roce 1971.\n\nThe Kooks vydali debutové EP a hráli na \"Brighton's Free Butt\" festivalu, posléze se dostali k náhravacímu studiu Virgin Records. Prvním hitem byla píseň s názvem „Naïve“, kterou napsal Pritchard ve svých patnácti letech - tento song byl i součástí prvního alba \"Inside In/Inside Out\". Prodalo se jej více než milion kopií a získalo trojnásobné platinové ocenění. Druhé album s názvem \"Konk\" se dostalo na první místo britské albové hitparády. V roce 2011 vydala skupina album \"Junk of the Heart\". O tři roky později, ji následovala deska \"Listen,\" kterou skupina vydala prostřednictvím labelu Universal music 8. září 2014. Album je, na rozdíl od předchozích, obohaceno jazzovými, gospelovými a R&B prvky.\n\n\n\npořadí v závorce označuje umístění v britské albové hitparádě\n\n"}
{"id": "194329", "url": "https://cs.wikipedia.org/wiki?curid=194329", "title": "PZL P.24", "text": "PZL P.24\n\nPZL P.24 byl polský jednomístný jednomotorový stíhací hornoplošník, který však nebyl zaveden v polské armádě, ale byl exportován do Rumunska, Řecka, Bulharska a Turecka. Stal se základem pro úspěšnou rumunskou stíhačku IAR-80.\n\nPráce na projektu stíhacího letounu P-24 byly zahájeny počátkem roku 1932 ve Státní letecké továrně. Projekt byl financován PZL z vlastních prostředků bez objednávky ministerstva obrany. Teoretickou část projektu ing. Jakimiuk ukončil v červenci 1932, ve druhém pololetí již dohlížel na stavbu čtyř prototypů, vycházejících z typu PZL P.11.\n\nPrvní prototyp PZL P-24/I byl dokončen v únoru 1933, v květnu byl zalétán zkušebním pilotem kapitánem Bolesłavem Orlińskim. Pohon zajišťoval čtrnáctiválcový motor Gnome-Rhône 14K Mistral Major s dvoulistou nestavitelnou vrtulí Somański. Silné vibrace pohonné jednotky během prvního letu poškodily motorové lože, další testovací let proto proběhl až po opravě v říjnu 1933. Zkoušky letounu P-24/I v Ústavu pro výzkum letecké techniky byly dokončeny v únoru 1934. \n\nDruhý prototyp P-24/II byl zalétán se stejným hvězdicovým motorem v březnu 1934. Shodná byla také výzbroj skládající se ze dvou kanónů ráže 20 mm instalovaných ve výstupcích pod křídlem v místě ukotvení vzpěr.\n\nTřetí vyrobený exemplář P-24/III poprvé vzlétl v srpnu 1934 s novým silnějším vzduchem chlazeným motorem Gnome-Rhône 14Kfs o maximálním výkonu 693 kW. Hlavňovou výzbroj tvořila dvojice kanónů Oerlikon FF ráže 20 mm pod křídlem a dvojice synchronizovaných kulometů Colt-Browning ráže 7,92 mm zabudovaných v trupu před stále ještě nezakrytou kabinou. \n\nNásledně továrna PZL zahájila produkci šestikusové ověřovací série P-24. Nová řada strojů obdržela překryt kabiny s přizpůsobenou hřbetní částí trupu, kulomety již byly instalovány vně ukotvení vzpěr v křídle. Z důvodu zlepšení výhledu pilota byla snížena osa motoru o 0,14 m.\n\nV polovině roku 1936 objednalo Rumunsko šest P-24 jako vzorové pro sériovou výrobu dalších padesáti strojů v továrně Industria Aeronautică Română z Brašova, kde se navázalo na licenční stavbu PZL P-11f. Licenční PZL P-24E s třílistou kovovou vrtulí poháněl vzduchem chlazený čtrnáctiválec IAR 14K-II C32 o vzletovém výkonu 670 kW. Výzbroj byla složená ze dvou kanónů a dvou kulometů jako u polského vzoru. Některé později vyrobené stroje měly výkonnější variantu motoru IAR 14K-III a jejich výzbroj byla redukována na čtyři kulomety ráže 7,92 mm. Výroba byla ukončena na podzim roku 1939 nahrazením produkce typem IAR-80.\n\nNa výrobu vzorových P-24 pro Rumunsko navázala v závodě PZL Okęcie-Pałuch výroba 24 letounů pro Turecko. Dalších dvacet exemplářů bylo do země exportováno ve formě sestav spolu s licenčními právy na výrobu stokusové série. Zakázka pro Turecko byla dokončena na začátku roku 1937 ve formě deseti P-24A s kombinovanou výzbrojí kanónů a kulometů a P-24C se čtveřicí kulometů. Stroje poháněly čtrnáctiválce Gnome-Rhône 14 Kfs. Na jaře 1937 zkompletovala turecká letecká továrna své první P-24F s novějšími motory Gnome-Rhône 14N. V roce 1939 turecký výrobce ještě dohotovil sérii dvaceti kusů P-24G pouze se čtyřmi kulomety. Do jejich draku byl zabudován motor Gnome-Rhône 14N-07, který v hladině 4550 m dosahoval výkonu 723 kW. Další odlišností byl prodloužený kryt motoru s upraveným systémem výfuků, základním pancéřováním sedadla a čelního štítku a modernějším přístrojovým vybavením.\n\nNa začátku roku 1937 letecký výrobce PZL uzavřel s Řeckem předběžnou smlouvu o dodávce třiceti P-24A a šesti P-24B pouze s kulomety. Řecké letectvo si vyžádalo zvětšení palivové nádrže a úpravu palivové a olejové instalace. Řekové nakonec převzali pět P-24A na podzim roku 1937 a o půl roku později novější P-24F a P-24G.\n\nDalší exportní zemí se stalo Bulharsko, které na počátku roku 1938 získalo 14 P-24B a do konce roku dalších 20 P-24C a v červenci 1939 posledních 22 P-24F.\n\nKrálovské letecké síly Rumunska začaly přejímat P-24E na jaře 1938. Stroje zařazené u tří Escadrile byly v létě 1941 využity k podpoře 3. a 4. rumunské armády při útoku na SSSR. Na konci roku 1941 byly staženy z frontových oblastí k týlovým jednotkám, především ke školním.\n\nŘecké letectvo nasadilo svých 25 bojeschopných P-24 ve třech letkách 29. října 1940 do bojů proti Regia Aeronautica a poté proti Luftwaffe.\n\nBulharské letectvo stáhlo své P-24 v důsledku zastaralosti a nedostatku náhradních dílů ze služby již koncem roku 1940 a uložilo je do skladů rezerv.\n\nPZL P-24 nejdéle sloužily v armádě neutrálního Turecka a to do roku 1943, kdy je nahradily letouny Hawker Hurricane Mk.II. Do roku 1948 působily ve školních a výcvikových jednotkách.\n\nV samotném Polsku se v leteckých bojích v epizodní roli uplatnily pouhé dva stroje.\n\nÚdaje platí pro PZL P-24C\n\n\n"}
{"id": "194333", "url": "https://cs.wikipedia.org/wiki?curid=194333", "title": "Chan Fej", "text": "Chan Fej\n\nChan Fej (; přibl. 280 př. n. l. – 233 př. n. l.) byl čínský filozof, který spolu s Li S'em, rozvinul Sün-c'ovu filozofii v doktrínu legismu. Na rozdíl od jiných slavných filozofů té doby byl Chan Fej členem vládnoucí aristokracie – narodil se do vládnoucí rodiny státu Chan v průběhu závěrečné fáze období válčících států. V tomto kontextu jsou některými autory jeho díla považována za adresovaná jeho bratranci, králi státu Chan. Po mnoha letech na čchinském dvoře byl Chan Fej perzekvován svým kolegou Li S‘em a spáchal ve vězení sebevraždu.\n\n„Chan Fej“ je vlastní jméno tohoto filozofa. „Chan Fej-c'“ (韓非子) se pak nejčastěji používá k označení knihy, kterou napsal. Slovo „c'“ je nicméně často přidáváno ke jménům čínských filozofů jako čestné přízvisko (znamená „mistr“), „Chan Fej-c'“ se někdy také používá i jako označení osoby tohoto filozofa.\n\nChan Fejova filozofie nazývaná legismus (někdy také používáno označení legalismus) je zaměřena na vládce. Podle jeho filozofie vládce pevně ovládá stát za pomoci tří konceptů: své mocenské pozice (勢, \"'š\"), určitých technik (術, \"šu\") a zákonů (法, \"fa\"). Legismus vychází z předpokladu, že každá jedná v souladu s jediným principem: vyhýbání se trestu za současné snahy dosáhnout zisku. Zákony proto musí tvrdě trestat jakékoli nežádoucí jednání a současně odměňovat ty, kteří zákony dodržují (viz legismus).\n\nLegismus syntetizoval ideje Šang Janga, Šen Pu-chaje a Šen Taoa. Od Šang Janga převzal jeho důraz na zákony, od Šen Pu-chaje důraz na techniky a od Šen Taoa názory na autoritu a legitimitu.\n\nKromě konfuciána Sün-c'a, který byl Chan Fejovým a Li S'ovým učitelem, byl dalším z hlavních zdrojů jeho politických teorií Lao-c'ovo taoistické dílo Tao te ťing, které interpretoval jako politický text a k němuž napsal komentář (kapitoly 20 a 21 v jeho knize \"Chan Fej-c\"'). Tao viděl jako přirozený zákon, který je každý a všechno přinuceno dodržovat. Současně věřil, že ideální vládce vydává zákony stejně jako nevyhnutelná přírodní síla, které lidé nemohou odporovat.\n\nJeho filozofie měla velký vliv na krále státu Čchin a pozdějšího prvního císaře sjednocené Číny Čchin Š'-chuang-tiho a staly se jedním z vůdčích principů vládcovy politiky. Po předčasném pádu dynastie Čchin byla Chan Fejova filozofie následující dynastií Chan oficiálně hanobena. I přes své vyvrženecké postavení v průběhu historie císařské Číny Chan Fejova politická teorie i nadále silně ovlivňovala každou následující dynastii a konfuciánský ideál vlády bez zákonů nebyl nikdy uskutečněn.\n\nChan Fejova filozofie byla předmětem obnoveného zájmu za vlády Komunistické strany pod vedením Mao Ce-tunga, který sám některé z jejích zásad obdivoval.\n\nChan Fejovo úplné zaznamenané dílo je sebráno ve spisu \"Chan Fej-c\"', knize o 55 kapitolách. Tento spis je významný také jako jediný dochovaný zdroj četných příběhů z období válčících států.\n\n\n\n"}
{"id": "194335", "url": "https://cs.wikipedia.org/wiki?curid=194335", "title": "Millennium Falcon", "text": "Millennium Falcon\n\nMillennium Falcon (anglicky, doslova přeloženo Sokol tisíciletí) je hvězdná loď ve sci-fi sáze Star Wars. Je osobní lodí pašeráka a později novorepublikového hrdiny Hana Sola.\n\nPo této lodi pojmenoval Elon Musk řadu raket Falcon.\n\nNa první pohled vypadá tato loď jako další otlučený transportér. Ve skutečnosti se ovšem jedná o jeden z nejrychlejších korábů ve známé galaxii - myšlena je rychlost v hyperprostoru i podsvětelná rychlost. Mezi její výhody patří také vysoká manévrovatelnost. Je vyzbrojena dvěma střeleckými věžemi s čtyřhlavňovými blastery připomínajícími kulometné věže v bombardérech z 2. světové války. Z kokpitu jsou pak ovládány další laserové kanóny a odpalovač třaskavých střel. V lodi byly rovněž výtečné komunikační systémy s dlouhým dosahem a přijímač/vysílač HoloNetu.\n\nTuto loď vyhrál Han Solo v partii sabbacu (karetní hra ze Star Wars). Původně patřila Landovi Calrissianovi, když Han Solo vyhrál mohl si vybrat jakoukoliv Landovu loď, Lando doufal, že si vybere nějakou novou loď, kterých měl dostatek, ale Han si vybral loď, kterou si Lando upravoval pro sebe. Poté ji Solo a jeho wookijský přítel Chewbacca vybavil vojenskou anténou, coby součástí všestranné (a naprosto nelegální) sady senzorů určené pro dlouhé vzdálenosti. Na ochranu korábu Shug Ninx makrofůzal plát pancíře z hvězdného destruktoru a vypovězení mechanici zase dodali zesílené deflektorní štíty, ukradené z imperiálních opraven. Za svou rychlost vděčí Millenium Falcon výrazně upravenému motoru hyperpohonu SoroSubb TX-n-3 třídy 0,5 (čím nižší číslo, tím je pohon rychlejší). K dalším úpravám Falconu patří supermoderní akcelerační kompenzátory, zvětšené otvory pomocných raket, iontové výbojky ve štítu, výborné hackerské vybavení, tažný paprsek, přesné senzory které určují plán lodi a průhledné optické snímací panely. O hladkou komunikaci se starají tři droidské mozky. A konečně skryté pašovací prostory se stíněním proti senzorům, umožňující pašování nezákonného zboží.\n\nTato velká míra improvizace při vylepšování ovšem vede k tomu, že loď místy jen tak-tak drží pohromadě a různé systémy jsou nekompatibilní a musí se neustále opravovat. Zároveň má velké problémy s překonáním hyperprostorové rychlosti, jelikož motor je povětšinou rozbitý.\n\nVe skutečnosti byl původní model na poslední chvíli změněn protože příliš připomínal loď ze seriálu . Náhrada byla založena na nakousnutém hamburgeru drženém George Lucasem.\n\nMillenium Falcon se zúčastnil mnoha velkých bitev galaxie. Han s ním zprvu vůbec nebojoval, ovšem po cestování s mistrem Obi-Wan Kenobim a Lukem Skywalkerem na Alderaan se zapletl do souboje se stíhačkou Galaktického Impéria a byl přitažen magnetickým polem Hvězdy smrti, odkud se nakonec podařilo Hanovi a jeho společníkům dostat, přičemž zničili několik imperiálních stíhaček. Později se zúčastnil bitvy o Yavin, kdy v rozhodující chvíli pomohl Lukovi Skywalkerovi. Následně byl Millenium Falcon použit k evakuaci princezny Leii z ledové planety Hoth. Poté byl neustále pronásledován Impériem, až se s ním Han skryl v Oblačném městě, kde byl však odhalen a Millenium Falcon nakonec převzala princezna Leia, která s jeho pomocí opět zachránila Luka před smrtí. Nakonec se účastnil bitvy u Endoru, pod velením Landa Calrissiana, kterou ukončil vítězně.\n\nVýskyt:\n"}
{"id": "194338", "url": "https://cs.wikipedia.org/wiki?curid=194338", "title": "Kristiansand", "text": "Kristiansand\n\nKristiansand (dříve Christianssand) je město v Norsku a správní město kraje Agder.\n\nK 1. červenci 2009 zde žilo 80 748 obyvatel; jde o páté největší norské město a největší město regionu Sørlandet. V celém kristiansandském regionu je pak registrováno celkem 137 572 obyvatel. Město Kristiansand je také druhým největším přístavem v Norsku a má i své mezinárodní letiště.\n\nJiž ve 13. a 14. století se v místě dnešního Kristiansandu, u ústí řeky Otra, nacházel rušný přístav a rybářská osada. V letech 1630 a 1635 místo navštívil dánský král Kristián IV. a v roce v roce 1641 založil na protilehlém písečném břehu Otry (Sanden) město Kristiansand. Bylo založeno v renesančním stylu a jako obchodní středisko, aby podnítilo rozvoj této strategicky velice důležité oblasti. Král mu také udělil různá obchodní privilegia a na 10 let město osvobodil od placení daní. Centrum města se nazývá Kvadraturen podle původního přísně pravoúhlého uspořádání ulic.\n\nVe východní části města se nachází Kristiansand dyrepark, zdejší zoologická zahrada. Je zde umístěno velké množství druhů zvířat, z velké části v přírodních výbězích. Každý rok se zde v červenci pořádá Quart festival – několikadenní hudební festival, největší akce svého druhu pořádaná v Norsku.\n\nVe městě se také nachází Agderská univerzita (http://www.uia.no/en) a tak přes akademický rok v městě Kristiansand pobývá dalších 6500 studentů. Adgerská univerzita je pátá největší v Norsku a nabízí studium celkem na pěti fakultách: Humanitní a pedagogické, Ekonomických a sociálních věd, Umění, Strojírenské a Fakultě zdraví a sportu.\n\n\n\n"}
{"id": "194341", "url": "https://cs.wikipedia.org/wiki?curid=194341", "title": "Karl Maybach", "text": "Karl Maybach\n\nKarl Maybach (6. července 1879, Kolín nad Rýnem-Deutz – 6. února 1960, Friedrichshafen) byl německý konstruktér.\nKarl Maybach byl nejstarším synem konstruktéra Wilhelma Maybacha. Získal diplom strojního inženýra a mezi lety 1904 a 1906 pracoval ve Stuttgartu (Bad Cannstatt) u firmy Daimler Motoren Gesellschaft. Poté se přestěhoval do Paříže, kde pracoval ve vývojové a konstrukční kanceláři.\n\nOd roku 1909 Maybach vedl firmu Luftfahrzeug-Motorenbau GmbH, (kterou založil společně s otcem a Zeppelinem) ve městě Bietigheim-Bissingen jako technický ředitel. Společnost se v té době soustředila na výrobu motorů speciálně určených pro vzducholodě. Aby mohla firma lépe spolupracovat s hlavním odběratelem, firmou Zeppelin, přesídlila v roce 1912 Friedrichshafenu. Během první světové války se Maybach podílel na vývoji úspěšného přeplňovaného motoru \"Mb IVa\". \n\nPo válce se Maybach věnoval vývoji dieselových motorů a od roku 1921 také výrobě luxusních automobilů s nízkootáčkovými motory, i když to zpočátku neměl v plánu; původně chtěl jen stavět motory pro jiné výrobce. Protože by ale výroba motorů nezajistila firmě dostatečné využití výrobních kapacit, rozhodl se Maybach vyrábět celé podvozkové skupiny včetně šestiválců. Prototyp označený \"W1\" s řadovým šestiválcem byl postaven na podvozku Daimler. Tím se Maybach zařadil mezi výrobce vozů nejvyšší cenové kategorie, které měly jak perfektní technické vlastnosti tak luxusní výbavu. Na prvním autosalonu konaném po válce v Berlíně představil typ \"W3\" se šestiválcem o objemu 5,8 l, který dával výkon 72 kW. Vůz měl na svou dobu mnoho pokrokových prvků; Maybach například jako první německý výrobce dodával mechanické brzdy na všechna čtyři kola.\n\nV továrně ve Friedrichshavenu se stavěly jen podvozky; karoserie dodávala řada specializovaných firem. V roce 1927 následoval typ \"W5\", se šestiválcem o objemu sedm litrů a výkonem 120 kW. Motor poskytoval těžkému vozu a velmi dobré jízdní vlastnosti. Tímto motorem osazovaly firmy Faun a Magirus své nákladní automobily a autobusy. O rok později firma představila model \"W5 SG\" s dvoustupňovou rychloběžnou převodovkou. \n\nNejdokonalejším vozem značky byl automobil s vidlicovým dvanáctiválcovým motorem, který po svém zavedení v roce 1930 dostal přezdívku \"Zeppelin\", zvýrazňující spojení firmy se slavnými vzducholoděmi. Vyráběl se ve dvou verzích \"DS 7\" (150 koní) a \"DS 8\" (200 koní, číslo udává objem motoru) i v provedení kabriolet s karoserií firmy \"Saoutchik\". Vozy Zeppelin byly impozantní i svými rozměry: délka 5,5 m, šířka 1,85 m, výška 1,85 až 2,05 metru (podle karoserie). Hmotnost byla okolo tří tun. Typu DS 7 bylo vyrobeno jen 215 kusů a DS 8 pouze 25. Maybach vedle dvanáctiválců Zeppelin nabízel současně také levnější šestiválce \"W6\" a \"DSH\". Válka omezila a v roce 1941 zcela zastavila výrobu automobilů a tak jsou vozy Maybach dodnes sběrateli velmi ceněny; během dvaceti let bylo vyrobeno 2400 vozů. \n\nMaybach konstruoval bezpečné, spolehlivé a moderní motory také pro lokomotivy (například dvanáctiválec pro lokomotivy řady „877“, pozdější DB VT 04.0 \"Fliegender Hamburger\") a lodě, mimo jiné i pro ponorky. Po převzetí moci nacisty se zabýval i vývojem pohonných jednotek pro tanky a vojenskou techniku. Motory Maybach, jako například dvanáctiválcový \"HL 230\", byly montovány do tanků Panther, Tiger I a II, i stíhačů tanků Jagdtiger.\n\nPo druhé světové válce byl Maybach nucen pracovat pro francouzskou armádu na vývoji vznětových motorů pro tanky. Od roku 1950 se znovu zabýval dieselovými stroji pro civilní účely. Karl Maybach opustil svou firmu v roce 1952. Až do své smrti žil v Garmisch-Partenkirchenu.\n\nKarl Maybach se v říjnu 1915 oženil s Käthe Lewerenzovou. Měli spolu pět dětí. V roce 1923 obdržel od \"Technische Hochschule\" ve Stuttgartu čestný doktorát a později i čestné občanství města Friedrichshafenu. V roce 1954, šest let před svou smrtí, obdržel Karl Maybach vyznamenání Bundesverdienstkreuz.\n\n"}
{"id": "194344", "url": "https://cs.wikipedia.org/wiki?curid=194344", "title": "Annaba", "text": "Annaba\n\nAnnaba (arabsky عنّابة, dříve též francouzsky \"Bône\"; ve starověku latinsky Hippo Regius, Hippona) je město a letovisko v severovýchodním Alžírsku na pobřeží Středozemního moře. V roce 1998 zde žilo 348 554 obyvatel, jejichž počet nadále stoupá. Annaba je správním centrem stejnojmenné provincie (vilájetu).\n\nMěsto založili Féničané pravděpodobně ve 12. století př. n. l.. Později vyrostlo v jedno z největších měst v Numidii. Za římské éry neslo název Hippo Regius; v letech 395-430 zde byl biskupem Sv. Augustin. Následujícího roku je dobyli Vandalové, v letech 534-698 patřilo Byzantské říši, od roku 698 pak Arabům.\n\nDnes je město významným průmyslovým centrem a také turistickým letoviskem. Kromě ruin římského Hippo Regia se zde zachovala mj. mešita \"Said Abu Marwan\" z roku 1035.\n"}
{"id": "194346", "url": "https://cs.wikipedia.org/wiki?curid=194346", "title": "Fokker D.XXI", "text": "Fokker D.XXI\n\nFokker D-XXI byl nizozemský stíhací letoun užívaný ve druhé světové válce.\n\nStroj vznikl na objednávku nizozemského letectva, která byla učiněna roku 1934. Byť v roce svého vzniku nepředstavoval konstrukční špičku, jednalo se o kvalitní, obratný a relativně jednoduchý stroj, o který projevilo zájem Finsko a Dánsko. Mateřské Nizozemsko objednalo jen několik kusů D-XXI, které v počtu 29 čelily německé agresi. Přes jisté úspěchy byly během čtyř dnů všechny zničeny. Bojovou hodnotu těchto letounů využili nejlépe Finové. Když SSSR zaútočil na Finsko v Zimní válce, měli Finové ve výzbroji 40 Fokkerů. Pevný podvozek se ukázal být výhodný, protože dokázal být adaptovaný na lyžový. Udávaný počet sestřelů sovětských letadel (100) při vlastních vzdušných ztrátách šesti D.XXI a šesti Fokkerů zničených na zemi je fantastický. Vrcholnou ukázkou nasazení D.XXI je sestřel šesti dvoumotorových bombardérů DB-3 pilotem Jormem Kalivi Sarvantem v jediném letu. Finové stavěli D.XXI licenčně s americkými motory Pratt & Whitney R-1535, celková finská produkce činila 97 kusů. Letouny byly užívány i v Pokračovací válce.\n\n\"Data podle:\" Thulinista Hornetiin\n\n\n\n\n"}
{"id": "194349", "url": "https://cs.wikipedia.org/wiki?curid=194349", "title": "Novotného lávka", "text": "Novotného lávka\n\nNovotného lávka je řada historických budov, bývalých mlýnů nad hladinou Vltavy při jejím pravém břehu v blízkosti Karlova mostu směrem proti proudu řeky prakticky na konci Smetanova nábřeží.\n\nRoku 1396 je uváděna v těchto místech skupina deseti mlýnů. Pravděpodobně v roce 1489 byla u lávky postavena původní dřevěná staroměstská vodárenská věž, roku 1577 pak nynější věž kamenná. Lávka vystřídala několik majitelů, podle nichž se také většinou jmenovala. Od roku 1870 byla nazývána Staroměstská lávka, roku 1885 byla přejmenována „pro zásluhy pana Karla Novotného o zřízení železné lávky“ po mlynáři Karlu Novotném (1827–1900).\n\nDnes jsou původní budovy mlýnů přestavěny a nově využity (Karlovy lázně, Klub techniků - dříve budova Československé vědeckotechnické společnosti). Pod budovami stále protéká Vltava. Staroměstská vodárna (Městská vodárna staroměstská v Praze) postavená v roce 1883 podle návrhu Antonína Wiehla s návrhy sgrafit od Mikoláše Alše, Františka Ženíška a Janem Koulou) slouží od 12. 5. 1936 jako Muzeum Bedřicha Smetany. V roce 1984 sem byl doplněn pomník skladatele Bedřicha Smetany od Josefa Malejovského. \n\n"}
{"id": "194355", "url": "https://cs.wikipedia.org/wiki?curid=194355", "title": "Železniční hraniční přechod Stožec–Haidmühle", "text": "Železniční hraniční přechod Stožec–Haidmühle\n\nŽelezniční hraniční přechod Stožec–Haidmühle fungoval v letech 1910–1948. Jednalo se o pokračování současné trati č. 194 České Budějovice – Černý Kříž / Nové Údolí – Volary. V roce 1999 byl na tomto hraničním přechodu obnoven krátký symbolický úsek, na kterém je provozována šlapací drezína.\n\nV roce 1910 se železnice dostala i do tehdy rozvíjející se obce Nové Údolí jak z českého Stožce tak z bavorského Haidmühle.\n\nV době největší slávy jezdily dokonce přímé vlaky v úseku Volary–Pasov. Po 2. světové válce byl provoz na tomto hraničním přechodu zastaven. V roce 1948 byla vytrhána trať v úseku Nové Údolí – Haidmühle a v úseku Stožec – Nové Údolí byla zastavena veškerá doprava.\n\nPo dlouhá léta končily české vlaky ve Stožci a německé vlaky v Haidmühle, později byl v Německu zastaven provoz v úseku Haidmühle – Jandelsbrunn a úsek byl posléze vytrhán.\n\nPo sametové revoluci v roce 1989 se začalo zvažovat obnovení provozu. Už v roce 1990 se vlaky rozjely až do Nového Údolí a začaly se vypracovávat projekty na obnovu úseku Nové Údolí – Pasov. Vzhledem na značnou finanční náročnost případné obnovy trati zejména na německé straně bylo od myšlenky obnovení provozu na celé trati upuštěno. Na řadu tak přišly úvahy o obnově tratě alespoň do Haidmühle, což si za cíl vytyčil spolek Pošumavská jižní dráha.\n\nV roce 1996 vznikl spolek Pošumavská jižní dráha a ten si dal za úkol zprovoznit aspoň krátký úsek přes hranice.\n\nNejdříve byly položeny koleje na české straně, kde byly odstaveny 3 vagony, ve kterých je umístěno muzeum pošumavských lokálek, ubytování a občasný prodej občerstvení, suvenýrů a dalšího zboží.\n\nV roce 2001 byly dokončeny koleje i na německé straně, byla vyrobena šlapací drezína „Gigant“ a byl otevřen neoficiální železniční hraniční přechod Nové Údolí – Haidmühle se sezónním provozem.\n\nTato trať s rozchodem 1435 mm je dlouhá 105 metrů a je to nejkratší mezinárodní železniční trať na světě.\n\nNa trati se nachází zastávky:\n\n\n\n"}
{"id": "194357", "url": "https://cs.wikipedia.org/wiki?curid=194357", "title": "Caseidae", "text": "Caseidae\n\nCaseidae je vymřelá čeleď primitivních býložravých synapsidů ze skupiny Caseasauria. Ačkoliv byli dlouzí od jednoho do 5,5 metru, byli překvapivě konzervativní v anatomii kostry i v proporcích těla. Všichni měli relativně malou hlavu a sudovité tělo, největšími rody byly \"Angelosaurus\" a \"Cotylorhynchus\".\n\n"}
{"id": "194363", "url": "https://cs.wikipedia.org/wiki?curid=194363", "title": "Josef Waltner", "text": "Josef Waltner\n\nJosef Waltner (8. května 1883 Praha – 14. února 1961 Praha) byl český herec a kabaretiér. Byl jedním z prvních českých filmových herců, který nesmazatelně se zapsal do historie českého kabaretu jako jejich organizátor, autor i účinkující. Občanským povoláním byl kavárník.\n\nNarodil se v Karlíně, do rodiny Antonína Waltnera a jeho ženy Barbory roz. Pechové. Roku 1911 přejmenoval původní bohémskou hospodu \"Olympia\" v domě \"U třech divých\" v Řetězové ulici v Praze na \"Montmartre\" a od roku 1913 zde provozoval literární kabaret \"Mont-Waltner\". Od svého vzniku až do vypuknutí 1. světové války se stalo toto zařízení místem, kde se scházela pražská česko-německá bohéma, kterou zastupovali Jaroslav Hašek, František Langer, Eduard Bass, Franz Kafka, Franz Werfel, Max Brod, František Gellner, Emil Artur Longen s manželkou Xenou, malíři Jiří Vendelín Kroha, Vratislav Hugo Brunner, František Kysela, chodil sem i Vlasta Burian. Historii svého podniku popsal ve svých pamětech sám Waltner ale i další autoři (dr. J. Kotek v knížce \"Kronika české synkopy\").\n\nPo první světové válce vedl až do konce 20. let několik dalších kabaretů(\"Jokohama\", \"Dales\", \"Babylon\", \"Montparnas\"). V dalších letech působil na kabaretní scéně alespoň jako konferenciér a měl své výstupy i v zábavných pořadech rozhlasu (\"Radiojournal\"). V letech 1933–1939 byl tajemníkem \"Klubu autorů populární hudby\" a snažil se o sepsání historie českých kabaretních umělců, především zpěváků.\n\nJedná se o autora mnoha vtipných písní, kupletů a scének, publikoval i časopisecky, především v rozhlasovém týdeníku \"Radiojournal\". Z živých kabaretních vystoupení se zachovaly pouze dvě jediné gramodesky. Na jedné, značky GCR z roku 1907, jsou výstupy \"Tuti fruti\" a \"Blaho manželské\" (hrál v nich společně s komikem Rudolfem Kamenským; na druhé, značky \"Lyrophon\", najdeme sólové výstupy \"Moje Karolina\" a \"Na zednický\".\n\nVe filmu začínal jako partner svého přítele E. A. Longena v jeho němých groteskách o pražském švihákovi Rudim roku 1911. Zatímco v němém filmu se objevil už jen sporadicky, poté co nebyl vázán vlastním kabaretem, se si zahrál v řadě drobných rolí mnoha českých filmů. Jeho postavy hospodských, vrchních, vrátných a návštěvníků pohostinství byly nenápadné, ale nepostradatelné. Jeho kulaté postavy si můžeme všimnout ve filmu \"Život je pes\", kde sedí v pokladně prodejny s hudebninami, v \"Hrdinném kapitánu Korkoránovi\" si zahrál ředitele hotelu, v \"Matce Kráčmerce\" stěhováka, ve filmu \"Slávko, nedej se!\" ředitele operetního divadla. Poslední drobnou postavu vytvořil ve filmu \"Zocelení\" roku 1950.\n\nStal se předchůdcem generace kabaretních a estrádních umělců, jejichž výstupy byly oblíbené v rozhlase a začínající televizi až do 70. let a tvořily např. jádro silvestrovských pořadů.\n\n27. září 1910, se v Praze na Žižkově, oženil s Annou Růžičkovou (1887-1949), se kterou měl jediného syna Karla (1915), po ovdovění, se v roce 1950, znovu oženil se svou švagrovou Helenou Růžičkovou (1893 - 1958), ale po pár letech, znovu ovdověl. Jeho hrob, nalezneme na Olšanských hřbitovech.en\n\n\n\n"}
{"id": "194373", "url": "https://cs.wikipedia.org/wiki?curid=194373", "title": "Libanonská vlajka", "text": "Libanonská vlajka\n\nVlajka Libanonu je tvořena dvěma stejně širokými horizontálními červenými pruhy na horním a spodním okraji vlajky. Mezi nimi je bílý pruh o dvojnásobné šířce v jehož středu je umístěna stylizovaná zelená silueta cedru.\n\nLibanonský cedr, který je nejvýraznějším prvkem vlajky, je s Libanonem tradičně spojován. Již v 18. století užívali Maronitští křesťané žijící v Libanonu bílou vlajku s obrazem cedru, a to s odkazem na bibli („Spravedlivý jako palma kvésti bude, [a] jako cedr na Libánu rozloží se“ – ). Později, v době když byl Libanon pod francouzským mandátem, byla užívána francouzská vlajka s cedrem umístěným ve středu. Cedr sám pak představuje mír, nesmrtelnost a toleranci. Červené pruhy symbolizují mučednickou smrt a sebeobětování, bílý pruh sněhem pokryté vrcholky libanonských hor.\n\nPodle článku 5 libanonské ústavy je libanonská vlajka tvořena červeným, bílým a červeným horizontálním pruhem a zeleným cedrem ve středu bílého pruhu. Obrázek cedru má tedy být oficiálně pouze zelený, v praxi je však strom často kreslen „v realistickém duchu“, tedy s hnědým kmenem a větvemi.\n\n"}
{"id": "194387", "url": "https://cs.wikipedia.org/wiki?curid=194387", "title": "Kraslice", "text": "Kraslice\n\nVelikonoční kraslice je natvrdo uvařené nebo vyfouknuté prázdné vejce, ozdobené různými výtvarnými technikami. Od dob raného křesťanství jsou kraslice v křesťanské tradici nedílně spojeny s Velikonocemi, kde symbolizují plodnost a znovuzrození.\n\nUž od pradávných dob bylo vejce symbolem zrození a života. Zdobení skořápek vajec lze vysledovat až do pravěku. Ve starověkém Egyptě či Persii se také na svátky jara barvila červeně vajíčka. V dávné historii se vejce vkládala do hrobů zemřelých. Zlatě obarvené vejce bylo objeveno v královské hrobce v Sumeru. Obyčej malování vajec znali antičtí Římané v době císařské, zmiňuje se o něm Ovidius, Plinius mladší i Juvenalis. A nalezly se i v polských archeologických výzkumech z 10. století. Křesťanství přijalo symboliku červené, jako krve Krista.\n\nKraslice slouží ženám a dívkám o Velikonocích jako odměna pro koledníka za tzv. \"pomlazení\", čili vyšlehání pomlázkou. Původně byly takové dárky vykoupením, dárkem, součástí velikonoční koledy a pomlázka či oblévačka byly zábavným trestem pro málo štědré dívky.\n\nVěřilo se v magickou moc vajec a k jejímu posílení se pomalovávala různými magickými ornamenty. Magie postupně vymizela, zůstaly jen ornamenty převážně abstraktní nebo rostlinné a zvířecí motivy symbolizující přírodu probouzející se k životu.\n\nV symbolice se výrazně uplatňovala červená barva. Od ní je i nejčastěji odvozován původ slova kraslice (ze staroslovanského \"krasnyj\", \"krasniti\"). Červenou kraslici si dívka nechávala pro hocha, na kterého si tajně myslela.\n\nVejce darované z lásky muselo být nejen červené, ale také plné. Prázdné bílé skořápky byly spolu s prázdnými ulitami šneků symboly smrti a sloužily ke zdobení Morany. Duté malované kraslice (tzv. \"výdumky\") jsou k vidění až v moderní době a jsou nyní také výhodným komerčním artiklem. Aby se stihlo namalovat dostatek vajec, malovaly se předem až průběžně po celý rok, a nebylo tudíž možné malovat vajíčka plná, protože by se zkazila.\n\nZ tradice ruských kraslic pochází slavná velikonoční Fabergého vejce z konce 19. století a začátku 20. století od petrohradského klenotníka Petera Carla Fabergého. Vajíčka jsou z polodrahokamů a ušlechtilých kovů zdobená různými zlatnickými technikami a skrývají různá překvapení. Vznikla původně výhradně na objednávku carské rodiny. Později byly tvořené i pro další objednatele a také vznikaly imitace od jiných firem. Patří k nejobdivovanějším šperkům světa.\n\nTechnik zdobení vajec existuje řada, od nejjednodušších, jakými je\npřes složitější, jako je\naž k nejobtížnějším, kterými jsou\n\nDalší, poměrně komplikovanou technikou je\npatrně nejkomplikovanější je pak\nTyto dvě techniky ovšem nepatří ke klasickým, ale jedná se o vcelku moderní způsoby.\n\nStále častěji se vyskytuje\n\n"}
{"id": "194389", "url": "https://cs.wikipedia.org/wiki?curid=194389", "title": "Česká povídka", "text": "Česká povídka\n\nČeská povídka je knižní edice nakladatelství \"Listen\". V maloformátových výběrech deseti povídek vždy na zadané téma představuje současné české prozaiky, jak známější (Michal Viewegh, Irena Obermannová, Iva Pekárková, Jan Balabán, Miloš Urban, Jiří Suchý, Zdeněk Svěrák), tak méně známé a začínající. \n\n"}
{"id": "194392", "url": "https://cs.wikipedia.org/wiki?curid=194392", "title": "Zelena Partija Ukrajiny", "text": "Zelena Partija Ukrajiny\n\nStrana zelených Ukrajiny, (v ukrajinštině \"Партія зелених України\") je mimoparlamentní ukrajinská politická strana zaměřená na prosazování ochrany životního prostředí. Byla založena na začátku 90. let 20. století. Strana má v současnosti okolo 28 000 členů.\n\nVe volbách v roce 1998 získala 5,5 % hlasů, díky čemuž obsadila 19 křesel v ukrajinském parlamentu. Při následných volbách v roce 2002 již svůj úspěch nezopakovala. V parlamentních volbách 2014 získala pouze 0,24 % hlasů.\n\nJe členem Evropské strany zelených.\n\n"}
{"id": "194394", "url": "https://cs.wikipedia.org/wiki?curid=194394", "title": "Středoevropská knihovna", "text": "Středoevropská knihovna\n\nStředoevropská knihovna je malá edice románů středoevropských autorů 20. století brněnského nakladatelství \"Host\". V edici zatím vyšly jen tři knihy.\n\n"}
{"id": "194396", "url": "https://cs.wikipedia.org/wiki?curid=194396", "title": "Édith Piaf", "text": "Édith Piaf\n\nÉdith Piaf (19. prosince 1915 Paříž – 10. října 1963 Grasse), vlastním jménem Édith Giovanna Gassion, známá pod pseudonymem \"Vrabčák\" (La Môme Piaf) byla světoznámá a oblíbená francouzská šansoniérka. Její způsob interpretace odrážel praktické zkušenosti ze života, které sama prožila, anebo vnitřní poměry, ve kterých se právě nacházela. Tento umělecký přístup z ní nakonec učinil francouzskou národní ikonu. Šansony jako „La vie en rose“ (\"Růžový život\"), „L’hymne à l’amour“ (\"Óda na lásku\"), „Milord“ a „Non, je ne regrette rien“ (\"Ničeho nelituji\") jí přinesly světovou popularitu.\n\nBylo o ní napsáno mnoho biografií, ale přesto je její život zahalen tajemstvím. Narodila se 19. prosince 1915 v pařížské čtvrti Belleville, kde tehdy žilo mnoho imigrantů. Údajně přišla na svět na chodníku v Rue de Belleville, číslo 72. V jejím rodném listu je nicméně uvedena Nemocnice Tenon, která se nachází ve 20. pařížském obvodu, kam spadá i Belleville.\n\nKřestní jméno dostala po britské zdravotní sestře Edith Cavell, popravené za pomoc francouzským vojákům k útěku z německého zajetí v první světové válce. \"Piaf\" je francouzský hovorový výraz pro vrabce, tuto přezdívku dostala o dvacet let později.\n\nJejí matka, Annetta Giovanna Maillard (1895–1945), se narodila v Livornu, v přístavním italském městě ležícím na západním okraji Toskánska. Po otci zdědila francouzsko-italský původ, po matce byla marocká Berberka. Annetta Giovanna Maillard zpívala v kavárnách pod jménem Line Marsa.\n\nLouis-Alphonse Gassion (1881–1944), její otec, byl normandský pouliční akrobat, který dřív působil u divadla. Rodiče Édith brzy opustili, a tak nějakou dobu žila s babičkou z matčiny strany, Emmou (Aïcha) Saïd ben Mohammedovou (1876–1930). Předtím než její otec v roce 1916 vstoupil do francouzské armády, aby bojoval v první světové válce, vzal ji ke své matce, která vedla v Normandii nevěstinec. Tamní prostitutky se o Édith pomáhaly starat.\n\nVe třech letech údajně oslepla následkem keratitidy a neviděla až do svých sedmi let. Podle jednoho z jejích životopisů se Édith vrátil zrak, když prostitutky shromáždily peníze na její pouť k uctění Terezie z Lisieux, během níž se Édith zázračně uzdravila.\n\nV roce 1929, v jejích čtrnácti letech, se přidala k pouličním vystoupením svého otce po celé Francii a poprvé zpívala na veřejnosti.\n\nPronajala si pokoj v Grand Hôtel de Clermont (rue Veron č. 18, v 18. obvodu) a šla svou vlastní cestou jako pouliční zpěvačka ve čtvrtích Pigalle, Ménilmontant a na pařížském předměstí (odtud píseň \"Elle fréquentait la Rue Pigalle\").\n\nSpolu s nevlastní sestrou Simone Berteaut (\"Mômone\") pak zpívaly na ulicích a prováděly různé neplechy. Édith bylo asi 16 let, když se zamilovala do poslíčka Louise Duponta. S ním měla také o rok později své jediné dítě, holčičku jménem Marcelle, ale stejně jako její matka, ani Édith nedokázala zkombinovat péči o dítě s životem na ulici. O Marcelle se tedy často staral Dupont, a to až do jejích dvou let, kdy zemřela na meningitidu.\n\nJejím dalším přítelem byl pasák Albert, který jí bral část peněz z vystoupení výměnou za to, že ji nebude nutit do prostituce. Jedna z přítelkyň Édith, Nadia, raději spáchala sebevraždu, než aby se stala prostitutkou. To Édith přimělo ukončit vztah s Albertem, který ji kvůli tomu málem zastřelil.\n\nRoku 1935 ji ve čtvrti Pigalle v Paříži objevil Louis Leplée, majitel nočního klubu, \"Le Gerny\" poblíž Avenue des Champs-Élysées, který navštěvovali lidé z vyšších i nižších tříd. I přes její obrovskou nervozitu ji přesvědčil, aby zpívala. Poprvé ji divákům představil jako \"Môme Piaf\" (\"tj. Opuštěné vrabčátko, Malé vrabčátko, Vrabčí mládě\"), přičemž se nechal inspirovat jejím malým vzrůstem – měřila pouhých 142 cm. Tato přezdívka, a zároveň umělecké jméno, Édith zůstala po celý život. Leplée ji naučil základy vystupování na jevišti a doporučil jí, aby si na vystoupení oblékala černé šaty, které se pro ni pak staly příznačnými. Rozjel velkou reklamní kampaň, která přitáhla mnoho celebrit včetně herce Maurice Chevaliera, a která byla završena Édithinou premiérou. Vystoupení v nočních podnicích vedla ještě toho roku k natočení jejích prvních dvou nahrávek, jedna z nich pocházela z pera Marguerite Monnot, ta s Édith Piaf spolupracovala prakticky po celý její život.\n\n6. dubna 1936, byl Leplée zavražděn, Piaf byla vyslýchána a obviněna ze spoluúčasti na vraždě, ale nakonec byla zproštěna obžaloby. Lepléeho však zabili kriminálníci, kteří se dříve pohybovali v Édithině okolí. Celá kauza na ni vrhla negativní světlo a ohrožovala tak její kariéru. Aby si napravila renomé, najala si Ryamonda Assa, se kterým měla milostný poměr. Raymond změnil její pseudonym na Édith Piaf, odháněl od ní všechny nežádoucí známé a pověřil Monnot, aby psala pro Édith skladby zobrazující nebo alespoň narážející na její předchozí život na ulici.\n\nV roce 1940 hrála v úspěšné jednoaktové hře \"Le Bel Indifférent\" Jeana Cocteaua. Získala si mnoho prominentních přátel jako M. Chevaliera nebo básníka Jacquesa Borgeata. Mnoho textů k písním si psala sama a spolupracovala se skladateli na hudbě. Roku 1944 objevila Yvese Montanda a stala se jeho učitelkou a milenkou. Po roce se stal jedním z nejpopulárnějších zpěváků ve Francii a rozešel se s ní, když byl skoro stejně slavný jako ona.\n\nV Paříži byla v té době velmi žádanou a velmi úspěšnou kabaretní umělkyní. Po válce se stala mezinárodně známou hvězdou, objížděla Evropu, Spojené státy americké nebo Jižní Ameriku. Příležitost stát s ní na jevišti měl i Atahualpa Yupanqui (Héctor Roberto Chavero), nejvýznamnější argentinský lidový hudebník, který debutoval v červenci 1950. Na začátku 50. let také pomohla nastartovat kariéru Charlese Aznavoura, když ho s sebou vzala na turné po Francii a Spojených státech a nahrála některé jeho písně. V USA nejdřív neměla příliš velký úspěch, tamější publikum na ni pohlíželo jako by byla bez energie. Nicméně poté, co vyšla velmi kladná recenze jednoho prominentního newyorského kritika, její popularita vzrostla natolik, že se osmkrát objevila v pořadu Eda Sullivana a dvakrát vystupovala v Carnegie Hall (1956 a 1957).\n\nVlajková píseň Édith Piaf, \"La vie en rose\" byla napsána v roce 1945, v roce 1998 získala cenu \"Grammy Hall of Fame Award\".\n\nTrvalé slávy dosáhla Édith Piaf v nejznámějším pařížském kabaretu Olympia Bruna Coquatrixe, kde vystupovala v sérii koncertů v období mezi lednem 1955 a říjnem 1962. Nahrávky z pěti z těchto koncertů (1955, 1956, 1958, 1961, 1962) byly vydány na CD a nikdy se nepřestaly vydávat. Koncerty probíhající roku 1961 byly věnované záchraně kabaretu před krachem, tehdy Édith debutovala s písní \"Non, je ne regrette rien\". V dubnu roku 1963 Édith Piaf nahrála svou poslední píseň s názvem \"L'homme de Berlin\".\n\nBěhem druhé světové války často vystupovala na společenských akcích německých jednotek a mnoho lidí ji označilo za zrádkyni. Po válce se nechala slyšet, že pracovala pro francouzské hnutí odporu proti německé okupaci Résistance, přestože pro to neexistuje žádný důkaz. I tak si ale udržela národní i mezinárodní oblibu.\n\nJejí životní láska, ženatý boxer Marcel Cerdan, zemřel při letecké nehodě v říjnu 1949 během letu z Paříže do New Yorku, kde se s ním Édith měla setkat. Jejich milostný poměr obletěl celý svět a zaplnil titulní\nstránky novin.\n\nV roce 1951 se Piaf vážně zranila při automobilové dopravní nehodě spolu s Charlesem Aznavourem. Zlomila si dvě žebra a ruku a poté měla velké problémy se dostat ze závislosti na morfinu a alkoholu. Další dvě téměř smrtelné autonehody, které prodělala, situaci zhoršily. Zpěvák Jacques Pills ji třikrát vzal na léčení závislosti, ale bez valného výsledku.\n\nPiaf se vdala za zpěváka Jacquesa Pillse v roce 1952 (za družičku jim šla Marlene Dietrichová) a rozvedla se s ním o čtyři roky později. Roku 1962 si vzala Théa Sarapa, šestadvacetiletého řeckého kadeřníka, který se stal zpěvákem a hercem.\n\nZemřela na rakovinu jater 10. října 1963 v Plascassier u Grasse ve věku 47 let. Je pohřbena na Hřbitově Père-Lachaise v Paříži, její hrob patří mezi nejnavštěvovanější.\n\nJejí jméno nese planetka 3772 Piaf, která byla objevena sovětskou astronomkou Ludmilou Karačkinovou.\n\nOlivier Dahan o ní natočil film \"La vie en rose\", debutující na Berlínském filmové festivalu v únoru 2007.\n\n\n\n\n\n\n"}
{"id": "194398", "url": "https://cs.wikipedia.org/wiki?curid=194398", "title": "Edith Piaf", "text": "Edith Piaf\n\nJméno Edith Piaf (přechýleně \"Piafová\") označuje:\n\n\n"}
{"id": "194400", "url": "https://cs.wikipedia.org/wiki?curid=194400", "title": "Krk (rozcestník)", "text": "Krk (rozcestník)\n\nKrk může být:\n\n\n"}
{"id": "194412", "url": "https://cs.wikipedia.org/wiki?curid=194412", "title": "Empire (film, 1964)", "text": "Empire (film, 1964)\n\nEmpire je němý černobílý film natočený roku 1964 Andy Warholem. Obsah snímku spočívá v osmi hodinách nepřetržitého a nesestříhaného snímání mrakrodrapu Empire State Building v New Yorku. Zkrácené promítání filmu nebylo nikdy oficiálně povoleno; samotná neshlédnutelnost filmu byla pravděpodobně Warholovým původním záměrem a důvodem, proč film vůbec kdy natočil. Nicméně v roce 2000 byl film za spolupráce Muzea Andyho Warhola vydán ve sestříhané, šedesátiminutové verzi. Empire svojí extrémně dlouhou stopáží navazuje na Warholovu dřívější práci z předchozího roku \"Sleep\".\n\nFilm byl natáčen od 20:06 do 02:42 z noci na 26. července z 41. poschodí Time-Life Building z kanceláří Rockefellerovy nadace. Kamera mrakodrap zaznamenávala 24 snímky za sekundu, ale promítá se s frekvencí 16 snímků za sekundu. Film začíná bílou barvou přes celou obrazovku, která přechází do západu slunce s Empire State Building v popředí. Umělé osvětlení na mrakodrapu stále zesiluje, signalizační světlo následujících šest a půl hodin nepřetržitě bliká, potom umělé osvětlení zhasne, takže po zbytek filmu je mrakodrap takřka úplně zahalen do tmy.\n\nV roce 2005 byl film promítán v celém rozsahu na zdi Národního královského divadla v Londýně.\n\n"}
{"id": "194416", "url": "https://cs.wikipedia.org/wiki?curid=194416", "title": "Pomlázka", "text": "Pomlázka\n\nPomlázka je jedním ze symbolů Velikonoc (dříve svátků jara). Jde o spletený svazek proutků, který bývá na tenčím konci ozdoben barevnými pentlemi. Je to nástroj, se kterým chlapci na Velikonoční pondělí, též na „mrskaný pondělek“ nebo \"dyngus\", „chodí na koledu“ a osobně symbolicky šlehají pozadí zvolených děvčat z okolí a i vůbec všech žen na potkání. Ke šlehání se používá pomlázka z proutí nebo čerstvých rašících výhonků listnatých dřevin, typicky měkkých vrbových. Při šlehání se recitují nebo zpívají koledy.\n\n„Pomlázkou“ je přeneseně nazývána i sama koleda, „výslužka“ za vyšlehání: Zpravidla to bývají malovaná velikonoční vejce, ale také pentle na pomlázku, dále dětem sladkosti a pánům panáčky alkoholu. Pomlázka a vůbec šlehání býval krajový zvyk: V jiných krajích měli s pomlázkou spojeny jiné zvyky, anebo dokonce i koledovali úplně bez pomlázky, červená vajíčka.\n\nSlovo \"pomlázka\" vzniklo pravděpodobně od slova \"pomladit\" a šlehání dívek symbolizuje předání svěžesti a pružnosti, síly a zdraví mladého jarního prutu. Související význam má i odkaz na slovo „mlází“: houští z čerstvě zelených, tedy mladých, výhonů rostlin.\n\nMísto s pojmenováním „pomlázka“ se v různých moravských a českých nářečích lze setkat také se synonymy: „kančůch“, „mrskačka“, „sekačka“, „šlehačka“ nebo „švihačka“, „hodovačka“ nebo „houdovačka“, „dynovačka“ nebo „binovačka“ (Náchodsko), „žíla pamihod“, „pamihod“ nebo „pamihoda“, „metla“, „kyčka“, „karabáč“, „korbáč“ nebo „důtky“, „kocar“, „karabina“, „čugár“, „tatar“, „kantár“, „žila“ nebo „žilka“, „šibačka“ nebo „šibák“; na Slezsku a v Polsku s výrazy „šlahačka“, „namrskut“, „šlerkust“, „šmigust“, „šmigrus“ nebo „šmigus“ a i jinými.\n\nProutek a práskání jím jsou prý také symboly jarního blesku a hřmění: Práskáním se prý vyháněly zlé mocnosti, jako prý jarní hřmění zapudí zlé duchy.\n\nPodobně jako koledování obecně, i o Velikonocích bývalo někde dalším účelem získávání potravin při obcházení statků chudými koledníky, jako způsob předcházení hladu při prázdných spížích po zimě.\n\nPodstatným býval význam Velikonoc pro námluvy mladých: Tedy chození za nezadanými děvčaty, více než samo koledování. Vzájemná náklonnost se vyjadřovala dlouhodobě a i celými řetězci různých způsobů: Od pentlí na pomlázku, žádostí o vajíčko až významu žádosti o ruku, dalším pokračováním v navazování vztahů o muzikách a jarmarcích po konci postního období.\n\nPomlázka je nástroj spletený z několika proutků, většinou 6–12, typicky ze sudého počtu, nejčastěji vrbových. Způsobů splétání může být libovolné množství, ovšem některé jsou upřednostňované: Typický způsob splétání pomlázky je stejný jako pro ukončování okraje košíků, tedy z osmi stejně dlouhých prutů, kdy se vrchní z jedné čtveřice provléká zpředu prostředkem protější čtveřice, mezi jejími dvěma páry, a zadem se zase vrací na spodek/vnitřek své původní čtveřice. Vzniká tak svazek zhruba čtvercového průřezu.\n\nNěkdo pomlázku plete od tlustších konců ke slabším, jiní od slabších. Někdo si svázané konce zavěšuje a plete shora dolů, jiní si zas již upletenou část zapírají o tělo a volné konce nechávají trčet vzhůru, jako u košíků. Zavěšování svázaných tenkých konců ovšem nabízí možnost rychlé nápravy, když se některý z proutků zlomí a odpadne: Na začátku lze svazek ještě snadno rozplést a zlomený prut nahradit, kdežto při pletení od silných konců by se už ostatních 7 proutků muselo zkrátit také, což je ovšem škoda, přijít zbytečně i o 10 cm celkové délky pomlázky. Silnější pruty, jak během postupu pletení postupně zesilují, už se pak tolik nelámou.\n\nNa Valašsku se pomlázce říká „tatar“.\n\nTypicky se k pletení používá košíkářské vrbové proutí. Podobně však lze využít i jiné dřeviny, např. topol, výsledná pomlázka však bude kratší, silnější a tvrdší, méně ohebná. Ačkoli se obecně smuteční vrba nedoporučuje, lze použít i tu: Pomlázku z jejího proutí, obzvlášť při utahovaném pletení, pak lze smotat na poloměr až i jen 10 cm, a tedy schovat do kapsy. Taková pomlázka se ovšem ohýbá a visí spíše jako bič, než aby stála vzpřímeně.\n\nDnes už lze pomlázky i kupovat, některé pak mohou být spleteny třeba i z ratanu, tedy sice z přírodního materiálu, ale bez kůry i lýka a hlavně sušené. Dalšími moderními materiály, které lze na koledách zahlédnout, jsou i bužírky z drátů. Takové „pomlázky“ pak lze využívat opakovaně po desítky let.\n\nDržadlo se po dokončení pletení snadno vytvoří z dodatečného proutku omotáním zbývajících konců pomlázky, k pletení již příliš tlustých a neohebných.\n\nOzdobné oplétání lze vytvořit z dalších tří nebo čtyř krátkých proutků: Stačí je upevnit nad držedlo prostrčením skrz pomlázku, symetricky po třetinách nebo čtvrtinách pomyslného kruhu, a pak je dokola ohýbat jeden o druhý, jako u věnečku z pampelišek.\n\nPodobně, jako bývaly říkačky například na vytloukání duše kolíku při vyřezávání píšťalek, i pro pletení pomlázek bývaly tematické říkačky.\n\n„Chodit na pomlázku“, koledování se šleháním pomlázkou, tzv. dynování, je zvyk známý již od pohanských dob. \n\nMrskut přes hýždě doprovází koledníci odříkávání koled a říkanek: Často je koledníkům „dovolováno šlehat“ jen po dobu zpívání, ten jen tolik, co stihnou. A dokonce, chtějí-li koledovat znovu, na nově se objevivší dívce, bývá po nich požadována i jiná koleda: Nesmí se opakovat. Bývá však na libovůli a míře alkoholu v krvi, nakolik se takovými omezeními nechá koledník omezovat.\n\nVelikonoční mrskání děvčat jim má předat část jarní svěžesti vrbového proutí. Velikonoční koleda je spojena s odměnou pro mrskáče. Tradičně to jsou především malovaná vajíčka nebo kraslice. Velikonoční koledování nabírá krajově rozličných podob. O pomlázce i polévání se zmiňuje již pražský kazatel 14. století Konrád Waldhauser.\n\nKoledování probíhá tradičně na Velikonoční pondělí, od rozednění do pravého poledne. Po poledni už se dívky/ženy šlehání brání a odmítají ho jako neoprávněné. Naopak ráno, zejména na venkově, pouštějí i sami rodiče koledníky do pokojů svých dcer. Pro koledníka je pak věcí cti nepřipravenou dívku šleháním a zpěvem třeba i probudit, těšit se z jejího pištění, a nedat pokoj, dívku honit, dokud nedostane \"svou výslužku\": Odměnu za odvedenou službu \"omlazení\" a \"zajištění dceřiny plodnosti\".\n\nSoučástí takového koledování může být i polévání vodou, „šmigrus“: Někde jako prostředek mládenců a součást „jarního osvěžování žen“, jinde zas jako obrana dívek, kdy naopak ony polévají chlapce.\n\nŠlehání pomlázkou a šmerkust, polevání, jsou tradice těsně související, což dokládají i názvy velikonočních dní: „kúpací pondělok“, „šibací úterok“.\n\nPolévání vodou se na jaře praktikovalo z mnoha pohanských důvodů. Konrád Waldhauser \"Schmackostern\" interpretoval křesťansky, ale písemné záznamy se pak objevují až od 19. století.\n\nPentle je buď povinností mládence, anebo součástí odměny. Nemají jen ozdobný účel, ale také ochranný a oslavný:\n\nZískané pentle pak buď zůstávaly mládencům na památku, nebo jejich sestrám na další rok, anebo je pak zas mládenci děvčatům vraceli na muzikách.\n\nZvykem v některých krajích je nově a i dříve bývalo obrácení koledovníků: Týden nebo dva před Velikonocemi chodí naopak „dynovat“ ženy a šlehají muže (Východní Čechy). Při té příležitosti je zároveň i zvou na Velikonoce k sobě: I nevysloveně, kdy už sama jejich účast inspiruje k reciprocitě. Upevňují se tak i sousedské vztahy v obci, i mezi obcemi.\n\nDříve zas chodily dívky oplácet hned druhý den v úterý.\n\nPo celodopoledním šlehání už pomlázka může být různě polámaná, výhonky opadané, ale i tak v proutí stále zbývá nějaká síla: Proutí na pomlázku je typicky čerstvé, natrhané a pletené třeba i jen den předem, možná dokonce i máčené… Ideální kondice pro vsazení pomlázky do země. Takto lze i dnes stále potkat „pomlázkové vrby“ na mezích, v mokřadech a vedle původních stromů, kam je koledník vrátil, dnes dokonce i na zahradách, jak mají mladé stromky kmínky viditelně spletené z několika přeživších prutů.\n\n\n"}
{"id": "194418", "url": "https://cs.wikipedia.org/wiki?curid=194418", "title": "Kostel svatého Petra a Pavla (Nové Hrady)", "text": "Kostel svatého Petra a Pavla (Nové Hrady)\n\nPrvní zmínky o farním kostele v Nových Hradech pochází z roku 1284. Současná gotická podoba kostela pochází z roku 1590, kdy byl kostel znovu obnoven po devastaci během husitských válek. V roce 1620 byla věž zasažena bleskem a během rekonstrukce byla navýšena o jedno patro a zakončena renesanční lucernou. V roce 1726 dostala věž barokní cibulovitou báň. V roce 1677 byl v Nových Hradech založen klášter řádu Servitů. Stavba kláštera přinesla kostelu další stavební změny.\n\nHistorie kostela sahá již od roku 1284. Původně farní kostel (dnes již klášterní) byl situován u hradeb na východním okraji města. Avšak i tento kostel měl ve své historii několik katastrof. V roce 1425 došlo při husitských válkách k prvnímu poškození kostela a o několik desítek let později, v roce 1467 spolu s celým městem vyhořel. Obnova probíhala až v roce 1500 jako novostavba od základů. Ta byla dokončena o 10 let později jako hrubá stavba. Do této doby též řadíme vznik západního sedlového portálu na jižní straně lodi. Nad ním se klene markýza z pozdně gotického období. Další významnou částí z této doby je švábská síťová klenba nad presbytářem, která se nezaměnitelně řadí mezi nejsložitější síťovou klenbu v Jižních Čechách. Celé toto období označujeme jako 1. etapu – nejpozdější díla rožmberské huti.\n\nV roce 1590 v kostele vznikla valená renesanční klenba, která je ještě doplněna sítí žeber tvořící tvar podunajské čtyřcípé hvězdy a je to jeden z posledních projevů gotického tvarosloví v Čechách. Za autora je považován V. Vogarelliho, avšak není to jisté. Jedním z gotických prvků jsou také přípory ukončené konzolami. V roce 1607 postihla stavbu další katastrofa, kdy do koutové věže uhodil blesk a poničil ji. A tak byla doplněna renesanční střechou. Po roce 1620 se původní účel stavby – farní kostel - změnil na kostel pro zakladatele, tedy rod Buquoyů. Opět tedy stavba zaznamenala velké změny. V roce 1642 byla přidána do lodi oratoř, která je díky úzké dřevěné chodbě spojena s rezidencí.\n\nV druhé polovině 17. století přibyla pod presbytářem hrobka rodu Buquoyů. Dalším zásadním zásahem byl změna správce, kdy rod předal správu kostela 4 členům z řádu Servitů z Rosavy u Vídně, kteří zde oficiálně založili klášter, přestože listiny byly schváleny až roku 1685 císařem Leopoldem I. Čtyřkřídlý klášter, jehož další historie úzce souvisí s historií kostela, nechali vystavět Ferdinand Karel Buquoi s manželkou Markétou v období mezi roky 1678 až 1685 na místě, kde dříve byly domy a fara, tedy jižně od kostela zřejmě jako vděčnost za Ferdinandova vyléčená vážná zranění z bitvy proti Turkům. Základní kámen byl položen dne 27. 5. 1678. Propojení kláštera s kostelem zajišťují dvě visuté zděné chodby. Pozornost též vzbuzují arkády uprostřed rajského dvora, které jsou v přízemí po celé délce, kdežto v patře jsou situovány pouze na severním spojovacím křídle, což je v raném baroku neobvyklé. Tuto podobnost bychom našli nejčastěji u renesančních staveb. Po stranách konventní budovy, která leží jižně od staršího chrámu, je ze dvou stran, z jižní a východní, obklopena klášterní zahradou a křídla budovy tvoří čtvercový dvůr. Na něm se dříve rozprostíraly lehce stlačené oblouky vnitřní chodby, avšak dnes jsou již vyzděné. Tyto arkády se vyskytují i v patře. Fasády jsou rytmizované pilastry, na oknech jsou lehce rozpoznatelné šambrány. V jihovýchodním koutě komplexu se nachází refektář, který je ozdobený štukovými kartušemi z období baroka. Knihovna je na jihozápadním nádvoří a je opět ve slohu barokním.\n\nVýchodní křídlo kostela bylo prodlouženo až k novogotické části sakristie, na úroveň osy presbytáře. Nad onou sakristií se nachází chór řeholníků. Dodnes není znám autor návrhu, avšak je doloženo, že jedním z uchazečů na výstavbu byl Giacomo Antonio de Maggi, jehož profesí bylo dvorní stavitel na zámku Hluboká a v Českém Krumlově. Ten však měl příliš vysoký rozpočet, tak stavba připadla Bartholomeusi Speeoviz Wanhofernu. Ale ani ten ale neměl úspěch a roku 1681 byl odvolán, kvůli rozporu o průběhu práce. Finální stavba měla původně vypadat jinak, ale nakonec na ni Servitům nevyšel rozpočet a později k této dostavbě už nikdy nedošlo. Po něm se na tuto pozici dostal Matěj Šmiral z Rožmberka. Rod Buquoiů vše podporoval nejen finančně, ale i dary a díky zásluze tohoto rodu se například postavila nová kazatelna v roce 1697. Se stavbou se pojily i mnohé úpravy kostela, jako například v roce 1682 přidání hodin na věž kostela, či výstavba nové oratoře namísto staré, kterou nechala vystavět Marie Buquoyová. Nová se nacházela nad onou sakristií, která je spojena chodbou s východním křídlem kostela. Rekonstrukce však nebyla jediná varianta. Původně se uvažovalo o výstavbě zcela nového kostela, ale nakonec se od této myšlenky upustilo. V roce 1682 se areál změnil, jelikož došlo ke zrušení hřbitova v blízkosti kostela a byl přesunut za město. Definitivně byl pak zrušen až v roce 1810.\nV následujících letech postihly kostel mnohé nepříjemnosti, jako například když v roce 1726 byla bleskem poškozena střecha kostelní věže, a tak byla nakonec přestavěna do podoby, kterou známe dnes, tedy do tvaru báně s lucernou. Až později, v roce 1846 došlo k další významné změně, kdy byla vystavěna předsíň před vstupem ke schodišti na oratoř a ta umožnila přímý přístup z ulice. Mezi další rozsáhlé opravy kostela můžeme řadit i tu v roce 1864, kterou následovala o 38 let později rekonstrukce celého areálu. V roce 1864 se též areál rozrostl o dům sester služebnic Pany Marie (tedy Servitek), které pomáhaly v dětských opatrovnách a nemocnicích. Když došlo v roce 1946 k vyhnání Němců, byli nuceni odejít i němečtí řeholníci. Kvůli tomu zde zůstali ze dvanácti pouze dva. O 4 roky později byl klášter zrušen, i tito dva byli vyhnáni a klášter byl obsazen pohraničními vojsky. Po obnově v roce 1991 došlo k celkové rekonstrukci celého komplexu.\n\nTento jednolodní kostel s polygonálně uzavřeným presbytářem je znám především díky sedlovému portálu s přetínavou profilací umístěném v západním průčelí. Též jsou zde hrotitá okna s původními kružbami, loď je vybavena valenou klenbou s výsečemi, s vloženými žebry vytvářejícími čtyřcípé hvězdy. V severní části je zachovalý renesanční portálek. Ve východní části se nachází nová sakristie se štukovou výzdobou v raně barokním stylu. Mezi chrámem a konventní budou je relativně velký prostor, který napovídá o původním záměru Servitů vystavět zde nový chrám. Západní část kostela tvoří hvězdicová klenba se třemi svorníky, podepřená osmi opěrnými pilíři, kdežto nad východní částí se klene síťová klenba s vyžlabenými žebry zajištěná hranolovitými příporami. Prostor je prosvětlen třemi dvoudílnými lomenými kružbovými okny na jižní straně a jedním třídílným oknem. V severní části je patrová sakristie obdélníkového půdorysu osvětlena jedním oknem, do které se vstupuje portálem s profilovaným ostěním. V celém prostoru kostela se nacházejí tři schodiště, jedno v západní a dvě v severní části kostela. V jižní části byla umístěna předsíň krytá sedlovým portálem. Hlavním vstup je orientován k západu a opět je zdoben sedlovým portálem. Prostor vstupu do kostela osvětluje trojdílné lomené okno zdobené čtyřlistem a vše je zastřešené křížovou klenbou s lunetami. Konzoly jsou nejvíce zdobené zvířecími hlavami.\nStavbu obkružuje vnější opěrný systém s odlišnou profilací soklů. Patří mezi něj opěrné pilíře, i opěráky, které jsou tři na jižní straně, na severní jich je pět. Tyto opěráky jsou vybaveny okapní římsou, dále pokračují pultovou stříškou a zakončeny jsou štítkem s kružbovým motivem. Z jihu je kostel prosvětlen třemi lomenými okny s kamenným ostěním a světlo do kostela proniká také trojlodním lomeným kružbovým oknem. Do kostela se vstupuje sedlovým portálem s protínaným ostěním.\n\nV jihozápadní části kostela byla zbudována hranolovitá věž se zesíleným obvodovým zdivem a s armovanými nárožími. Věž je osvětlena obdélnými okénky s kamenným ostěním. Vrcholu této věže dominuje korunní římsa a cibulovitá báň. Interiér zvonice je pouze z neomítnutého kamenného zdiva. Na schodiště bylo jako materiál použité dřevo. 3 patra věže kostela jsou opticky rozdělena díky členění kamenné římsy.\n\nV kostele je zařízení z raně barokního období, tedy převážně z 2. poloviny 17. století. Na hlavním oltáři je obrázek Panny Marie Záblatské s Ježíškem v levé ruce, který byl velmi uctíván. Hrobka Buquoiů je ukryta za černou deskou v presbytáři. V kostele je též hrobka řeholníkům z řádu Servitů. Hlavní oltář se datuje do roku 1678. \n\n"}
{"id": "194421", "url": "https://cs.wikipedia.org/wiki?curid=194421", "title": "Root", "text": "Root\n\nVýraz root (anglicky \"kořen\") se užívá v několika významech:\n\n\n\n\n"}
{"id": "194426", "url": "https://cs.wikipedia.org/wiki?curid=194426", "title": "Kohlova kašna", "text": "Kohlova kašna\n\nKohlova kašna (též Lví, nebo Leopoldova) je barokní kašna nacházející se na druhém nádvoří Pražského hradu. Pochází z roku 1686 a jejím autorem je sochař Jeroným Kohl (podle iniciál H.K. na \"Vulkánově figuře\") a kameník Francesco Bartolomeo della Torre. Kašna je nazývána podle svého tvůrce, ale také Lví, podle plastik na sloupu, nebo Leopoldova podle císaře Leopolda I. (vládl 1657-1705), neboť vznikala za jeho vlády. V roce 1982 byla kašna zrestaurována.\n\nTři kamenné stupně nesou spodní nádrž, která je zdobena festony, lvími hlavami, maskarony a kartušemi s císařským monogramem „L“ (Leopold I.). Také horní nádrž je bohatě zdobena. Spodní nádrž podpírají postavy antických bohů \"Merkura\", \"Vulkána\", \"Neptuna\" a \"Herkula\", horní nesou dva Tritoni. Vrchol je zakončen koulí, kterou vzpírají tři lvi. Na kouli býval ještě říšský dvouhlavý orel, byl ale odstraněn po roce 1918. Zdrojem vody pro kašnu je prastarý hradní vodovod, který získává vodu z Brusnice a z rybníka pod letohrádkem Hvězdou z Liboce.\n\n\n"}
{"id": "194427", "url": "https://cs.wikipedia.org/wiki?curid=194427", "title": "Hämeenlinnan Pallokerho", "text": "Hämeenlinnan Pallokerho\n\nHPK (: \"Hämeenlinnan Pallokerho\") je finský hokejový klub sídlící v Hämeenlinně. Hraje finskou nejvyšší soutěž SM-liigu.\n\nDomovským stadionem je \"Hämeenlinnan jäähalli\" (též \"Ritarihalli\") v Hämeenlinně. Založen byl v roce 1929 a někdy je přezdíván \"Rytíři hrající hokej\". Rytíře maskovaného v helmě reprezentuje i logo klubu. V roce 2006 vyhrál klub poprvé finskou ligu. Klubové barvy jsou černá, oranžová a bílá.\n\n\nZatím byla ze soupisek škrtnuta čtyři vyřazená čísla:\n\n\n"}
{"id": "194431", "url": "https://cs.wikipedia.org/wiki?curid=194431", "title": "18 Wheels of Steel", "text": "18 Wheels of Steel\n\n18 Wheels of Steel je série počítačových her, simulátorů jízdy nákladním automobilem, vyrobených firmou SCS Software. Série obsahuje zatím osm her. Náplní hry je především doručovat ve stanoveném čase materiál z jednoho místa (nákladního doku) na další. Ve většině těchto her je možno definovat podmínky, které mohou ztížit nebo ulehčit hru, jako přítomnost policejních hlídek, systém počítající s únavou řidiče a další.\n\nHráč má na výběr tři oblasti Spojených států: západní pobřeží (mezi San Franciscem, Las Vegas a Phoenixem), oblast Skalistých hor (ohraničeno městy Helena, Boise a Denver) a středozápad (ohraničeno městy Chicago, Detroit a Louisville). Vydáno v roce 2002.\n\nMinimální požadavky:\n\nWindows 98/ME/XP\n\nPentium III 600MHz or 100% compatible processor\n\n200MB HDD\n\n128MB RAM\n\n12MB 3D Video Accelerator with DirectX 8.1 compliant video drivers\n\nDirectX 8.1 compatible sound card\n4X CD-ROM\n\nPočínaje touto hrou má hráč k dispozici již celé Spojené státy, pochopitelně ve značně zjednodušené podobě. Obsahuje také detailnější modely. Zároveň se od této hry objevuje umělá inteligence, která s hráčem soupeří o lepší přepravní společnost. Kromě volné jízdy, kdy hráč určuje, jaký náklad bude vozit, obsahuje hra také speciální herní mody s předem určenými úkoly. Dodal bych, že ,Across America\" se skvěle hraje s volantem na rozdíl od ,Convoy\". Vydáno v roce 2003.\n\nMinimální požadavky:\n\nWindows 98/XP/ME\n\nProcessor: Pentium III 700 MHz or Higher\n\nVideo Card: 16 MB 3D Video Card\n\nHard Drive: 400 MB HD\n\nCD-ROM: 4× or Faster\n\nRAM: 256 MB RAM\n\nHra obsahuje 30 měst, včetně několika z jižní Kanady a severního Mexika. Upraveny byly jízdní vlastnosti automobilů, hráč může najímat další virtuální řidiče a rozšiřovat svou firmu. Vydáno v roce 2004.\n\nMinimální požadavky:\n\nWindows 98/ME/XP, 800 MHz CPU\n\n256 MB RAM\n\n200 MB volného místa na harddisku\n\n32 MB 3D grafická karta s podporou T&L\n\n4× CD-ROM\n\nTato hra nabízí pouze území Spojených států a části Kanady, zato značně rozšířené vzhledem k předchozí hře. Celkem obsahuje 41 měst. Upravena byla především grafika a celá mapa. Během hry na hráče čekají i speciální úkoly (např. zásah hasičským autem apod). Vydáno v roce 2005.\n\nSystémové požadavky:\n\nWindows® 98/ME/XP CD\n\nPentium® III 800 MHz or faster\n\n256 MB RAM\n\nDirectX® 9.0 (included on CD)\n\n32 MB 3D video card with T&L and DirectX 9.0 compliant video drivers\n\nDirectX 9.0 compatible sound card • 400 MB free hard disk space\n\n8X CD-ROM drive\n\nMouse and Keyboard\n\nHaulin' dává větší důraz na obchodní strategii ve hře než jeho předchůdce. Mezi novinky patří vysoce detailní interiér kabiny trucku a lepší navigace. Mapa hry je založena na předchozím díle, opět je však značně rozšířena. Tento díl si oblíbilo mnoho hráčů a počet a rozmanitost módů tomu napovídá! Vydáno v roce 2006.\n\nMinimální systémové požadavky:\n\nWindows 98/ME/2000/XP\n\nPentium 4 1.4 GHz or 100% compatible\n\n256 MB RAM\n540 MB HD Space\n\n64 MB DirectX/Direct3D and T&L compatible video accelerator card\n\nDirectX 9.0c or later\n\nDirectX compatible sound card\n\nMouse\n\nCR-Rom drive\n\nTato hra je jen lehce pozměněným titulem Haulin'. Do série se vrací tři mexická města, jinak herní prostředí doznalo jen menších kosmetických změn. Přidáno několik kamionů a drobné opravy. Vydáno v roce 2007. Prozatím se jedná o poslední díl odehrávající se v celém USA.\nMinimální herní požadavky\nWindows 2000 / XP / Vista\n1.4 GHz CPU\n256 MB RAM\nOpenGL 1.3 compatible Video Card, 64 MB AGP, hardware T&L\n540 MB free space\nDirectX 9\n\nDoporučené požadavky:\n\nWindows 2000 / XP / Vista\n\n2.4 GHz CPU\n\n512 MB RAM\n\nOpenGL 1.5 compatible Video Card, 128 MB AGP, hardware T&L\n\nDirectX compatible sound card\n\n540 MB free space\n\nDirectX 9\n\nPoměrně velká změna konceptu. Hře chybí mnoho prvků z jejích předchůdců a hra byla proto velmi kritizována. Jedna z mála věcí, která bylo oceněna, byla vizuální stránka a poměrně dobře zpracované lokace. Nicméně pro tuto hru vzniklo velmi málo modifikací. Vydáno v roce 2009.\n\nMinimální požadavky\n\nWindows XP/Vista/7\n\n2.2 GHz CPU\n\n1 GB RAM (2 GB RAM – Vista)\n\n1 GB HDD\n\n256 MB graphics accelerator (GeForce FX class / ATI 9600 class)\n\nNástupce předchozího dílu byl jen velmi málo vylepšen oproti původní hře. Vnesl do hry pouze dvě nové lokace a vylepšil ty původní o další silnice. Vydáno v roce 2011.\n\nMinimální požadavky\n\nWindows XP/Vista/7\n\n2.2 GHz CPU\n\n1 GB RAM (2 GB RAM – Vista)\n\n1 GB HDD\n\n256 MB graphics accelerator (GeForce FX class / ATI 9600 class)\n\nKromě nejstaršího titulu obsahují všechny hry této série zabudovaný editor, pomocí kterého lze měnit herní mapu. Na internetu existují návody popisující odemčení a funkce editoru. SCS Software neposkytuje k editoru technickou podporu.\n\nAčkoliv firma SCS Software nevydala žádné další nástroje, vznikají do těchto her i další doplňky (kamiony, 3D modely) vyráběné fanoušky pomocí utilit třetích stran.\n"}
{"id": "194435", "url": "https://cs.wikipedia.org/wiki?curid=194435", "title": "JUSTICE", "text": "JUSTICE\n\nJUSTICE je lidskoprávní a právní britská organizace. Jedná se o britskou sekci Mezinárodního výboru právníků (International Commission of Jurists), což je mezinárodní lidskoprávní organizace právníků, kteří se věnují celosvětové právní ochraně lidských práv.\nČleny této organizace jsou převážně advokáti, právní zástupci, soudci, akademici nebo studenti práv.\n\nHlavní oblasti práce organizace JUSTICE:\n\n"}
{"id": "194442", "url": "https://cs.wikipedia.org/wiki?curid=194442", "title": "Proces se Slánským", "text": "Proces se Slánským\n\nProces se Slánským, znám pod delším úředním názvem Proces s vedením protistátního spikleneckého centra v čele s Rudolfem Slánským, byl vykonstruovaný politický proces, konaný na nátlak Stalina roku 1952. Bylo vyneseno 11 rozsudků smrti. Hlavním obviněným byl Rudolf Slánský. Proces probíhal od 20. listopadu do 27. listopadu 1952. \n\nProces byl zkonstruován na výstrahu a varování všem komunistickým státům proti odchylkám od sovětské politiky. Stalin chtěl znemožnit odcizení dalších lidově demokratických států, jako se podařilo Titovi v Jugoslávii. K procesu došlo za podpory maďarských komunistů, kteří poukazovali na to, že odsouzení v procesu s László Rajkem (září 1949) měli kontakty s československými komunisty.\n\nAby byla výstraha co nejsilnější, byli vybráni členové KSČ z nejvyšších stranických míst. Když Sovětský svaz ztratil možnost ovlivnit politiku Izraele skrz levicové hnutí po volbách v lednu 1949, sovětská politika zaujala proarabské stanovisko a byla zahájena antisemitská propagandistická kampaň. Tento postoj také později ovlivnil výběr obžalovaných v procesu se Slánským.\n\nPrvní zatčený, Eugen Löbl, náměstek ministra zahraničního obchodu, byl uvězněn a vyslýchán už na podzim 1949. V říjnu 1950 následoval brněnský tajemník KSČ Otto Šling. Zatýkání pokračovalo v roce 1951, v lednu byl zatčen ministr zahraničních věcí Vladimír Clementis a jeho náměstek Artur London, v únoru Karel Šváb, náměstek ministra národní bezpečnosti.\n11. listopadu 1951 přijel do Prahy inkognito Stalinův blízký spolupracovník Anastáz Mikojan s návrhem od Stalina, aby byl Slánský zatčen. Klement Gottwald, pod sovětskou hrozbou, že sám bude do spiknutí vtažen, dal v listopadu 1951 souhlas k zatčení svého přítele Slánského, generálního tajemníka ÚV KSČ.\n\nSovětští poradci s pomocí Státní bezpečnosti zahrnuli do „spiknutí“ škálu osobností: od stalinistů Švába a Reicina, přes umírněné komunisty Clementise a Franka, až po neangažující se profesionální experty, jako byli Margolius a Frejka, a nakonec i Slánského, který byl jistou dobu za přípravu procesů zodpovědný.\n\nPo měsících fyzického nátlaku a nekonečných výslechů se obžalovaní poprvé sešli u Státního soudu, jehož přelíčení se konalo v hlavní pražské soudní síni na Pankráci. Soud se konal od 20. do 27. listopadu 1952. Hlavním prokurátorem byl Josef Urválek. Byli obviněni ze špionáže, trockismu, titoismu, spiknutí proti republice a záškodnictví, a byli popsáni jako nepřátelé československého lidu a sionističtí, buržoazně nacionalističtí zrádci. Jedenáct ze čtrnácti obžalovaných bylo označeno jako osoby židovského původu. Clementis byl Slovák, Šváb a Frank Češi bez židovských kořenů. Všichni obžalovaní se museli naučit nazpaměť své výpovědi, které jim byly napsány jejich vyšetřovateli, a než nastalo hlavní soudní líčení, byli z nich několikrát zkoušeni. Proces měl v Československu velký ohlas; rozsudky podporovalo přes 8500 peticí a většina z nich žádala smrt pro všechny obžalované.\n\nJedenáct obviněných bylo odsouzeno k trestu smrti, tři dostali doživotí – což byl (za hranicemi SSSR) nejvyšší počet takto tvrdých trestů, udělených v jediném procesu. O vině a trestu se rozhodlo na ÚV KSČ a v Moskvě – ne u soudu. Gottwald odmítl odsouzené omilostnit, poprava se konala uprostřed noci na 3. prosince 1952 v Pankrácké věznici. Popel odsouzených byl rozmetán příslušníky StB kdesi za Prahou.\n\nV roce 1963 byli všichni obžalovaní stranicky i soudně tajně rehabilitováni. Teprve až v roce 1968 byla československá veřejnost o těchto skutečnostech podrobněji informována.\n\nVe zprávě z osmého (závěrečného) dne procesu byl patrně poprvé použitý básníkem Ivanem Skálou slogan „Psovi psí smrt!“.<ref name=\"http://archiv.ucl.cas.cz/index.php?path=RudePravo/1952/11/28/2.png\"></ref> Podle dostupné literatury je autorství mylně připisováno i jiným umělcům (Ivanu Olbrachtovi, Marii Pujmanové). Olbrachtovi nejspíše proto, že ze soudního líčení psal rovněž reportáže do Rudého práva, autorství Pujmanové nelze doložit. („Psovi psí smrt“, rusky \"собаке собачья смерть\", je jinak staré ruské pořekadlo, zmiňované v literatuře už roku 1833; tento výrok údajně vyslovil též car Mikuláš I., když se roku 1841 dověděl o smrti básníka Lermontova.)\n\nObžalovány byly následující osoby:\n\n\nPrezident Ludvík Svoboda udělil 30. dubna 1968 některým odsouzeným řád či vyznamenání:\n\n\nV roce 2018 bylo oznámeno, že insolvenčním správcem bylo v zkrachovalé továrně v Panenských Břežanech nalezeno 20 skladových beden s filmovým materiálem. Podle zběžného prohlédnutí se jedná o záznam procesu se Slánským, který zde byl patrně ukryt brzy po Sametové revoluci a o jehož existenci se pouze spekulovalo. Materiály převzal Národní filmový archiv.\n\n\n\n"}
{"id": "194450", "url": "https://cs.wikipedia.org/wiki?curid=194450", "title": "Sasové", "text": "Sasové\n\nSasové je název pro germánský kmen (respektive kmenový svaz) a později i národa. Jejich původní domovina se nacházela v oblastech kolem řeky Wisly, to však ještě před Stěhováním národů.\n\nOd jejich názvu je odvozeno i pojmenování pro Anglosasy (potomků Anglů, Sasů a Jutů), kteří prosluli hlavně dobýváním Anglie od 5. století.\n\nGermánský kmen Sasů (Saxones) se natrvalo usadil na území Saska, podle nich bylo i pojmenováno. Původně však sídlili v západní části Jutského poloostrova a na třech malých ostrovech (Insulae Saxonum) v okolí Helgolandu, v krajině nazvané Ptolemaiem ve druhém století po Kr. \"Transalbigen\" či \"Nordalbigen\". Na počátku 3. století osídlili Sasové oblast mezi řekami Labem, Eiderem a Travou a na konci 3. století překročili Labe a jednotlivé saské kmeny se rozšířili po severozápadním Německu.\n\nVe 4. století si Sasové podmanili sousední germánské kmeny (Cherusky, Agrivarie, značnou část Chauků), pak se na počátku 5. století obrátili na jih proti Chamavům, po jejichž porážce dosáhli Durynska. Část Sasů se připojila k Langobardům a odešla s nimi do Itálie, kde se však nebyli ochotni přizpůsobit langobardskému právu, a proto se vrátili zpět do svých původních sídel na severu Německa. V téže době probíhala i jejich expanze do jižní Británie (viz Anglosaská království) a v polovině 5. století na poloostrov Armorika (dnešní Bretaň), kde se krajina jimi obývaná nazývala dočasně \"Saské přímoří/pobřeží (Saxonicus litus)\". Tito Sasové opustili krajinu společně s římskými vojsky.\n\nO christianizaci Sasů všemi prostředky usiloval franský panovník Karel Veliký (768–814). Šíření křesťanství na pohanská území bylo v podání Franků nerozlučně spojeno s šířením franské politické nadvlády. V období 772–799 podnikají Frankové Karla Velikého téměř každoroční válečné nájezdy do pohanského Saska, aby si Sasy politicky podrobili a aby mezi nimi vymýtili jejich pohanskou víru, která byla duchovním tmelem saského odboje – válka probíhala nelítostně, například u Verdenu nechal roku 782 Karel popravit 4500 Sasů, kteří se bránili christianizaci. Sasko se Frankům podařilo christianizovat až poté, co byla zbořena významná saská svatyně Irminsul a nastoleny tresty smrti za jakýkoliv projev pohanství (dle \"Capitulatio de partibus Saxoniae\").\n\n\n"}
{"id": "194454", "url": "https://cs.wikipedia.org/wiki?curid=194454", "title": "Mezinárodní výbor právníků", "text": "Mezinárodní výbor právníků\n\nMezinárodní výbor právníků (International Commission of Jurists, ICJ) je mezinárodní lidskoprávní nevládní organizace. Samotná organizace je skupina 60 předních právníků (soudců či advokátů).\n\nVýbor je podporován Mezinárodním sekretariátem, který sídlí v Ženevě a je složen z právníků z rozličných právních oblastí. Sekretariát a Výbor provádějí advokacii a práci zaměřenou na posílení role právníků a soudců v ochraně a prosazování lidských práv. Výbor má národní sekce a pobočky ve více než 70 zemích.\n\nOrganizace vznikla v rozděleném poválečném Berlíně, kde byla založena na památku právníka Walter Linse, který současně s Theo Friedlander byl aktivní v odhalování porušení lidských práv v zemích vlivu Sovětského svazu. 8. července 1952 byl Walter Linse odevzdán KGB a popraven v Moskvě o rok později za „špionáž“. Tato událost vedla k rozhodnutí skupiny právníků založit organizaci na obranu lidských práv.\n\nVýbor je aktivní v prosazování lidských práv na mezinárodní úrovni (např. OSN), regionálně (EU, Rada Evropy) nebo národně přes činnosti svých sekcí (např. JUSTICE ve Velké Británii).\n\n"}
{"id": "194456", "url": "https://cs.wikipedia.org/wiki?curid=194456", "title": "Engelmar Hubert Unzeitig", "text": "Engelmar Hubert Unzeitig\n\nEngelmar Hubert Unzeitig, CMM (1. března 1911 Hradec nad Svitavou – 2. března 1945 Koncentrační tábor Dachau) byl katolický kněz a řeholník z řad sudetských Němců a odpůrce nacismu. Zemřel krátce před osvobozením v koncentračním táboře Dachau, přičemž některými spoluvězni byl považován za světce a nazýván Anděl z Dachau.\n\nHubert Unzeitig se narodil v Hradci nad Svitavou (tehdy se ovšem obec ještě jmenovala \"Greifendorf\"). Svátost biřmování přijal ve Svitavách. Studoval na gymnáziu Kongregace marianhillských misionářů v Reimlingenu a posléze (po noviciátě v Holandsku) i na univerzitě ve Würzburgu. Po vstupu do řádu přijal jméno Engelmar. Kněžské svěcení obdržel 6. srpna 1939. Na podzim 1940 jej Kongregace poskytla jakožto výpomoc pro farní správu Sudet lineckému biskupovi, který ho ustanovil farářem v Zadní Zvonkové. \n\nUnzeitig ve svých kázáních opakovaně napadal nacismus a jeho pronásledování Židů a katolické církve. V dubnu 1941 byl zatčen gestapem a po krátkém věznění v Linci poslán do koncentračního tábora u Dachau. Zde se naučil rusky, aby mohl pomáhat ruským zajatcům. Některé z nich svým příkladným životem dokonce přivedl ke konverzi ke křesťanství. Koncem roku 1944 v táboře vypukla epidemie skvrnitého tyfu a páter Unzeitig se podílel na ošetřování nakažených, kterým též uděloval pomazání nemocných. Sám se nakazil a zemřel.\n\n26. června 1991 byl ve Würzburgu zahájen Unzeitigův kanonizační proces. Jeho druhá fáze, beatifikace, byla oficiálně započata ve Vatikánu v květnu 1999. V prosinci 2009 papež Benedikt XVI. potvrdil Unzeitigovy hrdinské ctnosti, což je předpokladem pro jeho blahořečení.\n\nDne 21. ledna 2016 uznal papež František jeho mučednictví a tím se mu otevřela cesta k blahořečení.\n\n24. září 2016 byl v bavorském Würzburgu blahořečen.\n\n\n"}
{"id": "194459", "url": "https://cs.wikipedia.org/wiki?curid=194459", "title": "Ojos del Salado", "text": "Ojos del Salado\n\nOjos del Salado (plným názvem Nevado Ojos del Salado) je s 6893 m druhým nejvyšším vrcholem západní polokoule, nejvyšší horou Chile a zároveň nejvyšším aktivním vulkánem na Zemi. Hora se nachází v severní části Chile na hranicích s Argentinou nedaleko od východní hranice pouště Atacama.\n\nVzhledem k blízkosti pouště je oblast, v níž se sopka nachází, velmi suchá, a tak i přes velkou nadmořskou výšku bývají svahy hory pokryty sněhem pouze v zimním období.\n\n"}
{"id": "194469", "url": "https://cs.wikipedia.org/wiki?curid=194469", "title": "Chušúr", "text": "Chušúr\n\nChušúr ( ) je jídlo, které by se dalo nazvat mongolským národním jídlem nebo minimálně jedním z nich. Je to placka plněná masem. Těsto na placku se vyrábí jednoduše z vody nebo mléka a mouky. Maso se používá téměř výhradně skopové a jak je v Mongolsku, kde panují tuhé zimy, zvykem, čím tučnější, tím lepší.\n\nTento pokrm je možné zakoupit ve stáncích přímo na ulici. Prodává se také na každé mongolské slavnosti. Funguje tedy jako rychlé občerstvení. Podává se horký a jí se rukama.\n\n"}
{"id": "194470", "url": "https://cs.wikipedia.org/wiki?curid=194470", "title": "Šang Jang", "text": "Šang Jang\n\nŠang Jang () (zemřel 338 př. n. l.) byl významným státníkem státu Čchin v období válčících států ve starověké Číně. S podporou vévody Siao z Čchinů uzákonil Šang Jang (v souladu se svou legistickou filozofií zaznamenanou v \"Knize Lorda Šanga\") ve státě Čchin četné reformy, díky nimž ve státní správě zavedl meritokracii a šlechtu zbavoval moci, pomohl změnit zemi Čchin z okrajového, zaostalého státu na vojensky mocný a silně centralizovaný stát.\n\nPřed Šang Jangovým příchodem v roce 361 př. n. l. byl stát Čchin zaostalý. Ačkoli naprostá většina jeho reforem byla převzata z politik zavedených jinde, byly Šang Jangovy reformy důkladnější a extrémnější než reformy zavedené v jiných státech. Za Šang Jangova úřadu Čchin rychle dohnal a předehnal reformy jiných států.\n\nPoté, co vévoda Siao nastoupil na čchinský trůn, opustil Šang Jang své nízké postavení ve státě Wej (do jehož vládnoucí rodiny se narodil, ale musel by vysokou pozici v ní získat) aby se na příkaz vévody Siao stal hlavním poradcem ve státě Čchin. Tam jeho změny v právním systému (které byly založeny na Li Kchuejův \"Zákoník\" čili \"Fa-ťing\", ) vynesly Čchin k prosperitě. Jeho politika položila základy, které umožnily státu Čchin dobýt celou Čínu, a poprvé tak sjednotit zemi, a předznamenala dynastii Čchin.\n\nChan Fej mu připisuje vytvoření dvou teorií:\n\nŠang Jan věřil ve vládu zákona a považoval loajalitu ke státu za nadřazenou loajalitě k rodině.\n\nVe státě Čchin zavedl dva soubory změn. První, v roce 356 př. n. l. zahrnoval:\nŠang Jang také nechal pálit konfuciánské spisy, čímž se snažil potlačit vliv této filozofie.\n\nV roce 350 př. n. l. zavedl druhý soubor změn, který zahrnoval nový, standardizovaný systém přidělování půdy a daňovou reformu.\n\nŠang Jang provedl pozemkovou reformu, privatizoval půdu, odměňoval rolníky, kteří při sklizni překročili kvóty, zotročoval rolníky, kteří při sklizni kvóty nesplnili, a využíval zotročených obyvatel jako odměny pro ty, kteří plnili vládní politiky.\n\nProtože ve státu Čchin bylo ve srovnání s jinými státy té doby málo lidské síly, Šang Jang zavedl různé politiky, které měly množství lidské síly zvýšit. Jelikož čchinští rolníci byli odváděni do armády, podporoval aktivní přistěhovalectví rolníků z jiných států do státu Čchin jako náhradu pracovní síly; tato politika současně zvyšovala lidskou sílu státu Čchin a oslabovala lidskou sílu jeho protivníků. Šang Jang rovněž zavedl zákony, které nutily obyvatele, aby se uzavírali sňatky již v mladém věku, a daňové zákony, které podporovaly rodiny s více dětmi. Uzákonil také politiku, podle které byli propouštěni vězni, kteří pracovali na kultivaci pustin pro zemědělství.\n\nŠang Jang zrušil primogenituru a zavedl dvojité zdanění domácností, které měly více než jednoho syna žijícího v domácnosti, aby velké klany rozdělil do nukleárních rodin.\n\nŠang Jang také přesunul hlavní město, aby snížil vliv šlechticů na státní správu.\n\nZa Šang Jangova úřadu byl stát Wej velmi mocným sousedem. V průběhu jedné bitvy za invaze do státu Wej v roce 340 př. n. l. Šang Jang předstíral zájem o uzavření mírové smlouvy, setkal se s velitelem wejské armády a zajal ho. Bez svého vůdce armáda Wej s armádou Čchin prohrála, a ztratila území.\n\nHluboce opovrhován čchinskou šlechtou, Šang Jang nemohl přežít Čchin Siao-kungovu smrt. Další vládce, král Chuej-wen, nařídil popravu Šang Janga a jeho rodiny, a to pro vzpouru; Šang Jang totiž nového krále již dříve ponížil, neboť „způsobil, že byl potrestán pro trestný čin, jako by byl obyčejný občan“. Šang Jang se skrýval a pokusil se ubytovat v hostinci – ironií je, hostinský jej odmítl ubytovat, protože by tím porušil Šang Jangovy zákony, které zakazovaly ubytovat hosta bez řádné identifikace. Šang Jang byl údajně popraven tak, že jeho končetiny byly přivázány ke čtyřem vozům, a takto rozčtvrcen. I po Šang Jangově smrti nicméně král Chuej-wen zachoval reformy zavedené Šang Jangem.\n\n\n\n"}
{"id": "194479", "url": "https://cs.wikipedia.org/wiki?curid=194479", "title": "Kostel svatého Jana Nepomuckého (Studnice)", "text": "Kostel svatého Jana Nepomuckého (Studnice)\n\nKostel svatého Jana Nepomuckého se nachází ve Studnici. Stojí poblíž tvrze, která patřila Strakům z Nedabylic. Kostel byl původně domácí kaplí pánů na Studnicích. Byla vystavěna koncem 17. století (v roce 1696 tu již stála) nákladem Zikmunda Leopolda Schmidla ze Schmieden. Roku 1717 ji dal přestavět Joachim Zikmund Schmidl s chotí Františkou, rozenou Hochberkovou z Hennersdorfu a ustanovil při ní kaplana. V roce 1764 byla kaple zvýšena a prodloužena a roku 1785 zde byla zřízena lokálie.\n\nKostel svatého Jana Nepomuckého je vcelku drobná, barokně orientovaná jednolodní stavba bez věže, pouze se sanktusníkem nad lodí. Půdorys kostela je nezvyklý. Západní strana kostela je nejstarší, původně asi rotunda. Při přestavbě roku 1717 byla západní strana zploštěna, k východní straně byla přistavěna loď a polokruhem uzavřené kněžiště. Ke kněžišti jsou ze severní i jižní strany připojeny dva stejné přístavky, sakristie a oratoř. Nejstarší část stavby byla upravena na kruchtu s přístupem po vnějším krytém\nschodišti po severní straně.\n\nStěny jsou hladké a s pilastry, okna pravoúhlá v rámci, shora lehce vypjatým s klenákem. Západní průčelí je ploché se zakulacenými rohy a pilastry členěné až k okapní římse. Nad ní je barokně vykrojený štít, s pilastry a koulemi po stranách. Svrchu je prohnutý nástavec se sochou Jana Nepomuckého a koulemi po stranách. Ve středu průčelí je okno na kruchtu. V dolní části je hlavní vchod do kostela, portál s profilovaným pískovcovým rámem s velkým klenákem, nad ním supraporta s akantovou kartuší s dvojznakem Schmidlovských. Kostel je krytý po jižní straně břidlicovými šablonami, po severní straně břidlicí a částečně šedými cementoasbestovými šablonami. Nad lodí je osmiboká vížka s cibulovou střechou a bání s křížem. Kromě hlavního vchodu má kostel ještě další tři vchody - do sakristie, do oratoře a na schodiště na kruchtu.\n\nKněžiště je v kostele téměř čtvercové, dlouhé 4,2 m, loď dlouhá 8,5 m, široká 4,4 m a kruchta v nejširší části široká 7,2 m a hluboká 5,3 m. Celý prostor je pokryt plochým stropem, pod nímž obíhá římsa podepřená nástěnnými pilastry. Oratoř na severu je otevřena segmentovým obloukem do sakristie. Na jihu vede pravoúhlý vchod. Kruchta je dřevěná na příčném trámu.\n\n"}
{"id": "194485", "url": "https://cs.wikipedia.org/wiki?curid=194485", "title": "Přehled obyvatelstva Vyškovska po třicetileté válce (1618–1648)", "text": "Přehled obyvatelstva Vyškovska po třicetileté válce (1618–1648)\n\nPřehled obyvatelstva Vyškovska po 30leté válce (1618 – 1648) – Po skončení 30leté války byly některé vesnice na vyškovsku z polovice či i více vylidněny. Jak tehdy vypadala Morava je zachyceno v \"tzv. první lánské vizitaci z let 1656 - 1675\" (první poddanský soupis půdy a usedlíků). \n\nTabulka vycházející z první lánské vizitace ze statického přepisu F. A. Slavíka a později G. Chaloupky:\n\nVyškov spolu se Slavkovem a Bučovicemi byly postiženy z Vyškovska nejvíce, neboť zde bývala zpravidla tábořiště procházejících vojsk. Dne 6. července 1643 byl ve Vyškově hlavní stan velitele císařského vojska generála Gallase. Švédský generál Lennart Torstenson tehdy dobýval Kroměříž. Odtud vyslal některé oddíly směrem k Brnu. Jejich předvoj pronikl k Vyškovu 3. září. Velitel města plukovník Schonkirchen se ještě před objevením Švédů dává na útěk. Po dva dny 9. a 10. září plenili vojáci město. Zkáza z roku 1643 byla dokonána o dva roky později při druhé návštěvě Švédů.\n"}
{"id": "194486", "url": "https://cs.wikipedia.org/wiki?curid=194486", "title": "Moloch (divadelní hra)", "text": "Moloch (divadelní hra)\n\nMoloch je první jevištně provedená a tiskem vydaná divadelní hra židovského dramatika a scenáristy Lea Birinského. Vídeňská premiéra v divadle Neue Wiener Bühne proběhla pod morální záštitou autorova patrona Josefa Kainze a za účasti příslušníků umělecké smetánky. Úspěch u diváků i u větší části kritiky inicioval rychlé vydání hry tiskem, její další inscenace v německém originálu i překlady do cizích jazyků. Podařilo se doložit český, slovinský a chorvatský překlad, podle dobového tisku jich však mělo být více. Do češtiny byla hra přeložena krátce po vídeňské premiéře, k jevištnímu provedení však z poněkud záhadných důvodů nedošlo. Poslední známá inscenace \"Molocha\" se uskutečnila roku 1925 v Mariboru, pak byla hra spolu s autorem zapomenuta. Na současná jeviště \"Moloch\" na rozdíl od Birinského pozdější komedie \"Mumraj\" nepronikl, hlavně pro svou přílišnou svázanost žánrem tragédie, který v tomto případě autor striktně dodržel.\n\n\n\n\nVasja a Ňuta rozmlouvají o úzkostné náladě, jíž trpí, a vzpomínají na Vasjova nejstaršího bratra Sašu. Z hovoru vyplyne, že jsou členy revoluční skupiny a že připravují něco nebezpečného. Služebná Agrafena vykládá o příchodu Antikrista a o spiknutí Židů proti pravověrným Rusům. Sluha Ivan, rovněž člen organizace, oznamuje, že policie odhalila konspirační pokoj revolucionářů – archiv se podařilo zachránit, ale zbraně a tiskárna padly do rukou policie. Někdo z revolucionářů byl zabit. Zachráněné dokumenty přinesl Ivan s sebou. Všichni členové skupiny se mají sejít na schůzi, která kvůli utajení proběhne v domě Ramuzovových. Staří Ramuzovovi se vracejí domů v doprovodu kozáků a setníka Charbinského – v domě zavládne zděšení, že byli zatčeni a že je vše prozrazeno. Jde však o nedorozumění. Kozáci doprovázeli po městě gubernátora a jeho svitu a paní Ramuzovová se radostně vrhla na gubernátorova pobočníka v domnění, že je to její nejstarší syn Saša, o němž již tři měsíce nemá zprávy a který údajně odešel studovat do ciziny. Pobočník je Sašovi velmi podobný. Vše se vysvětlilo a kozáci doprovodili rozrušené rodiče až domů. Charbinskij s kozáky odchází za dalšími povinnostmi – jedou do odhaleného konspiračního bytu revolucionářů, kteří údajně plánovali atentát na gubernátora. Ivan plánovanou schůzi skupiny vysvětlí starému Ramuzovovi jako setkání přátel, kteří chtějí zavzpomínat na Sašu, a požádá jej, aby nevycházel ze svého pokoje. Scházejí se revolucionáři, schůze začíná. Z debaty vyplyne, že kroužek má mezi sebou zrádce, který vyzradil policii konspirační pokoj. Kromě toho se odhalí, že Saša není v cizině ale ve vězení a že úkolem této skupiny je vysvobodit jej odtud za každou cenu, protože ho čeká důležitý úkol. Během předchozích pokusů už skupina přišla o 14 členů. Jeden z revolucionářů předloží důkazy, že zrádcem mezi nimi je Malinov. Ten spolupráci s policií přizná – věznění ho zlomilo, takže začal všechny soudruhy nenávidět, protože oni nepochybují. A rozhodl se jim pomstít. Zatím prozradil jen konspirační pokoj, udání soudruhů si nechával na později, až se podaří osvobodit Sašu. Vůdce revolucionářů Bělkin rozhodne, že se Malinov má sám zastřelit. Malinov prohlásí, že s policií spolupracuje ještě Štefkin, a měl by tedy být potrestán stejně. Štefkin však s policií spolupracuje z pověření ústředního komitétu, takže je z obliga. Revolucionáři losují šestici, která má osvobodit Sašu, s tím že nejméně dva její členové půjdou na jistou smrt. Los padne na oba Sašovy bratry, Vasju však s poukazem na jeho mládí dobrovolně nahradí Ivan. Mezi revolucionáře přichází starý Ramuzov. Malinov mu bez váhání oznámí, že jeho Saša je jakožto revolucionář již tři měsíce v žaláři a že všichni přítomní jsou rovněž teroristé. Šokovaný Ramuzov chce jít ihned za pobočníkem gubernátora, vše mu vysvětlit a požádat o propuštění Saši. Revolucionáři mu to tvrdě rozmluví a slíbí, že Sašu vysvobodí. Po vysvobození ze žaláře jej chtějí ukrýt zde v domě. Revolucionáři se rozcházejí, jako poslední odchází „odsouzenec“ Malinov.\n\nZbytek skupiny bilancuje situaci. Sašu se podařilo osvobodit a teď spí ve vedlejším pokoji, protože byl před akcí omámen opiem. Při akci zahynuli čtyři revolucionáři, mezi nimi i Fedor a Ivan. Za rok činnosti zbylo z 68 zakládajících členů skupiny pouhých dvacet. Důležité ale je, že se Saša dostal na svobodu. Štefkin přináší noviny, z nichž si pobaveně čtou informace o své akci. Zároveň informuje ostatní, že policie usilovně pátrá po uprchlíkovi i jeho osvoboditelích a chce využít svátku k vyvolání pogromu. Revolucionáři se rozhodnou provést plánovanou akci ještě ten den. Z dalšího hovoru vyplyne, že chtějí využít dokonalé podoby Saši s gubernátorovým pobočníkem k tomu, aby se v přestrojení dostal do blízkosti pečlivě střeženého gubernátora a spáchal na něj atentát. Mezi revolucionáři se objeví starý Ramuzov, pochopí, jaký mají záměr, a zoufale se snaží celou akci zhatit. Zvenku přichází Agrafena se zprávami o chystaném pogromu. Chce na domovní dveře nakreslit znamení, že v domě nežijí Židé. Revolucionáři se obávají, aby neprozradila jejich plány a zakáží jí opustit dům. Ramuzovovi se snaží vysvětlit, že atentát je nutný a poslouží dobré věci, přinese lidstvu prospěch. Saša se probere z omámení. Všechny šokuje prohlášením, že žádný atentát neprovede, protože se už nechce podílet na tomto bláznovství, na celé té „krvavé frašce“. Rozvine se bouřlivá debata o smyslu revolučních aktivit. Saša dospěl ve vězení k poznání, že jejich činnost je nesmyslná, že se všichni jen zaklínají jakýmsi „MY“ či službou lidstvu, jež je jen Molochem. Největším nepřítelem lidí je podle něj právě „lidstvo“. Bělkin se Sašu snaží přesvědčit poukazem na oběti, které stálo jeho osvobození ze žaláře. Ten vytrvale odmítá s tím, že se o vysvobození neprosil. Bělkin mu hrozí zastřelením nebo dokonce vyhozením celého domu do povětří. Z ulice se ozývá hluk davu, jak se blíží pogrom. Bělkin rozhodne, že se pokusí dav zadržet, ostatní se mají ukrýt ve sklepě. Až pogrom skončí, musí Saša provést atentát.\n\nPo celou dobu zvenčí do sklepa doléhá hluk pogromu, střelba, výkřiky atd. Do místnosti občas nahlédne dveřmi u stropu někdo z revolucionářů – hluk vždy zesílí, jsou vidět odlesky požárů. Bělkin vzhledem k situaci odvolává atentát. Ramuzov pomateně mluví s vidinou Molocha. Ramuzovová se snaží zjistit, co vlastně se Sašovi stalo, bere vinu za jeho stav na sebe. Ten to odmítá. Saša vysvětluje Vasjovi, že byl ve vězení krutě mučen, ale stále věřil, že jeho oběť má smysl. Náhle však začal pochybovat, zda je jejich cesta skutečně správná, zda si vše nenamlouvají a neslouží vlastně stejnému Molochu jako jejich věznitelé. Během jejich rozhovoru se Agrafeně, která se neustále za Sašu modlí, podaří odejít ze sklepa. Vasja váhavě dává Sašovi za pravdu, že jejich cesta nemusí být správná. Saša mluví o svém dilematu: přestože pochybuje o správnosti své dosavadní činnosti, musí v ní pokračovat, protože se nemůže na vše dívat se založenýma rukama. Onen Moloch ho zcela ovládá. Prohlašuje, že atentát na gubernátora přece jen spáchá, pokud při něm určitě zahyne i on sám. Chce jej tedy provést pumou. Bělkin souhlasí a pomáhá Sašovi s převlekem a pumou. Zvenku se vrací Agrafena a říká, že Sašu zachrání jakýsi zázračný muž Dimitrij. Ze souvislosti všichni pochopí, že Sašův úkryt byl prozrazen policii. Bělkin chce ještě Sašu vyvést pryč, ale ten odmítá, protože už to nemá smysl – Moloch je dostihl. Ve dveřích se objeví setník Charbinskij a kozáci s namířenými zbraněmi. Saša vykřikne a Charbinskij jej zastřelí. Sašova poslední slova jsou: „Pozdravujte mi lidstvo!“\nMotiv atentátu na gubernátora se v Birinského raných hrách opakuje dvakrát. Po \"Molochovi\" se ve zcela parodické podobě objevuje i ve hře \"Mumraj\". Přestože autor své hry zasadil do prostředí blíže nespecifikovaných ruských gubernií, za bezprostřední inspiraci pro tento motiv mohla posloužit událost domácí, tedy rakousko-uherská. Dne 12. dubna 1908 ve Lvově zastřelil ukrajinský student a člen tamní sociální demokracie Miroslav Sičinskij haličského místodržitele hraběte Andrzeje Kazimierza Potockého. Byl odsouzen k trestu smrti, který mu však byl císařem změněn na 20 let žaláře. Roku 1911 se mu podařilo uprchnout z vězení a emigrovat.\n\nMajetková práva k samotné hře budou trvat do 31. prosince 2021 (autor zemřel v roce 1951). Do dnešního dne se nepodařilo najít ani vlastníka, ani správce těchto práv, přestože pátrání proběhlo za pomoci agentury Dilia v Německu u agentury, která zastupovala práva ke hře v době jejího vzniku, i v USA, kde Leo Birinski publikoval další díla a kde také zemřel. Pátrání po Birinského dědicích, případně po jiných vlastnících či správcích majetkových autorských práv k jeho dílu pokračuje i nadále, situace se tedy v budoucnu může změnit.\n\n\n"}
{"id": "194487", "url": "https://cs.wikipedia.org/wiki?curid=194487", "title": "Žďákovský most", "text": "Žďákovský most\n\nŽďákovský most je ocelový silniční most, který překonává řeku Vltavu v místech Orlické přehrady v okrese Písek, v jižních Čechách. Je součástí silnice I/19 spojující Tábor s Plzní a nachází se asi 15 km západně od Milevska a 12 km východně od Mirovic. Leží mezi vesnicemi Staré Sedlo na levém břehu a Kostelec nad Vltavou na pravém břehu řeky. \n\nAutorem architektonického návrhu byl Karel Vejmelka, hlavním projektantem byl Oskar Oehler.\n\nMost je pojmenován podle zatopené obce Žďákov u Chrástu. S mostem v těchto místech bylo uvažováno již v roce 1941, ale později byly, vzhledem k dvacetimetrovému vzedmutí hladiny, plány upraveny.\n\nStavba mostu byla údajně zahájena současně se stavbou hráze Orlické přehrady v roce 1958, ovšem již v roce 1949 se pracovalo na mostních opěrách. Stavba za 71 milionů korun československých byla, po čtyřleté přestávce v letech 1960-4, definitivně dokončena roku 1967. V té době byl odborníky považován za největší prostý plnostěnný dvoukloubový ocelový obloukový most na světě. V současné době je pravděpodobně na 27. místě na světě a své prvenství drží v rámci České republiky. V roce 2001 byla v rámci sympozia Mosty 2001 v Brně udělena Žďákovskému mostu cena Most století v kategorii ocelových silničních mostů.\n\nZ tohoto mostu byly shazovány v sudech i oběti tzv. orlických vrahů.\n\nV roce 1998 byla zjištěna trhlina v trámu mostovky a posléze i několik dalších trhlin. Most byl tehdy zcela uzavřen pro provoz vozidel, cestující museli na jednom břehu vystoupit z autobusu a na druhé straně mostu nastoupit do jiného. Po odstranění poruch i jejich příčin (pokud se voda dostala do dutin, neměla kudy odtéct a při mrazu poškozovala materiál) byl po dvou měsících opět provoz obnoven.\n\nKvůli stále většímu provozu kamionů se však most stále více opotřebovával, proto byl na jaře 2010 na mostě zakázán provoz vozidel nad 13 tun, na provedení generální opravy ale mělo chybět asi 400 milionů Kč. V roce 2011 bylo vyhlášeno výběrové řízení, výsledná cena činila oproti původním předpokladům 159 milionů Kč. Kvůli soudním sporům se však s rekonstrukcí začalo až 8. června 2015. Most byl během opravy uzavřen pro veškerou dopravu (s krátkou pauzou v zimě). Ke znovuotevření mostu pro automobilovou a nákladní dopravu došlo 16. září 2016, chodci zatím na most nesmějí. Dokončení opravy mostu je plánováno na říjen 2017.\n\nDélka mostu činí 542,91 m. Hlavní oblouk o rozpětí 379,60 m mezi pilíři (330 m mezi klouby) podpírá konstrukci, po níž vede dvouproudá silnice ve výšce 50 m nad hladinou jezera a 100 m nad dnem řeky Vltavy. Hmotnost oblouku je 3 100 t, hmotnost veškeré použité oceli pak 4 116 tun. Autory projektu byly společnosti Pragoprojekt a Hutní projekt Praha. Stavbu provedl podnik Hutní montáže Ostrava-Vítkovice.\n\nhttp://www.silnice-zeleznice.cz/clanek/tak-trochu-jiny-zdakovsky-most/\n\nhttp://www.silnice-zeleznice.cz/clanek/zdakovsky-most-z-pohledu-historie/\n"}
{"id": "194504", "url": "https://cs.wikipedia.org/wiki?curid=194504", "title": "Schránka (software)", "text": "Schránka (software)\n\nSchránka () je v informatice prvek aplikace nebo shellu, který uživateli umožňuje v rámci jednoho programu (schránka aplikace) nebo mezi programy (schránka shellu) pohodlným způsobem přenášet data. Ačkoli pojetí dat je v koncepci schránky obecné, kvůli čemuž tato může pojmout principielně nejen jakýkoli jejich formát, ale též objem, charakter a rozsah dat přechovávaných ve schránce nejčastěji odpovídá obsahu jednoho souboru či jeho části — uživatel do schránky nejběžněji vkládá hypertextový odkaz, odstavec textu nebo obrázek; zvláštním, přesto však častým příkladem využití schránky, v tomto případě schránky shellu, a to takového, jenž je i správcem souborů, je kopírování nebo přesouvání souborů či složek — do schránky se nedostávají přímo předmětné soubory či složky, nýbrž jen jejich „soupis“.\n\nS rozšířením desktopových prostředí se schránka stala široce používanou a velmi obtížně zastupitelnou. Bez tohoto nástroje by nebylo triviální v jakémkoli textovém poli zduplikovat znak, který není k dispozici v rozložení kláves uživatele, zkopírovat telefonní číslo v jednoduchém textovém editoru ze záhlaví dokumentu do jeho těla ani v propracovaném tabulkovém procesoru přenést vzorec pro výpočet hodnoty z jedné buňky do jiné. Schránka je nedílnou součástí moderních v textových i grafických uživatelských rozhraní.\n\nUživatel se schránkou pracuje prostřednictvím trojice jednotně pojmenovávaných akcí — \"vyjmout\" (), \"kopírovat\" () a \"vložit\" (). Kopírování znamená náhradu obsahu schránky označenými daty, vyjmutí je kopírování obohacené o odstranění dat z místa původu a vložení provede vykopírování (nikoli přesunutí) dat ze schránky do vybraného umístění.\n\nJak již bylo nastíněno výše, napříč operačními systémy a aplikacemi pro práci se schránkou existují univerzální klávesové zkratky:\n\nPříčinu zavedení druhé skupiny klávesových zkratek, k čemuž došlo přibližně v době nástupu desktopových prostředí, lze spatřovat v menších nárocích na lidskou paměť, případně taktéž v kratším zápisu těchto kombinací.\n\nPřiřazení kláves , a , které se v tomto pořadí nacházejí v anglickém — pro počítače výchozím — rozložení klávesnice, akcím \"vyjmout\", \"kopírovat\" a \"vložit\" v uvedeném pořadí je oporou pro to, aby jednotlivé akce byly ve svém výčtu řazeny tímto způsobem (např. v menu).\n\nSchránka shellu je pro čtení i zápis dostupná všem pod danou instancí shellu běžícím programům (instancí shellu může být více, a od doby, co popularitu získaly operační systémy dovolující současné přihlášení více uživatelů, je to pravidlem).\n\nSchránka vedle operace \"Drag and Drop\" často představuje jediný způsob, jak ve výchozích grafických shellech (jež mívají též roli správce souborů) provést zkopírování nebo přesunutí souborů nebo složek. Vzhledem k tomu, že velikost operační paměti (resp. virtuální paměti), v níž schránka sídlí, je v principu řádově menší než kapacita vnější paměti a rovněž než maximální velikost souboru, umísťovat celé soubory do schránky by bylo nemyslitelné. Z tohoto důvodu si schránka pouze poznamenává, s jakou adresářovou strukturou byla provedena akce \"kopírovat\", popř. \"vyjmout\".\n\nUplatněný přístup od standardního chování schránky vykazuje následující odlišnosti:\n\nVyjmuté (a ještě nevložené) soubory a složky správce souborů zpravidla nezobrazuje řádně, kupř. jejich ikony a názvy vykresluje průhledně.\n\nJednou z vlastností schránky, která s jejím rostoucím významem začala být pociťována rušivě, je, že každé vyjmutí nebo zkopírování vede k tomu, že její dřívější obsah přestane být dosažitelný, resp. že schránka shellu je v jedné jeho instanci jen jedna. Nejen kvůli tomuto byly vytvořeny aplikace ke správě schránky shellu a do sofistikovaných programů, kupř. aplikací sady Microsoft Office, byly zabudovány zmíněný nežádoucí jev adresující nástroje.\n\nI když aplikace mohou implementovat vlastní způsoby obsluhy schránky, zvyklostí je chování schránky shellu v aplikaci ponechat transparentní, stejně jako jednotlivé operace nad schránkou, to striktně v pořadí \"vyjmout\"–\"kopírovat\"–\"vložit\", uvádět v hlavních a kontextových nabídkách, v hlavních v sekci \"Úpravy\" (); dalším územ, respektovaným rozsáhle, je pro operace používat už zavedené klávesové zkratky.\n\n"}
{"id": "194509", "url": "https://cs.wikipedia.org/wiki?curid=194509", "title": "Pelikán (album)", "text": "Pelikán (album)\n\nPelikán je album slovenské zpěvačky Jany Kirschner, vydané roku 2002.\n\n"}
{"id": "194511", "url": "https://cs.wikipedia.org/wiki?curid=194511", "title": "Jiří Dienstbier starší", "text": "Jiří Dienstbier starší\n\nJiří Dienstbier (20. dubna 1937 Kladno – 8. ledna 2011 Praha) byl český politik, novinář a disident. V letech 1989 až 1992 působil jako československý ministr zahraničí a místopředseda federální vlády, v období 2008–2011 pak vykonával úřad senátora za volební obvod Kladno.\n\nV letech 1955–1960 studoval žurnalistiku na Filozofické fakultě Univerzity Karlovy.\n\nJeště jako student vstoupil v roce 1958 do Komunistické strany Československa. V letech 1958–1969 pracoval jako zahraničně-politický redaktor a komentátor Československého rozhlasu, byl zpravodajem v západní Evropě, na Dálném východě (o bouřlivých událostech roku 1965 v Indonésii napsal knihu \"Noc začala ve tři ráno\") a ve Spojených státech.\n\nV šedesátých letech se účastnil demokratizačního procesu („pražské jaro 1968“) a v době sovětské okupace Československa v srpnu 1968 se postavil proti ní, mj. se významně podílel na protiokupačním vysílání Československého rozhlasu.\n\nV následujícím roce byl proto vyloučen z KSČ i Svazu novinářů a propuštěn z rozhlasu. V letech 1970–1979 pracoval jako dokumentátor Projektového ústavu VHMP.\n\nV roce 1977 se stal jedním z prvních 250 signatářů Charty 77 a v letech 1979 a 1985 byl i jejím mluvčím. Byl také jedním ze zakládajících členů VONSu (1978) a podílel se na vydávání samizdatů. Z těchto důvodů byl v letech 1979–1982 ve vězení a později už mohl vykonávat pouze manuální práce, např. řezač kovů či balič knih. V roce 1983 byl zaměstnán jako noční hlídač v Montovaných stavbách, v období 1984–1989 jako topič Metrostavu.\n\nPo vzniku Občanského fóra (OF) v listopadu 1989 se stal krátce mluvčím jeho koordinačního centra. Už v prosinci téhož roku byl jmenován ministrem zahraničí. Tuto funkci zastával v první vládě M. Čalfy i druhé vládě M. Čalfy. V obou těchto kabinetech byl zároveň místopředsedou vlády.\n\nVe volbách roku 1990 zasedl do Sněmovny lidu Federálního shromáždění (volební obvod Západočeský kraj) za OF. V roce 1991 po rozkladu Občanského fóra přešel do klubu Občanského hnutí. Ve Federálním shromáždění setrval do voleb roku 1992.\n\nPo rozdělení ČSFR se zapojil do české politiky. Od roku 1993 do 1996 vedl středovou mimoparlamentní liberální stranu Svobodní demokraté (navazující na Občanské hnutí), která se později spojila s Liberální stranou národně sociální, ale nikdy nezískala významný podíl voličů. V 90. letech působil jako hostující profesor na řadě vysokých škol.\n\nV letech 1998–2001 byl zvláštním zpravodajem Komise pro lidská práva OSN pro Svazovou republiku Jugoslávii, Bosnu a Hercegovinu a Chorvatsko, později pracoval pro Reuters Founders Share Company. V roce 1999 označil zásah Severoatlantické aliance v Jugoslávii za nesmyslný, později byl i proti jednostrannému vyhlášení nezávislosti Kosova.\n\nV roce 2000 neúspěšně kandidoval do senátu v obvodě Mladá Boleslav jako nestraník za ČSSD. V roce 2002 obdržel medaili Za zásluhy I. stupně.\n\nV roce 2007 bylo jeho jméno zmíněno politiky ČSSD i SZ jako možného protikandidáta Václavu Klausovi na úřad prezidenta republiky. Dienstbier se rovněž v okamžiku, kdy se o tom začalo mluvit, v televizní debatě ostře pustil do kritiky Václava Klause, kde zmínil hlavně jeho snahu hodnotit a kritizovat vše, bez ohledu na vlastní přehled o tématech.\n\nV senátních volbách 2008 byl zvolen jako nestraník na kandidátce ČSSD do Senátu na Kladensku. Byl předsedou senátního Výboru pro zahraniční věci, obranu a bezpečnost.\n\nZemřel 8. ledna 2011 v pražské vinohradské nemocnici.\n\nJako člen Masarykova demokratického hnutí je rovněž nositelem Čestné medaile TGM za věrnost jeho odkazu.\n\nPocházel z rodiny lékaře, jeho otec byl v letech 1936–1953 primářem interního oddělení v kladenské nemocnici, matka byla dětská lékařka. Byl vnukem pianisty Emila Hájka. Jeho strýcem byl Vladislav Ribnikar, ředitel srbských novin Politika a pozdější jugoslávský ministr informací. Byl čtyřikrát ženatý, jeho třetí manželkou byla Květa Dienstbierová (bývalá manželka Ivana Havla), čtvrtou manželkou potom Jiřina Dienstbierová. Kromě syna Jiřího, který je také politikem, měl tři dcery Moniku, Kristinu a Irenu, jež zemřela v roce 1998.\n\n\n\n"}
{"id": "194513", "url": "https://cs.wikipedia.org/wiki?curid=194513", "title": "Schránka (rozcestník)", "text": "Schránka (rozcestník)\n\nSlovo schránka může mít několik významů:\n\n"}
{"id": "194514", "url": "https://cs.wikipedia.org/wiki?curid=194514", "title": "Složka", "text": "Složka\n\nSložka může mít různé významy:\n\nV algebře:\n\nV geometrii\n\nVe fyzice:\n\nVe fyzikální chemii:\n\nV chemii:\n\nV informatice:\n"}
{"id": "194515", "url": "https://cs.wikipedia.org/wiki?curid=194515", "title": "Berlínská deklarace", "text": "Berlínská deklarace\n\nNázev Berlínská deklarace nese vícero dokumentů:\n\n\n"}
{"id": "194518", "url": "https://cs.wikipedia.org/wiki?curid=194518", "title": "Maroni", "text": "Maroni\n\nMaroni ( , ) je řeka v Jižní Americe, převážně tvoří státní hranici mezi Surinamem a Francouzskou Guyanou, která je zámořským departementem Francie a součástí Evropské unie. Je dlouhá 680 km. Povodí má rozlohu 65 830 km², z čehož připadá 37 500 km² na Surinam, 27 200 km² na Francii a 200 km² na Brazílii.\n\nPodle řeky se jmenuje obec Saint-Laurent-du-Maroni, kanton Saint-Laurent-du-Maroni a arrondissement Saint-Laurent-du-Maroni.\n\nPramení v resortu Tapanahoni, na severních svazích pohoří Serra Tumucumaci v Guyanské vysočině v Surinamu. Ústí mezi resortem Galibi v Surinamu a obcí Awala-Yalimapo ve Francouzské Guyaně do Atlantského oceánu, přičemž vytváří estuár. Na řece se nachází velmi mnoho peřejí.\n\nNa dolním toku je možná vodní doprava k městu Apatou. Protéká v Surinamu resorty Tapanahoni, Patamacca, Moengotapoe, Albina, Galibi a ve Francouzské Guyaně obcemi Maripasoula, Papaichton, Grand-Santi, Apatou, Saint-Laurent-du-Maroni, Mana a Awala-Yalimapo\n"}
{"id": "194519", "url": "https://cs.wikipedia.org/wiki?curid=194519", "title": "Bristol Mercury", "text": "Bristol Mercury\n\nBristol Mercury byl britský devítiválcový hvězdicový letecký motor používaný v 30. a 40. letech 20. století v mnoha britských letounech.\n\n\"Mercury\" byl vyvinut firmou Bristol Aeroplane Company v roce 1925, protože jejich starší motor Bristol Jupiter byl na konci svého životního cyklu. I když Mercury zpočátku nepřitahoval příliš pozornosti, nakonec si Ministerstvo letectví objednalo tři prototypy a nový motor se stal dalším úspěchem konstruktéra Roye Feddena.\n\nRostoucí používání kompresorů v leteckém průmyslu za účelem zlepšení výškových výkonů motorů, přivedlo Feddena k myšlence, že by bylo výhodné zvýšit výkon i jinak menších motorů na všech letových hladinách přidáním kompresoru. Místo, aby navrhl zcela nový blok, použil části již existujícího motoru Jupiter a pouze snížil zdvih pístů o 1 palec (25,4 mm), tedy z 7,5 na 6,5 palce (cca z 190,5 mm na 165,1 mm). Motor s takto sníženým objemem, pak s pomocí kompresoru dosahoval stejných výkonů jako původní Jupiter. Protože běžel na mnohem vyšších otáčkách, vyžadoval Mercury reduktor pro pohon vrtule. Stejným způsobem se z původního nezmenšeného Jupiteru stal nový přeplňovaný Pegasus.\n\nVzhledem ke své menší velikosti byl Mercury primárně určen pro použití v stíhacích letounech jako byly Gloster Gauntlet a jeho nástupce Gloster Gladiator. Pro použití v bombardérech byl zamýšlen větší Pegasus, ale s tím jak výkony obou motorů rostly, začal se Mercury prosazovat i v konstrukcích bombardérů. Zřejmě nejznámější bylo jeho použití k pohonu dvoumotorového lehkého bombardéru Bristol Blenheim. Mimo Velkou Británii byl Mercury licenčně vyráběn v Polsku, kde se montoval do stíhaček PZL P.11. Také byl vyráběn ve Švédsku firmou NOHAB a používán ve švédských Glosterech Gladiator, Junkers Ju 86K a v střemhlavých bombardérech Saab 17.\n\n\n\n\n\n\n"}
{"id": "194521", "url": "https://cs.wikipedia.org/wiki?curid=194521", "title": "Polarizační filtr", "text": "Polarizační filtr\n\nPolarizační filtr je fotografický filtr, který se montuje před objektiv fotoaparátu. S použitím polarizačního filtru lze dosáhnout věrnějšího podání barev a lepšího vykreslení oblohy. Filtr odstraňuje odlesky, zvyšuje sytost a živost barev, ztmavuje oblohu a odstraňuje opar na vzdáleném obzoru. Z optického hlediska jde o speciální druh polarizátoru.\n\nSvětlo je elektromagnetické záření, které kmitá ve všech směrech. Polarizační filtr propouští pouze světlo, které kmitá v jednom směru. Filtr je v praxi našroubovaný na objektivu a je konstruován tak, že se dá ve své objímce otáčet. Požadovaný směr kmitání se řídí natočením filtru. Tím dochází k zachytávání polarizovaného světla.\n\nPolarizované světlo vzniká především odrazem od lesklého nekovového povrchu (voda, sklo apod.) nebo průchodem materiálem, který světlo polarizuje (např. opar), rozptylem a lomem světla nebo absorpcí.\n\nEfekt polarizačního filtru se nejvíce projevuje tehdy, pokud je objektiv namířen kolmo ke slunci. Pokud je polarizační filtr ve směru rovnoběžném se slunečním světlem, efekt se neprojevuje vůbec. Stejně tak se efekt neprojevuje při fotografování s pomocí blesku.\n\nZávislost na postavení vůči Slunci může způsobovat nerovnoměrné osvětlení oblohy při použití polarizačního filtru s širokoúhlým objektivem v krajinářské fotografii.\n\nPři použití polarizačního filtru dochází k úbytku světla o cca 1,5 EV.\n\nNepolarizované světlo po odrazu na lesklé zrcadlové ploše, obvykle získá stupeň polarizace. Tento jev objevil matematik Étienne-Louis Malus v roce 1808. Po tomto vědci byl také pojmenován Malusův zákon. Polarizační brýle využívají tento efekt, aby zredukovaly záři z odrazu na horizontálním povrchu. Zejména se tak děje při pozorování cesty vpřed z elevačního úhlu.\n\nLidé s polarizačními brýlemi mohou občas zahlédnout náhodné polarizační efekty. Mezi ně patří barevné dvojlomné efekty například na povrchu z tvrzeného skla, autosklech nebo plexisklech. K těmto efektům dochází v souvislosti s přirozeným polarizovaným světlem při odrazu a tříštění. Rovněž polarizované záření z LCD monitorů je s polarizačními brýlemi dobře viditelné.\n\nExistují dva základní typy polarizačních filtrů\n\nPoužití lineárního filtru může mít u fotoaparátu negativní vliv na kvalitu autofokusu nebo měření expozice.\n\n\n"}
{"id": "194524", "url": "https://cs.wikipedia.org/wiki?curid=194524", "title": "Bahna", "text": "Bahna\n\nBahna je každoroční prezentace Armády České republiky a klubů vojenské historie na veřejnosti. Probíhá v prostoru bývalého vojenského cvičiště Bahna u Strašic (dnes CHKO Brdy). Hlavním cílem je ukázat veřejnosti současnou vojenskou techniku při praktických ukázkách v terénu a připomenout tradice a bojové operace minulosti.\n\nBAHNA byla původně organizována STSČ Volduchy jako bodovací terénní závod, známý především svými extrémními terénními překážkami, hlubokými brody a všudypřítomným „bahnem“. V průběhu let přibývalo účastníků a návštěvníků včetně odborné vojenské veřejnosti, od roku 1994 jsou BAHNA současně i Dnem pozemního vojska a celý název akce je \"Den pozemního vojska – BAHNA\".\n\nV současné době pořádá Bahna Velitel pozemních sil a Nadace pozemního vojska AČR jako jednodenní ukázku výzbroje současné i historické armády, kdy v režírovaných scénách předvádí účastníci použití techniky v simulovaných operacích současných či minulých. Armáda České republiky včetně jednotek aktivních záloh předvádí jak ukázky své činnosti v misích tak možnosti rozsáhlejších operací, ke kterým jsou jednotky cvičeny. Kluby vojenské historie inscenují ukázky z dramatických a vojensky zajímavých okamžiků české historie, ať se jedná o operace první světové války, roku 1938, válečné operace na východní či západní frontě nebo na území protektorátu a při osvobozování Československa.\n\nV ukázkách účinkuje několik stovek vojáků a členů klubů vojenské historie z tuzemska i zahraničí, množství nejrůznější techniky. Účastní se jich též spojenci z členských států NATO se svou současnou bojovou technikou.\n\nKaždoroční návštěva se odhaduje okolo 50 tisíc návštěvníků, vstup je zdarma.\n\n\n"}
{"id": "194529", "url": "https://cs.wikipedia.org/wiki?curid=194529", "title": "Mahaveli", "text": "Mahaveli\n\nMahaveli ( ) je nejdelší řeka na Srí Lance Je dlouhá přibližně 350 km. Povodí má rozlohu přibližně 10 000 km².\n\nPramení v horách v centrální části ostrova. Ústí dvěma rameny do Bengálského zálivu.\n\nZdroj vody je dešťový. Vysoký průtok po celý rok kolísá jen minimálně.\n\nNa dolním toku je možná vodní doprava.\n"}
{"id": "194530", "url": "https://cs.wikipedia.org/wiki?curid=194530", "title": "Klávesová zkratka", "text": "Klávesová zkratka\n\nKlávesová zkratka (anglicky \"keyboard shortcut\") je kombinace několika kláves, jejichž současné stisknutí vyvolá nějakou funkci.\n\nKlávesová zkratka se obvykle skládá ze dvou až tří kláves (větší počet ovšem není vyloučen), z nichž typicky poslední může být plnovýznamová klávesa ( = jiná než předřazovací), ostatní klávesy jsou tzv. klávesy předřazovací (Shift, Ctrl, Alt a Alt Gr, někdy též klávesa s logem (např. Windows, Macintosh) nebo klávesa Fn).\n\nPořadí stisku předřazovacích kláves bývá libovolné, plnovýznamová klávesa musí být stisknuta jako poslední.\n\nKlávesová zkratka se zapisuje jako sekvence tisknutých kláves, většinou oddělených mezerou nebo znakem plus (+), ojediněle i jiným způsobem (např. znakem mínus).\n\nKonkrétní klávesové zkratky jsou vždy silně závislé na použitém hardware a software, autoři programového vybavení se však obvykle snaží dodržovat určité zažité standardy pro nejobvyklejší funkce.\n\nZvláštní klávesová zkratka, která je definovaná už v BIOSu. Její stisk způsobí restart počítače. Operační systém Windows pod tuto zkratku umístil Správce úloh, který ale také obsahuje možnost restartu.\n\nPoužívá se k formátování textu. Mezi základní a široce podporované patří:\n\nUmožňuje uživateli pracovat se schránkou. Většina aplikací používá pro práci se schránkou tyto klávesové zkratky:\n\n\nUmožňuje napsat znak, který není na klávesnici přímo dostupný. Takovýchto zkratek je veliké množství. Mezi nejpoužívanější patří zkratka pro zavináč (@): + nebo + + \n\nVyvolá nějakou funkci aplikace nebo operačního systému. Je závislá na použité aplikaci a operačním systému (někdy i na verzi). Často má uživatel možnost si zkratku nastavit, změnit nebo zrušit podle svého přání.\n\n\n"}
{"id": "194537", "url": "https://cs.wikipedia.org/wiki?curid=194537", "title": "Skoky (Dolní Újezd)", "text": "Skoky (Dolní Újezd)\n\nSkoky jsou vesnice v okrese Přerov v Olomouckém kraji, jedna ze tří místních částí obce Dolní Újezd. Leží v severozápadním sousedství Dolního Újezda v nadmořské výšce okolo 352 metrů. Při sčítání lidu roku 2001 měly Skoky 120 domů a 343 obyvatel.\n\nV rámci obce Dolní Újezd mají Skoky nejkratší historii, byly založeny v letech 1820-1822 jako tzv. újezdská kolonie. Zpočátku nebyla osada vlastně ani oddělovaná od Újezdu a říkalo se jí pouze \"Kolonie\". První osadníci Skoků pocházeli z blízkého okolí a postavili si zde po obou stranách silnice z Olomouce do Lipníka nad Bečvou 22 domků.\n\nJiž roku 1806 si zde však zřídil Josef Beck hostinec a když jej v roce 1816 přebíral jeho stejnojmenný syn, nesl název „U zeleného stromu“. Je možné, že hostinec dal budoucí osadě název, podle tanečních zábav, které se v něm konaly – „jít si skočit“. Přibližně od roku 1824 již stála na pozdější návsi kaplička zasvěcená sv. Janu Nepomuckému a dřevěný kříž. Kříž byl od roku 1881 nahrazen novým kamenným.\n\nV roce 1820 zde stálo 16 domů s čísly navazujícími na Dolní Újezd, a to 61–76. Do roku 1923 byly součástí Dolního Újezdu, od roku 1924 do roku 1960 samostatnou obcí, v roce 1960 došlo ke sloučení s obcí Staměřice. Ty se následně v roce 1976 sloučily opět s Dolním Újezdem jako současné místní části.\n"}
{"id": "194538", "url": "https://cs.wikipedia.org/wiki?curid=194538", "title": "Staměřice", "text": "Staměřice\n\nStaměřice jsou vesnice v okrese Přerov v Olomouckém kraji, jedna ze tří místních částí obce Dolní Újezd. Nachází se směrem severozápadním zhruba 2,5 km od Dolního Újezda a 7 km od Lipníka nad Bečvou, v nadmořské výšce kolem 371 m. Při sčítání lidu roku 2001 měly Staměřice 87 domů a 265 obyvatel. Část obce sestává z osad Staměřice, Mokř a Zavadilka, patří k ní i samoty Horní a Prostřední pila. Na Zavadilce byl původně hostinec, postavený u císařské cesty.\n\nStaměřice patří do mikroregionu Pobečví a jsou nejvýše položeným místem v tomto regionu (371 m n. m.)\n\nNejstarší písemná zmínka o Staměřicích (dříve jako Staniměřice) pochází, stejně jako v případě Dolního Újezda, z roku 1322. Roku 1364 se ze vsi platilo mýtné pět grošů v Olomouci. \n\nDo roku 1548 patřily Staměřice k helfštýnskému panství a poté je odprodal s dalšími vesnicemi Jan z Pernštejna Erasmovi z Bobolusk. Vzniklo tak panství Veselíčko, které od roku 1573 do 40. let 20. století drželi Podstatští-Lichtensteinové. V roce 1905 byla na návsi postavena kaple Panny Marie Bolestné manžely Calábkovými, majiteli hostince na Zavadilce. Vincenc Calábek zastával funkci starosty obce. Ves sama spadala farou pod Osek nad Bečvou, od roku 1764 byla přifařena pod Velký Újezd. Ve stejné době tomu tak bylo i se školou, přičemž v roce 1895 si obec postavila vlastní školu, která sloužila do roku 1924.\n\nOd roku 1901 byly Staměřice samostatnou obcí (od roku 1960 k nim patřily Skoky) a to do roku 1983. S Dolním Újezdem se společným MNV se spojila obec v roce 1976 a od roku 1983 se stala jeho místní částí.\n\nV roce 1794 zde bylo 23 domů se 121 obyvateli, v roce 1900 42 domů s 266 obyvateli a roku 1980 65 domů a 257 obyvatel.\n"}
{"id": "194541", "url": "https://cs.wikipedia.org/wiki?curid=194541", "title": "Medžerda", "text": "Medžerda\n\nMedžerda ( ) je řeka v Severní Africe. Protéká Alžírskem a Tuniskem. Je dlouhá 460 km. Povodí má rozlohu přibližně 22 000 km².\n\nPramení ve východních výběžcích pohoří Tell Atlas (hory Medžerda). Ústí do Tuniského zálivu Středozemního moře, přičemž vytváří deltu.\n\nVyznačuje se vysokým kolísáním průtoku od 3 až 4 m³/s v létě po 1500 až 2500 m³/s nebo dokonce 13 000 m³/s po silných zimních deštích.\n\nNa řece byly vybudovány přehradní nádrže, které se využívají na zavlažování. Údolí řeky je významná zemědělská oblast Tuniska.\n\nVe starověku se řeka nazývala \"Bagrades\". V roce 203 př. n. l. na ní v bitvě u Bagrades během druhé punské války porazil Scipio numidského krále Syfaka.\n"}
{"id": "194553", "url": "https://cs.wikipedia.org/wiki?curid=194553", "title": "SMS Tegetthoff", "text": "SMS Tegetthoff\n\nSMS Tegetthoff byla rakousko-uherská bitevní loď (dreadnought) stejnojmenné třídy. Jméno dostala podle rakouského admirála Wilhelma von Tegetthoff, který se nejvíce proslavil porážkou italského námořnictva v bitvě u Visu.\n\nPřestože ze všech dreadnoughtů této třídy byl jako první dokončený SMS Viribus Unitis, kýl \"Tegetthoffu\" byl založen dříve a proto je po něm označena celá tato třída.\n\nLoď byla postavena v loděnici \"Stabilimento Tecnico Triestino\" v Terstu. Na jaře roku 1914, těsně před vypuknutím první světové války, podnikly \"Tegetthoff\" a \"Viribus Unitis\" plavbu východním Středomořím, přičemž kotvily i na Maltě. Dne 24. 5. 1915 se loď účastnila útoku na italský přístav Ancona. V roce 1918 se měla podílet na útoku na blokádu Otrantské úžiny, který byl ale po potopení jeho sesterské lodi SMS Szent István, odvolán. V době potopení \"Szent Istvánu\" s ním \"Tegetthoff\" plul v jednom svazu a před jeho potopením se jej neúspěšně pokusil odtáhnout do bezpečí.\n\nPo skončení války byla loď předána italskému námořnictvu, které jí mezi lety 1924 a 1925 sešrotovalo.\n\n"}
{"id": "194562", "url": "https://cs.wikipedia.org/wiki?curid=194562", "title": "Petr Fiala (politik)", "text": "Petr Fiala (politik)\n\nPetr Fiala (* 1. září 1964 Brno) je český politolog, vysokoškolský učitel a politik. Od října 2013 zastává poslanecký mandát v Poslanecké sněmovně PČR, do níž kandidoval v předčasných volbách jako nestraník z prvního místa jihomoravské kandidátky ODS. Členem této strany se následně stal 7. listopadu 2013 a na 24. kongresu, který reflektoval drtivou volební porážku, byl 18. ledna 2014 zvolen čtvrtým předsedou Občanské demokratické strany. Od listopadu 2017 je místopředsedou Poslanecké sněmovny PČR.\n\nMezi 2. květnem 2012 až 10. červencem 2013 působil jako ministr školství, mládeže a tělovýchovy Nečasova kabinetu. V akademickém prostředí byl rektorem a prorektorem Masarykovy univerzity v Brně.\n\nJe z tradiční moravské měšťanské rodiny. Jeho dědeček František Fiala byl právník, který za první republiky pracoval jako vrchní rada politické správy na okresních hejtmanstvích v Ostravě, Hodoníně a Olomouci nebo později jako státní rada v Brně. Babička Františka z otcovy strany byla Židovka, celá rodina za války skončila v koncentračním táboře. Jeho otec s bratrem Jiřím se jako židovští míšenci dostali do koncentračního tábora až v roce 1944. Otec po válce vstoupil do KSČ, vystoupil po událostech v Maďarsku v roce 1956. Poté musel pracovat v dělnických profesích a kádrový profil celé rodiny byl poznamenán. Jeho matka Zdenka pracovala jako úřednice, později byla v důsledku onemocnění rakoviny v invalidním důchodu.\n\nV letech 1983–1988 vystudoval český jazyk a literaturu a dějepis na Filozofické fakultě Masarykovy univerzity (tehdy Univerzita Jana Evangelisty Purkyně v Brně), poté pracoval jako historik starších dějin v Muzeu Kroměřížska v Kroměříži (1988–1989). Po listopadu 1989 se vrátil do Brna, kde krátce působil jako novinář v deníku \"Lidová demokracie\". Po odchodu z redakce těchto novin byl od dubna 1990 zástupcem šéfredaktora \"Revue Proglas\". Dlouholetý předseda moravského zemského výboru české sekce Panevropské unie (\"Paneuropa-Union Böhmen und Mähren\"). Od roku 1990 se podílel na založení oboru politologie, s Vladimírem Čermákem zakládal Katedru politologie na Filozofické fakultě MU, jejíž vedení po něm v roce 1993 převzal. V roce 1996 se habilitoval na Univerzitě Karlově v Praze, v roce 2002 byl jmenován prvním profesorem pro obor politologie v České republice.\nKatedru politologie vedl deset let, od roku 1998 na nově založené Fakultě sociálních studií. V roce 1996 se stal také ředitelem Mezinárodního politologického ústavu Masarykovy univerzity, kde úzce spolupracoval s významnými osobnostmi československého exilu Mojmírem Povolným a Ivanem Gaďourkem, kteří stáli u jeho vzniku. Podílel se na založení prvního českého odborného politologického periodika – \"Politologického časopisu\" (1994). V roce 2002 byl jmenován vedoucím nově vzniklé Katedry mezinárodních vztahů a evropských studií a získal Jean Monnet Chair, v letech 2005–2011 byl vedoucím Institutu pro srovnávací politologický výzkum. V roce 2004 se stal děkanem Fakulty sociálních studií a v témže roce byl zvolen rektorem Masarykovy univerzity.\nRektorem Masarykovy univerzity byl dvě funkční období (2004–2011), univerzita v té době zaznamenala výrazný kvantitativní i kvalitativní vzestup, stala se významnou středoevropskou vzdělávací a výzkumnou institucí (45 tis. studentů, z toho více než 14 % zahraničních), nejžádanější českou vysokou školou z hlediska zájmu uchazečů, vytvořila celostátní systém na odhalování plagiátů apod. V tomto období Masarykova univerzita mj. postavila nový kampus pro biomedicínské obory, který je jednou z největších staveb a jednorázových investic (220 mil. €) v oblasti vysokého školství ve střední a východní Evropě; v roce 2006 otevřela vlastní výzkumnou stanici v Antarktidě, koordinovala projekt Středoevropského technologického institutu (CEITEC) ve výši 5,3 mld. Kč z prostředků evropských strukturálních fondů, který byl zahájen v roce 2011.\n\nPo skončení rektorského mandátu působil jako prorektor pro akademické záležitosti Masarykovy univerzity, od září 2011 byl hlavním vědeckým poradcem předsedy vlády České republiky, 2. května 2012 byl jmenován ministrem školství, mládeže a tělovýchovy ve vládě Petra Nečase.\n\nVe volbách do Poslanecké sněmovny PČR v roce 2013 kandidoval v Jihomoravském kraji jako lídr ODS a byl zvolen se ziskem devátého nejvyššího počtu preferenčních hlasů (11 372) v celé zemi. V listopadu byl zvolen místopředsedou poslaneckého klubu ODS.\n\nNa 24. kongresu ODS v Olomouci byl 18. ledna 2014 zvolen předsedou strany. Zvítězil již v prvním kole, v němž získal hlasy 437 delegátů a porazil tak Miroslavu Němcovou a Edvarda Kožušníka. Funkci obhájil na 27. kongresu ODS v Ostravě, když v lednu 2016 získal 436 hlasů od 470 delagátů (tj. 93 %). Na funkci předsedy strany byl jediným kandidátem.\n\nVe volbách do Poslanecké sněmovny PČR v roce 2017 byl lídrem ODS v Jihomoravském kraji a také celostátním lídrem strany. Získal 13 035 preferenčních hlasů a obhájil mandát poslance. Dne 24. listopadu 2017 kandidoval na post místopředsedy Poslanecké sněmovny PČR. V prvním kole volby dostal jen 83 hlasů od 195 přítomných poslanců, ve druhém kole pak 85 hlasů od 191 přítomných poslanců (ani v jednom kole tak zvolen nebyl). Nakonec byl do této funkce dne 28. listopadu 2017 zvolen, když obdržel 116 hlasů od 186 přítomných poslanců.\n\nNa 28. kongresu ODS v Ostravě v lednu 2018 obhájil post předsedy strany. Jakožto jediný kandidát získal 451 z 483 hlasů (tj. 93 %). Stejně tak na 29. kongresu ODS v Praze v lednu 2020, kdy jako jediný kandidát získal 470 z 505 hlasů (tj. opět 93 %).\n\nVe své vědecké práci se specializuje na srovnávací politologii a evropskou politiku. Publikace věnované problematice evropské integrace významným způsobem ovlivňují vědeckou i veřejnou debatu na toto téma. Monografie \"Evropská unie\" (s M. Pitrovou, 2003, 2009) patří k standardním pracím oboru a používá se také jako učebnice na řadě vysokých škol v České republice a na Slovensku, k jeho nejznámějším knihám v této oblasti patří \"Evropský mezičas\" (2007, 2010). Kniha \"Politický extremismus a radikalismus v České republice\" (1996), kterou uspořádal, stála v počátcích vědeckého výzkumu tohoto fenoménu v Česku. Značného (i mezinárodního) ohlasu se dostalo jeho pracím věnovaným politické dimenzi náboženství (např. \"Katolicismus a politika\", 1996; \"Laboratoř sekularizace\", 2007); dlouhodobý historický a sociálně-vědným výzkum podzemních církevních aktivit v období komunismu (s J. Hanušem) shrnuje monografie \"Skrytá církev\" (1999, \"Die Verborgene Kirche\", 2004). Významné jsou jeho práce věnované politickým stranám a zájmovým skupinám, k nejznámějším patří \"Teorie politických stran\" (s M. Strmiskou, 1998, 2009), jako autor a editor se podílel mj. na monografiích \"Politické strany ve střední a východní Evropě\" (2002), \"Partie i systemy partyjne Europy Środkowej\" (2003), \"Eurostrany\" (2007) nebo \"Europeizace zájmů\" (2009). Velkou pozornost vyvolala jeho kritická analýza současné politiky \"Politika, jaká nemá být\" (2010). Je autorem 14 monografií a více než 200 odborných studií publikovaných v řadě zemí, podílel se na řešení mnoha národních i mezinárodních výzkumných projektů.\n\nV osmdesátých letech se zapojil do nezávislých občanských aktivit, v letech 1984–1989 se účastnil tzv. podzemní univerzity, bytových seminářů zaměřených na politickou filozofii v Brně, byl zapojen do neoficiálních křesťanských aktivit především v okruhu tajně vysvěceného biskupa Stanislava Krátkého. S několika brněnskými studenty založil a v letech 1988–1989 vydával samizdatový vysokoškolský časopis \"Revue 88\".\n\nPo listopadu 1989 pokračoval v publikačních a občanských aktivitách, působil jako redaktor a editor např. v časopisech \"Proglas, Revue Politika, Kontexty\" apod. V roce 1993 založil s přáteli občanské sdružení Centrum pro studium demokracie a kultury (CDK), think-tank, který se stal jednou z nejúspěšnějších neziskových vzdělávacích a kulturních organizací.\n\nDlouhodobě působí také v institucích a orgánech zabývajících se vysokým školstvím a výzkumem v ČR i v zahraničí. V letech 2005–2009 byl opakovaně zvolen místopředsedou, v letech 2009–2011 předsedou České konference rektorů, na mezinárodní úrovni byl mj. členem Rady Evropské univerzitní asociace (2009–2011). Parlamentem byl v roce 2007 zvolen do Rady Ústavu pro studium totalitních režimů, kde působil pět let, vládou ČR byl v roce 2002 jmenován členem Akreditační komise (do roku 2004), v roce 2008 se stal členem Rady pro výzkum, vývoj a inovace, jejímž je nyní místopředsedou. Je členem mnoha vědeckých a akademických rad veřejných i soukromých vysokých škol a výzkumných institucí v České republice i v zahraničí. Za svou vědeckou a akademickou činnost obdržel řadu ocenění, v roce 2011 byl vyznamenán Zlatou plaketou prezidenta republiky.\n\nV srpnu 2016 prohlásil, že „radikální islám je ve válce s Evropou ... česká vláda neměla přistupovat na nesmyslnou migrační politiku EU, nedopustit kvóty a nepřijímat sem migranty, kteří představují riziko.“\n\n\n"}
{"id": "194566", "url": "https://cs.wikipedia.org/wiki?curid=194566", "title": "Tana", "text": "Tana\n\nTana může znamenat:\n\n\n\n\n"}
{"id": "194574", "url": "https://cs.wikipedia.org/wiki?curid=194574", "title": "Triedr", "text": "Triedr\n\nTriedr (binokulár) je přenosný dalekohled, tvořený soustavou čoček a hranolů. Jeho konstrukce vychází z prací optika Antonína Marii Šírka z Rejty v 17. století.\n\nV principu se jedná o Keplerův dalekohled se dvěma spojnými čočkami. Mezi ně je navíc vložena soustava dvou optických hranolů, které obraz čtyřikrát odrazí (nastává zde totální odraz). Hranoly jsou vzájemně pootočeny o 90°. Tím je původně převrácený obraz narovnán a navíc se tak zkrátí konstrukční délka dalekohledu, takže lze použít objektiv s delší ohniskovou vzdáleností a tím i zvětšením triedru.\n\nTriedr se vyrábí obvykle v binokulárním provedení a charakterizuje dvojicí čísel, jež udávají zvětšení a průměr objektivu. Triedr 8×50 má osminásobné zvětšení a objektiv o průměru 50 mm.\n\nPoužívá se v turistice, myslivosti, námořnictví, vojenství aj.\n\nPro účely vyžadující větší zvětšení (např. pro sportovní střelbu) se používají i triedry v monokulárním provedení (obvykle na stativu).\n\n"}
{"id": "194589", "url": "https://cs.wikipedia.org/wiki?curid=194589", "title": "Přepnutí kontextu", "text": "Přepnutí kontextu\n\nPřepnutí neboli změna kontextu ( ) je operace, při níž víceúlohový operační systém přepíná řízení mezi procesy. Při tom je potřeba uložit aktuální stav CPU odpovídající doposud běžícímu procesu a obnovit stav CPU pro pokračování druhého procesu. K tomuto ději dochází v moderních operačních systémech mnohokrát za sekundu. Přepnutí kontextu může být na některých procesorech časově poměrně náročná operace, proto se ji operační systémy snaží maximálně optimalizovat. Snazší může být přepínání mezi vlákny téhož procesu. Jaké činnosti se provádějí při přepínání kontextu, závisí na procesoru a operačním systému.\n\nKontext je stav procesoru (především obsah registrů), případně dalších částí počítače (koprocesoru), který je nutné uchovat, aby bylo možné přepnout na provádění jiného procesu a později \"přepnout zpět na původní proces, aniž by došlo k narušení jeho činnosti\". Stav procesoru se obvykle ukládá do paměti přidělené procesu, často na zásobník procesu, nebo do předem připravené oblasti dat v adresním prostoru procesu.\n\nDo kontextu můžeme zahrnout i obsahy různých cache procesoru (např L1 cache nebo TLB): ty se sice při vlastním přepnutí kontextu neukládají ani nenačítají, ale je nutné jejich obsah explicitně nebo implicitně zneplatnit, aby došlo k jejich novému naplnění. To je příčinou, proč je přepnutí kontextu na moderních procesorech tak „drahé“ (časově náročné) – zvláště pokud dojde ke změně adresového prostoru, jak se děje při přepnutí procesů na rozdíl od přepnutí vláken.\n\nK přepnutí kontextu může dochází ve třech případech:\n\nNejčastěji dochází k přepnutí kontextu při plánování procesů, kdy je nutné ukončit běh jednoho procesu a vybrat jiný, kterému bude procesor následně přidělen. V preemptivních multitaskingových operačních systémech poskytuje plánovač každé úloze procesor na určitou dobu, která se nazývá \"Time slice\".\n\nJestliže proces neodevzdá CPU dobrovolně (např. voláním vstupně/výstupní operace), je jeho vykonávání přerušeno příchodem přerušením od časovače a operační systém místo něj může spustit další proces, takže se procesy čekající na přidělení procesoru vystřídají. Na víceprocesorovém systému se může stát, že jeden z procesorů je trvale přidělen výpočetně náročnému procesu, zatímco ostatní procesy včetně jádra operačního systému používají ostatní procesory.\n\nNěkteré architektury (jako třeba architektura IBM PC založená na procesory architektury x86) jsou řízeny přerušením. To znamená, že pokud procesor vyžaduje z disku nějaká data, nemusí se zatěžovat čekáním, než čtení skončí, stačí podat žádost a pokračovat s jinou operací; když čtení skončí, řadič disku vygeneruje přerušení, které v procesoru spustí část operačního systému zvanou obsluha přerušení.\n\nJe jasné, že je nutné přepnout kontext, když je vydáno přerušeni: stav právě běžícího procesu musí být odložen, aby obsluha přerušení mohla být vykonána.\n\nKdyž si operační systém vyžádá přechod mezi uživatelským režimem (user mode) a jaderným režimem (kernel mode), není přepnutí kontextu potřebné. Tato změna není přepnutím kontextu z uživatelského pohledu, avšak operační systém může v tento okamžik přepnutí kontextu provést.\n\nPřepínaní kontextu může být primárně prováděno softwarem nebo hardwarem. Některé procesory jako Intel 80286 a vyšší mají hardwarovou podporu pro přepínání kontextu, použitím speciálního datového segmentu TSS (task state segment). Při přepnutí úlohy nastane to, že CPU může automaticky načíst nový stav z TSS (implicitně následuje volání instrukcí odkazujících na bránu úloh (task gate), nebo explicitně následuje přerušení či výjimky). V porovnání s ostatními úlohami vykonávanými v hardwaru by tato měla být poměrně rychlá, nicméně tradiční operační systémy jako třeba Windows nebo Linux tuto vlastnost nepoužívají. To hlavně důsledkem těchto dvou důvodů: První je, že hardwarové přepnutí kontextu neuloží všechny registry které je zapotřebí uložit, jako třeba registry s plovoucí řádovou čárkou (přestože je TS bit automaticky nastaven v kontrolním registru CR0, mající za následek chybu při provádění instrukci s plovoucí řádovou čárkou, která dává operačnímu systému možnost ukládání a načítání stavu plovoucí řádové čárky) a naopak ukládá registry které nemusí být nutné ukládat (segmentové registry). Druhým problémem je, že rychlost hardwarového přepnutí není ve skutečnosti o tolik větší než u přepnutí softwarového.\n\nNěkteré architektury procesorů mají podporu pro současné uchovávání několika kontextů, která umožňuje velmi rychlé přepínání kontextů bez potřeby uložit kontext jednoho procesu do paměti a načíst kontext jiného procesu. Extrémním případem je sudová (barrel) procesorová architektura, která při každém cyklu přepíná mezi vlákny.\n"}
{"id": "194592", "url": "https://cs.wikipedia.org/wiki?curid=194592", "title": "Kostel svatého Jakuba (Dolní Olešnice)", "text": "Kostel svatého Jakuba (Dolní Olešnice)\n\nKostel svatého Jakuba je kostel v Dolní Olešnici. Byl postaven na hřbitově nad osadou roku 1559 jako pozdně gotická a renesanční smíšená stavba na místě staršího gotického kostela. Kostel byl přestavěn roku 1589 asi Carlo Valmadim (sakristie s oratoří a klenba). Kostel byl v roce 1608 rozšířen o věž a roku 1629 o předsíň na severní straně lodi. Na kostele se zachovala téměř neporušená sgrafitová výzdoba.\n\nTato stavba patří k první Valmadiho sakrální stavbě a její výstavba probíhala téměř celou druhou polovinu 16. století. Kostel je jednolodní orientovaná stavba s polygonálním kněžištěm, západní věží, severní předsíní a jižní sakristií. Patky kleneb dosedají na přízední pilíře. Vrcholy klenby jsou spojeny podélným hřebenem, ve střední části přerušeným geometrickým obrazcem. Presbytář, do lodi otevřený půlkruhovým vítězným obloukem, je sklenut valenou klenbou, jejíž výseče jsou spojeny podélným, vrcholem klenby jsoucím hřebenem. Jižní sakristie s oratoří v patře je uzavřena valenou klenbou s lunetami, severní předsíň s pravoúhlým portálem křížově a podvěží taktéž. Plošná průčelí jsou uzavřena lunetovou římsou obíhající kolem stavby a jsou pokryta sgrafitovou výzdobou. Členěna jsou hrotitými, neprofilovanými okny, která zasahují nepravidelně do lunetové římsy. Výškově je stavba ukončena vysokou sedlovou střechou. Jak již bylo uvedeno, probíhala stavba v několika etapách. V roce 1608 přistavěl Valmadi ke kostelu západní věž, rozdělenou kordonovými římsami na dvě patra.\n\nZařízení rokokové, z 2. pol. 18. století. Hlavní oltář rámový, s obrazem sv. Jakuba a sochami sv. Petra a Pavla. Na rokokovém bočním oltáři P. Marie panelová skříň s pozdně gotickou sochou P. Marie, kol. r. 1500. Boční oltář sv. Jana Nepomuckého, klasicistní, portálový, sloupový. Křížová cesta rokoková. Ve hřbitovní zdi zazděna původní renesanční brána z r. 1578.\n\n"}
{"id": "194604", "url": "https://cs.wikipedia.org/wiki?curid=194604", "title": "Triconodonta", "text": "Triconodonta\n\nTriconodonta je vymřelá skupina savců, která stojí někde mezi vejcorodými a živorodými. Žili v triasu a křídě.\n\nJejich jméno, které znamená „tři kuželovité zuby“, je založeno na jejich základní charakteristice. Jejich morfologie je typická pro primitivní savce: byli malí, pokrytí srstí a měli dlouhý ocas. Pravděpodobně to byli noční živočichové, díky čemuž unikali před predací a konkurencí ze strany menších teropodních dinosaurů. Obývali nory, v noci lovili malé plazy a hmyz. Nově objevené fosilie z Číny ale ukazují, že někteří z nich mohli lovit také malé dinosaury. Posledním objeveným trikonodontem je \"Yanoconodon allini\", který je významný tím, že poskytuje informace o rané evoluci středního ucha.\n\n\n"}
{"id": "194615", "url": "https://cs.wikipedia.org/wiki?curid=194615", "title": "Arthur Hoerée", "text": "Arthur Hoerée\n\nHoerée Arthur (* 16. dubna 1897, Brusel, Belgie – 2. června 1986, Paříž, Francie) byl belgický skladatel a hudební kritik, činný od 1919 v Paříži (Revue Musicale). Byl autorem písňových cyklů s komorním orchestrem, \"Pastorale et danse pro smyčcový kvartet\", septetu, tria pro flétnu, fagot a klavír, \"Ode au Soleil pro soli\" pro sbor a orchestr, baletu \"La souris blanche et la Dame de Paris\".\n"}
{"id": "194621", "url": "https://cs.wikipedia.org/wiki?curid=194621", "title": "Seznam předsedů Poslanecké sněmovny Parlamentu České republiky", "text": "Seznam předsedů Poslanecké sněmovny Parlamentu České republiky\n\nToto je seznam předsedů Poslanecké sněmovny Parlamentu České republiky od jejího vzniku 1. ledna 1993\n"}
{"id": "194624", "url": "https://cs.wikipedia.org/wiki?curid=194624", "title": "Age of Empires II", "text": "Age of Empires II\n\nAge of Empires: Age of Kings je historická realtimově stragetická videohra vytvořená vývojovým týmem Ensemble Studios. Hra se odehrává v prostředí středověku v Evropě a Asii, datadisky také v Americe. Navazuje na předchozí titul Age of Empires a následovníka má v podobě Age of Empires III.\n\nHra Age of Empires II: The Age of Kings byla vydána v roce 1999 a přinesla některé nové herní prvky jako např. brány v opevnění a umísťování jednotek do budov. Hra je zasazena do prostředí středověku od jeho temných počátků až do začátků renesance včetně španělských výbojů v Mexiku. Hráč si může vybrat z třinácti (a v datadisku ještě z dalších deseti) civilizací.\n\nHra funguje na stejném grafickém enginu jako první hra, ale zobrazení umožňuje vykreslení větších detailů budov a dalších objektů, bohatší jsou i možnosti různých nastavení. Hra byla vydána i pro herní konzoli Nintendo DS.\n\nHráč si může vybrat ve hře ze 13 (v The Conquerors datadisku z 18, v Rise of the Rajas datadisku až z 31) civilizací. Každá má své speciální jednotky (v datadisku také technologie).\n\nCivilizace:\n\nV datadisku: The Conquerors\n\nV datadisku: The Forgotten (Forgotten Empires)\n\nV datadisku: The African Kingdoms\n\nV datadisku: Rise of the Rajas\n\nVe hře jsou historické kampaně:\n\nV datadisku The Conquerors:\n\nV datadisku The Forgotten:\n\nV datadisku The African Kingdoms:\n\nV datadisku Rise of the Rajas:\n\nHra byla vydána v srpnu 2000 a měla brzy velký počet příznivců. Postupně se přešlo z Age of Kings na datadisk The Conquerors, který se hraje dodnes.\n\nVe hře najdeme 5 nových civilizaci (Aztékové, Hunové, Májové, Korejci, Španělé), 4 nové kampaně, 11 nových jednotek, 26 nových technologií, různé typy her a spoustu nových map.\n\nTento datadisk vyšel 7. listopadu 2013. Obsahuje 5 nových civilizací (Indové, Inkové, Italové, Maďaři, Slované). Ve hře přibyly opět nové jednotky a každá civilizace je obohacena o 1 unikátní technologii. Je to první datadisk, který není vyvíjen Microsoft Game Studios a Ensemble Studios, ale hráčem Cysion, který se spolupracoval s grafiky a skriptéry s cílem dát hře nový rozměr.\n\nDatadisk vyšel 5. listopadu 2015. Mimo jiné obsahuje čtyři nové civilizace: Berbery, Etiopany, Malijce a Portugalce.\n\nDatadisk vyšel 19. prosince 2016. Mimo jiné obsahuje čtyři nové civilizace: Barmánce, Malajce, Khméry a Viety.\n\n\n"}
{"id": "194633", "url": "https://cs.wikipedia.org/wiki?curid=194633", "title": "Blow Job", "text": "Blow Job\n\nBlow Job je krátký film z roku 1963 režírovaný Andy Warholem, který byl natočený už v roce 1961. 35 minutový film byl nasnímán 16 mm kamerou Bolex na černobílý filmový negativ. Ta po celý film zachycuje tvář DeVerena Bookwaltera při orálním sexu, pravděpodobně s Willardem Maasem. Po celý film v záběru pouze obličej uspokojovaného Bookwaltera – přesto však je, vzhledem k jeho výrazu, zcela evidentní, že mimo obraz k felaci skutečně dochází.\nCena pornofilmu byla stanovena na 434 565 Kč\n\n"}
{"id": "194635", "url": "https://cs.wikipedia.org/wiki?curid=194635", "title": "Martinicové a Clam-Martinicové", "text": "Martinicové a Clam-Martinicové\n\nMartinicové byli český šlechtický rod připomínaný od 14. století, v roce 1416 získali Smečno, které se stalo hlavním rodovým sídlem až do roku 1922. Od 15. století zastávali vysoké úřady v zemské správě Českého království. Nejvýznamnějším členem rodu byl Jaroslav Bořita z Martinic (1582–1649), který získal titul říšského hraběte (1621) a pozvedl svůj rod mezi nejvýznamnější šlechtu habsburské monarchie. V 17. století patřili Martinicové mezi nejbohatší rodiny, kromě Smečna vlastnili řadu statků v severních, západních a východních Čechách. Členové rodu zastávali nejvyšší zemské úřady v Čechách (Bernard Ignác byl dlouholetým nejvyšším purkrabím), v následujících generacích se dostali k prestižním postům u císařského dvora a v diplomacii (Jiří Adam II. z Martinic byl místokrálem v Neapoli). Pět Martiniců získalo Řád zlatého rouna, několik nejvýznamnějších členů rodu je pohřbeno v pražské katedrále sv. Víta.\n\nRod Martiniců vymřel po meči v roce 1789, jejich jméno a erb získal v roce 1792 Karel Josef Clam (1760–1826), který se oženil s dědičkou posledního mužského potomka Martiniců. \"Clam-Martinicové\" získali také panství Smečno. V 19. století se bratři Jindřich Jaroslav Clam-Martinic a Richard Clam-Martinic angažovali jako stoupenci českých národních zájmů. Richardův syn Jindřich Clam-Martinic byl v letech 1916–1917 rakouským ministerským předsedou a po zániku monarchie mu byl velkostatek Smečno zabaven. Potomstvo rodu dnes žije v Rakousku.\n\nRod Martiniců se připomíná poprvé v roce 1322 a svůj původ odvozuje od vsi Martinice u Votic. Podle společného erbu stříbrného leknínu na červeném štítě lze odvozovat příbuzenské vazby na rodiny Kouniců nebo pánů z Talmberka, což ale není prokázáno. Markvart z Martinic skoupil v letech 1416–1418 panství Smečno, které se pak na 500 let stalo hlavním rodovým sídlem. Společenský vzestup zahájil Bořita z Martinic (1420–1479), který za vlády Ladislava Pohrobka a Jiřího z Poděbrad zastával funkci dvorského maršálka (1453–1461) a nechal přestavět tvrz ve Smečně. Post dvorského maršálka zastával v letech 1516–1522 také jeho vnuk Hynek Bořita z Martinic (1470–1526), který mimo jiné vlastnil Benátky nad Jizerou a hrad Dražice. Tyto statky ale prodal a v roce 1518 koupil hrad Okoř. Jeho synovci rozdělili rod na větev okořskou a smečenskou. Zatímco Martinicové na Okoři vyznávali protestantskou víru, smečenští byli naopak katolíci a ve druhé polovině 16. století dosáhli dalších významných funkcí ve správě Českého království, zhruba od této doby se Martinicové také uvádějí jako příslušníci panského stavu. Jiří z Martinic (1546–1598) byl dlouholetým nejvyšším zemským sudím (1585–1597) a krátce před smrtí také nejvyšším kancléřem (1597–1598). Po vymřelé okořské větvi převzal Okoř (1590) a zahájil přestavbu tvrze ve Smečně na renesanční zámek. Kromě toho koupil v roce 1583 dům na Hradčanech, který se po stavebních úpravách jako Martinický palác stal rodinnou pražskou rezidencí.\n\nNejvýznamnější osobností rodu se stal Jaroslav Bořita z Martinic (1582–1649), Jiřího synovec a syn předčasně zemřelého Jaroslava z Martinic (1548–1582). Jaroslav Bořita zdědil po strýci Smečno a Okoř (1598) a již v předbělohorském období se stal výraznou osobností habsburské politiky v Čechách. Jako karlštejnský purkrabí (1617–1618) a královský místodržící se spolu s Vilémem Slavatou stal obětí defenestrace na počátku stavovského povstání. Po exilu v Bavorsku (1618–1620) se vrátil do Čech a stal se předním strůjcem rekatolizace a habsburské politiky. Již v roce 1621 byl povýšen na hraběte a v roce 1625 získal titul \"vladař domu smečanského\". Nadále zastával vysoké úřady v zemské správě a nakonec byl nejvyšším purkrabím Českého království (1638–1649). Významně také přispěl k rozšíření rodových statků a v rámci pobělohorských konfiskací svůj majetek téměř ztrojnásobil. Přikupoval drobné statky v okolí Smečna, v severních Čechách získal panství Ahníkov a Prunéřov (1623), v západních Čechách Plánici, spolu s manželkou koupil Hořovice (1622). Do zástavy a nakonec do dědičného vlastnictví získal královské město Slaný (1638), které bylo připojeno ke Smečnu. Po smrti Jaroslava Bořity přešla Okoř do majetku jezuitské koleje v Praze, ostatní majetek byl rozdělen mezi syny.\n\nJaroslav Bořita byl čtyřikrát ženatý, z prvních dvou manželství měl početné potomstvo a ve dvou generacích jeho synů a vnuků se Martinicové zařadili mezi přední šlechtu Českého království, v 18. století zastávali i vysoké posty u císařského dvora ve Vídni. Nejstarší syn Jiří Adam I. (1602–1651) díky otcově vlivu od mládí zastával vysoké funkce v Čechách, byl prezidentem apelačního soudu (1627–1628) a prezidentem české komory (1628–1632), uplatnil se také jako diplomat (vyslanec ve Frankfurtu 1636). Vzestup rodu stvrdil také sňatkem s Giovannou Gonzagovou z předního italského šlechtického rodu a v roce 1647 získal Řád zlatého rouna. Jiří Adam I. již od roku 1626 spravoval panství Hořovice, později na Klatovsku skoupil panství Klenová a Opálka, čímž vytvořil pozemkový celek s více než dvaceti vesnicemi a dvěma hrady. Zemřel necelé dva roky po otci bez potomstva a jeho majetek zdědil mladší bratr Maxmilián Valentin (1612–1677), který původně sídlil na Moravě, později ale také zastával vysoké posty ve správě Českého království (nejvyšší komoří 1656–1658, nejvyšší hofmistr 1658–1677). Z otcova dědictví převzal dům v Loretánské ulici rozšířený přikoupením dalších nemovitostí (1658), které se později staly základem druhého rodového paláce. Další z bratrů Ferdinand Leopold Benno (1611–1691) byl proboštem vyšehradské kapituly (1635–1691) a koupil panství Horní Cerekev. Nejmladší syn Jaroslava Bořity Bernard Ignác (1614–1685) byl původně také předurčen k duchovní kariéře, na kterou ale rezignoval a desítky let zastával nejvyšší úřady v zemské správě Českého království, v letech 1651–1685 byl nejvyšším purkrabím. Získal Řád zlatého rouna a patřil k předním mecenášům katolické církve, jak v podpoře řádů, tak v architektuře. Po otci vlastnil Hořovice, které sňatkem jeho dcery Terezie Františky (1643–1705) přešly do majetku nejvyššího kancléře Jana Františka Bruntálského z Vrbna (1634–1705).\n\nV následující generaci přesunuli Martinicové své veřejné aktivity z českého prostředí přímo k císařskému dvoru a na pole diplomacie. Z potomstva Maxmiliána Valentina dosáhl nejvyšších postů syn Jiří Adam II. (1645–1714), který byl vyslancem v Anglii, Portugalsku a ve Vatikánu, nakonec zastával funkci místokrále v Neapoli, mimoto byl také nejvyšším maršálkem císařského dvora a získal Řád zlatého rouna. Po otci zdědil Plánici (1677), po starším bratru Jaroslavu Bernardovi (1642–1685) převzal i stěžejní rodové dědictví Smečno se Slaným. Nechal sice postavit zámek v Plánici, ale jeho hlavním sídlem se staly Budenice, které koupil v roce 1693. Zděděné domy v Loretánské ulici v Praze nechal přestavět do podoby honosného barokního paláce podle projektu Carla Fontany (1700–1702). Ze dvou manželství měl jedenáct dětí, nejstarší syn Adolf Bernard (1679–1735) byl císařským nejvyšším maršálkem (1729–1735) a nejvyšším hofmistrem (1735) a získal také Řád zlatého rouna. Ten k rodovému dědictví přikoupil Zelenou horu (1726), kterou pak zdědila jeho jediná dcera Marie Dominika (1707–1784), sestra dominikánka ve Vídni. Jejím odkazem pak Zelená Hora přešla na spřízněný rod Colloredo-Mansfeldů. Adolfův nejmladší bratr František Michael (1704–1773) zahájil kariéru v nižších zemských úřadech v Praze, později byl vyslancem v Portugalsku a jako nejvyšší hofmistr arcivévodkyně Marie Magdaleny také vyslancem v Rakouském Nizozemí. Po bratru Adolfovi zdědil Smečno (1735), kde byl iniciátorem četných stavebních úprav za účasti významných umělců (K. I. Dientzenhofer, I. F. Platzer).\n\nNejmladší syn Maxmiliána Valentina Maxmilián Quidobald (1664–1733) se jako dědic Ahníkova a Prunéřova stal zakladatelem tzv. ahníkovské sekundogenitury. Byl nejvyšším maršálkem císařského dvora (1708–1711), nejvyšším hofmistrem císařovny Eleonory (1711–1720) a nakonec obdržel Řád zlatého rouna. I když v Čechách příliš nepobýval, na prunéřovském panství nechal postavit lovecký zámek v Boleboři. Jeho mladší syn Karel Josef (1699–1769) byl dlouholetým proboštem vyšehradské kapituly (1734–1769). Starší syn císařský tajný rada a komoří Jan Josef Karel (1692–1739) byl pokračovatelem této linie, v následující generaci za Františka Karla (1733–1789) došlo ke sloučení všech martinických majetků (Smečno, Slaný, Ahníkov, Prunéřov). František Karel byl zároveň posledním mužským potomkem Martiniců a jeho úmrtím 29. listopadu 1789 rod vymřel. Jméno jeho manželky Marie Josefy ze Šternberka (1746–1823) je zachováno v názvu bývalých lázní Šternberk mezi Smečnem a Slaným zřízených počátkem 19. století.\n\nPro případ vymření rodu byly stanoveny podmínky rozdělení dědictví již v roce 1633 Jaroslavem Bořitou. Po smrti posledního mužského člena rodu Františka Karla byly naživu tři dědičky. Jeho dcera Marie Anna (1768–1832), sestra Johanna Terezie, provdaná Mirbachová (1731–1804), a sestřenice Marie Anna, provdaná Althannová (1737–1810). Tato Marie Anna získala Ahníkov a Prunéřov, Johanna Terezie byla odškodněna finanční hotovostí a kmenové rodové dědictví Smečno-Slaný převzala dcera Františka Karla Marie Anna (1768–1832). Společným majetkem všech tří dědiček bylo panství Plánice, které bylo již v roce 1790 prodáno Wallisům. Marie Anna (1768–1832) se v roce 1791 provdala za rakouského šlechtice Karla Josefa Clama (1760–1824), který tímto sňatkem pronikl do českého prostředí a nakonec byl v letech 1820–1824 nejvyšší komořím Českého království. Již rok po svatbě obdržel majestát na vznik rodové aliance \"Clam-Martinic\" spolu s převzetím historického titulu \"vladař domu smečanského\" (1792).\n\nSprávu Smečna vedla až do roku 1830 Marie Anna Clam-Martinicová (1768–1832), jejímž smrtí rod Martiniců vymřel i po přeslici. Syn Karel Jan Nepomuk Clam-Martinic (1792–1840) dosáhl v armádě hodnosti generálmajora a ve státní radě vedl vojenský odbor. Jeho manželkou byla Caroline Selina Meade (1797–1869), sestra britského diplomata Richarda Meada, 3. hraběte z Clanwilliamu. Po převzetí dědictví (1830) nechal ve Smečně vybudovat rodovou hrobku. Jeho dva synové se aktivně zapojili do politiky a stali se významnými obhájci českých národních zájmů. Jindřich Jaroslav (1826–1887) byl dlouholetým poslancem českého zemského sněmu a v letech 1861–1887 také prezidentem Národního muzea. Zemřel bezdětný a jeho dědicem byl mladší bratr Richard (1832–1891), který taktéž zastával pročeská stanoviska, byl též místopředsedou říšské radyy a získal Řád zlatého rouna.\n\nRichardův syn Jindřich Karel Maria (1863–1932) se díky sňatku již v mládí dostal do okruhu přátel Františka Ferdinanda, v armádě dosáhl hodnosti plukovníka a v roce 1902 získal dědičné členství v rakouské panské sněmovně. Na podzim 1916 se stal rakouským ministrem zemědělství a nakonec byl od prosince 1916 do června 1917 předsedou rakouské vlády. Musel odstoupit pro neúspěch v řešení národnostních otázek a do konce první světové války zastával méně významný post vojenského guvernéra v Černé Hoře. Jako striktnímu zastánci protičeských postojů mu byl již po roce 1918 zestátněn majetek ve Smečně a měl také zákaz vstupu na území Československa. Bylo mu ale povoleno odvézt vnitřní vybavení smečenského zámku, které bylo přestěhováno na původní rodové sídlo Clam v Rakousku. Tento hrad dodnes patří potomkům Jindřichova bratra Gottfrieda (1864–1935). Současným představitelem rodu je Georg Adam Clam-Martinic (*1956).\n\nErb Martiniců je podobný s erby Kouniců, Drnholců, pánů z Talmberka či Rychnovských, Rychmberských, pánů z Ústí (nad Orlicí), tudíž s nimi pravděpodobně byli příbuzní. Lekníny jsou na červeném podkladu doplněny zlatou šternberskou hvězdou. V klenotu se později objevil rakouský štítek s iniciálami panovníků, kterým sloužil Jaroslav Bořita.\n\n\n\n\n\n\n"}
{"id": "194642", "url": "https://cs.wikipedia.org/wiki?curid=194642", "title": "Eat", "text": "Eat\n\nEat je film vytvořený v roce 1963 Andym Warholem. Je to krátký černobílý film, který zabírá muže na houpací židli, jak asi 45 minut konzumuje houbu. Jediné rozptýlení přijde ve chvíli, když se na rameni muže párkrát usídlí kočka.\n"}
{"id": "194675", "url": "https://cs.wikipedia.org/wiki?curid=194675", "title": "Bourbon-Orléans", "text": "Bourbon-Orléans\n\nBourbon-Orléans je označení rodové linie francouzského královského rodu Bourbonů. Přídomkem \"d'Orléans\" se označovali mladší (většinou druhorození) synové francouzských králů, kterým bylo v úděl uděleno stejnojmenné vévodství. Titul vévody orléanského se uděloval mladším synům krále již v dynastii Valois.\n\nU Bourbonů získává jako první přídomek Orléans mladší syn Jindřicha IV. Mikuláš a po jeho předčasné smrti syn Gaston. Po Gastonově smrti v roce 1660 přechází titul na jeho synovce a zároveň mladšího syna krále Ludvíka XIII. Filipa. Filip I. Orleánský získává pro svůj rod titul vévody orléanského dědičně. U Filipa I. se původně neočekávalo, že by mohl mít potomky, jelikož jeho život provázela řada homosexuálních skandálů. Rodová sňatková politika však byla důležitější a tak byl Filip I. na příkaz svého bratra Ludvíka XIV. oženěn se svou sestřenicí Henriettou Stuartovnou, dcerou popraveného anglického krále Karla I. Jeho druhou ženou se později stala Alžběta Šarlota Falcká, s níž měl tři děti. Jeho synem Filipem II. Orleánským, který vzešel z tohoto manželství pokračuje rodová linie Bourbon-Orléans.\n\nNěkteří příslušníci rodu Bourbon-Orléans kteří z hlediska politického nebo genealogického výrazněji zasáhli do dějin Evropy:\n\nRod Bourbon-Orléans nyní existuje i v dalších rodových liniích. Kromě přídomku d'Orléans užívají členové rodu i titulů: hrabě pařížský, hrabě clermontský, vévoda francouzský, vévoda z Vendôme, vévoda z Angoulême a další.\n\n\n"}
{"id": "194685", "url": "https://cs.wikipedia.org/wiki?curid=194685", "title": "N-D-S 72 Můstek", "text": "N-D-S 72 Můstek\n\nN-D-S 72 Můstek je tvrzový pěchotní srub oboustranný. Byl postaven ve IV. stupni odolnosti, je součástí tvrze Dobrošov. Pro objekt se počítalo s posádkou 40 mužů. Objekt je vybudován na nejvyšší kótě v okolí. A právě kvůli umístění se pro srub počítalo s dělostřeleckým pozorovacím zvonem pro potřeby hlavně N-D-S 74 Maliňák. Do září roku 1938 sem byly stejně jako na ostatní sruby tvrze Dobrošov, nebyly nainstalovány zvony ani kopule.\nBěhem okupace byly vytrženy střílny hlavních zbraní a v roce 1943 proběhlo cvičné postřelování speciálními střelami Röchling. Zbytek jednoho zaseknutého Röchlingu je k vidění v týlové stěně. Dnes je srub součástí muzea čs. opevnění a na jeho střeše končí trasa prohlídky.\n\nsměrem k Náchodu (levá strana)\n\nsměrem k Čermné (pravá strana)\n\ndalší výzbroj\n\n\nN-D-S 75 Zelený\nN-D-S 73 Jeřáb\nN-S 78 Polsko\n"}
{"id": "194687", "url": "https://cs.wikipedia.org/wiki?curid=194687", "title": "Liptovská Porúbka", "text": "Liptovská Porúbka\n\nLiptovská Porúbka ( ) je obec na Slovensku v okrese Liptovský Mikuláš. Obec se nachází ve jihovýchodní části Liptovské kotliny v nadmořské výšce 658 m v blízkosti Liptovského Hrádku.\n\nPrvní písemná zmínka o obci je v listině z 29. června 1377. Je zde zmíněna jako \"possessio\" (sídliště, obec) \"Crisonporuba\" (Križanova Poruba).\n\nOd 16. století se pro obec používá název \"Porubka\", aby se odlišila od Závažné Poruby, která patřila stejnému zemanovi.\n\nNarodil se zde komunistický politik Jozef Lenárt, ekonom a politik Hvezdoň Kočtúch a prozaik Ferdinand Gabaj.\n\n"}
{"id": "194690", "url": "https://cs.wikipedia.org/wiki?curid=194690", "title": "N-D-S 75 Zelený", "text": "N-D-S 75 Zelený\n\nDělostřelecký srub N-D-S 75 Zelený je součást tvrze Dobrošov. Srub byl částečně dokončen až po mobilizaci. Zvony a výzbroj nikdy osazeny nebyla. Hlavní střílny pro houfnice byly ukořistěny v padesátých letech národním podnikem Kovošrot.\n\nDnes je srub součástí Muzea československého opevnění a slouží jako vstup do podzemí tvrze. Zelený je jediný dělostřelecký srub přístupný veřejnosti. V bojovém patře jsou k vidění dvě makety houfnic, které vyrobili filmaři pro natáčení filmu režiséra Otakara Vávry \"Dny zrady\". Natáčelo se hlavně na tvrzi Hanička. Na tvrzi Dobrošov se v roce 1979 natáčelo několik scén z maďarského sci-fi filmu Pevnost.\n\nN-D-S 75 „Zelený“ je tvrzový dělostřelecký srub levostranný, postaven v IV. stupni odolnosti. Pro objekt se počítalo s osádkou 86 mužů.\n\nsměrem do údolí (levá strana)\n\nsměrem k Dobrošovu (pravá strana)\n\ndalší výzbroj\n\n"}
{"id": "194693", "url": "https://cs.wikipedia.org/wiki?curid=194693", "title": "N-S 78 Polsko", "text": "N-S 78 Polsko\n\nSamostatný pěchotní srub těžkého opevnění N-S 78 Polsko byl součástí pevnostního systému předválečné Československé republiky. Srub se nachází nedaleko Dělostřelecké tvrze Dobrošov. Spolu se sruby N-S79 Hrobka a N-S71 V Sedle vytvářely zdvojenou linii před pevností Dobrošov.\n\nJedná se samostatný, pravostranný, dvoupodlažní pěchotní srub, postaven ve III. stupni odolnosti. Srub byl betonován ve dnech 13. – 19. prosince 1937 firmou Ing. Rudolfa Fryče z Bratislavy. Kubatura betonu dosáhla 1525 m³. Po Mnichovské dohodě Němci vytrhali střílny hlavních zbraní a oba zvony. Pro objekt se počítalo s osádkou 23 mužů. V současné době je objekt ve správě SPVH Dobrošov.\n\nHlavní zbraně srubu (pravá strana)\n\ndalší výzbroj\n\n\n"}
{"id": "194697", "url": "https://cs.wikipedia.org/wiki?curid=194697", "title": "Acetamid", "text": "Acetamid\n\nAcetamid, CHCONH, amid kyseliny octové, je v čisté formě bílá krystalická látka. Připravuje se dehydrogenací octanu amonného. Používá se při výrobě plastických hmot a pro syntézu dalších organických sloučenin. Jeho racionální vzorec je CHCONH.\n\nAcetamid je toxický při požití, vdechnutí, při kontaktu s kůží a očima způsobuje zrudnutí a bolest. Hořením vznikají dráždivé zplodiny.\n\nPokusy na laboratorních zvířatech bylo zjištěno, že acetamid u nich způsobuje rakovinu. Proto byl IARC zařazen do skupiny 2B „možný lidský karcinogen“.\nTato látka může být vytvořena za laboratorních podmínek reakcí acetanhydridu (anhydridu kyseliny octové) s amoniakem za vzniku acetamidu a kyseliny octové. Je-li však dostatek amoniaku, proběhne reakce amoniaku a kyseliny octové za vzniku octanu ammonného (CHCOONH). Reakce pak probíhá dle rovnice:<br>\n(CHCO)O + 2 NH → CHCOONH + CHCONH\n"}
{"id": "194699", "url": "https://cs.wikipedia.org/wiki?curid=194699", "title": "Grand Prix San Marina 1998", "text": "Grand Prix San Marina 1998\n\nGrand Prix San Marina XVIII Gran Premio di San Marino\nStupně vítězů\n\n\n\n"}
{"id": "194700", "url": "https://cs.wikipedia.org/wiki?curid=194700", "title": "Seznam velkých můstků pro skoky na lyžích", "text": "Seznam velkých můstků pro skoky na lyžích\n\nToto je seznam velkých můstků určených pro skoky na lyžích. Velký můstek je označení pro skokanský můstek, jehož hill size, místo, kde se nachází poslední bezpečná hranice dopadu, činí alespoň 110 m. Nacházejí se zde i některé starší můstky, které by dnes odpovídaly velikosti středního můstku. Jednotlivé můstky jsou řazeny dle země, kde se nacházejí.\n"}
{"id": "194705", "url": "https://cs.wikipedia.org/wiki?curid=194705", "title": "Suslinova hypotéza", "text": "Suslinova hypotéza\n\nSuslinova hypotéza je matematické tvrzení nacházející se na pomezí teorie množin, konkrétně nekonečné kombinatoriky, a topologie. Formuloval ji ruský matematik Michail Jakovlevič Suslin na přelomu desátých a dvacátých let 20. století. Suslinova hypotéza je nezávislá na axiomech Zermelovy-Fraenkelovy teorie množin s axiomem výběru (ZFC), tj. nelze ji v této teorii dokázat ani vyvrátit.\n\nHusté lineární uspořádání, které je úplné, nemá nejmenší ani největší prvek a je separabilní, je izomorfní s uspořádáním reálných čísel. Toto tvrzení je snadným důsledkem Cantorovy věty o jednoznačnosti spočetných hustých lineárních uspořádání bez konců. Otázka, kterou si matematici na začátku 20. století položili, byla, zda je možné nahradit podmínku separability podmínkou c.c.c. (čti \"„sísísí\"“). Protože c.c.c. vyplývá ze separability, znamenala by záporná odpověď na tuto otázku existenci hustého lineárního úplného uspořádání bez konců, které je c.c.c. a přitom neseparabilní. Takové uspořádání se nazývá Suslinova přímka. Suslinova hypotéza je domněnka, že takový objekt nemůže existovat, tj. jinými slovy, že každé husté lineární úplné uspořádání bez konců, které je c.c.c., je již izomorfní reálné přímce.\n\nSuslinovu hypotézu je možné formulovat následujícím způsobem:\n\nSuslinova přímka je hustě lineárně uspořádaný topologický prostor (tj. topologický prostor formula_1 spolu s hustým lineárním uspořádáním formula_2 na formula_1 takovým, že topologie generovaná bází složenou z otevřených intervalů je shodná s původní topologií na formula_1), který splňuje:\n\nSuslinův strom (přesněji Suslinův formula_9-strom, neboť se zavádí obecné Suslinovy formula_10-stromy) je částečně uspořádaná množina \"(T,<)\" splňující\n\nSuslinova algebra je bezatomární úplná Booleova algebra, která splňuje\n\nSuslinovu hypotézu je možné ekvivalentně formulovat pomocí pojmu Suslinova stromu nebo Suslinovy algebry. Následující tvrzení jsou ekvivalentní:\n\nNásledující seznam je stručným výčtem relativních konzistencí a inkonzistencí zahrnujících Suslinovu hypotézu.\n\n"}
{"id": "194715", "url": "https://cs.wikipedia.org/wiki?curid=194715", "title": "Playoff", "text": "Playoff\n\nPlayoff (též play off či play-off) je specifická část herního systému některých sportovních soutěží, která rozhoduje o celkovém vítězi dané soutěže. Playoff následuje po základní části soutěže, v níž se mužstva obvykle utkávají ve skupinách nebo systémem vzájemných zápasů principem každý s každým.\n\nV rámci playoff jsou mužstva rozdělena do dvojic podle určitého klíče. V rámci jedné dvojice odehrají mužstva předepsaný počet vzájemných utkání (jedno či více) a každé z těchto utkání musí mít svého vítěze; remízy nejsou přípustné. Pokud je předepsáno jen jedno utkání, postupuje do dalšího kola playoff vítěz tohoto utkání. Pokud je ovšem předepsáno více vítězných utkání, sehrají spolu mužstva v rámci dané dvojice tolik utkání, než jeden ze soupeřů dosáhne potřebného počtu vítězných zápasů. Ten pak postoupí do dalšího kola playoff. V něm je opět spárován s postupujícím z jiné dvojice a výše uvedený princip vítězného zápasu nebo procedura k dosažení vyššího počtu vítězných zápasů se opakuje.\n\nPokud se daná fáze playoff hraje na více vítězných zápasů a jedno mužstvo nashromáždí v rámci série utkání dané dvojice již tolik vítězství, že už nemůže být soupeřícím mužstvem v počtu vítězství předstiženo, zbývající zápasy této dvojice se již neodehrávají a mužstvo s vyšším počtem vítězství postupuje do další fáze soutěže.\n\nSystém, jakým jsou tvořeny jednotlivé dvojice, na stadion kterého týmu z dvojice se utkání sehraje a počet utkání, které je potřeba vyhrát k postupu do další fáze turnaje, udávají propozice pro konkrétní soutěž. Počet vítězných utkání potřebných pro postup do dalšího kola playoff navíc nemusí být v rámci jednotlivých fází celé soutěže stejný. Příkladem je playoff Extraligy ledního hokeje, které se v předkole hraje na tři vítězná utkání a v dalších fázích soutěže již na čtyři vítězství.\n\nSystém playoff je aplikován na velkých turnajích (například mistrovství světa nebo kontinentu) v kolektivních hrách nebo v dlouhodobých ligových soutěžích těchto her, zvláště v případě ligových soutěží pořádaných ve Spojených státech.\n\nVe Spojených státech a Kanadě vedly velké vzdálenosti mezi sídly jednotlivých sportovních klubů účastnících se dané soutěže k tomu, že byly v ligových soutěžích vytvářeny různé regionální skupiny (obvykle nazývané \"divize\" a slučované do \"konferencí\"). V průběhu základní části se obvykle hraje více zápasů mezi týmy z jedné divize než mezi týmy z různých divizí nebo konferencí. Playoff pak bylo chápáno jako nástroj k vyrovnání šancí na celkovou výhru pro všechny týmy. Původně ho hráli pouze vítězové skupin, později i týmy z nižších příček tabulek.\n\nMezi nejvíce sledované playoff v USA jsou playoff NHL o Stanley Cup, playoff basketbalové NBA nebo playoff v americkém fotbalu NFL vrcholící Super Bowlem. Nejstarší playoff se hraje v baseballové MLB, kde se finálová Světová série uskutečnila poprvé už v 80. letech 19. století. Playoff převzala i později založená fotbalová Major League Soccer, přestože jinak není ve světě ve fotbalových soutěžích (kromě některých mezinárodních, jako je Liga mistrů UEFA nebo mistrovství světa či kontinentů) princip playoff užíván.\n\nDo Evropy se dostalo playoff především převzetím ze Spojených států. Bylo vzorem pro závěry soutěží v hokeji a halových míčových hrách, jako jsou basketbal, házená, volejbal a další.\n\nJinou cestou se dostalo playoff také do různých evropských pohárů. Ty se totiž pravidelně hrály vyřazovacím systémem. Od 90. let 20. století ale některé začaly - hlavně po vzoru fotbalové Ligy mistrů - zahajovat své soutěže turnaji ve skupinách, na které pak navazovalo playoff, obvykle hrané v sérii dvou zápasů, z nichž do dalšího kola postupoval tým s lepším celkovým výsledkem. Některé soutěže pak ještě přijaly systém závěrečného finálového turnaje, jehož nejznámějším příkladem je basketbalové Final Four.\n\nNěkdy se anglickým termínem playoff v Evropě nebo v celosvětovém měřítku označuje i souboj mezi nejslabšími týmy ze soutěže vyšší úrovně a nejlepšími týmy ze soutěže nižší úrovně, pro které se ale v češtině používá název baráž.\n\nV současné době se playoff hraje v následujících sportech a jejich soutěžích:\n\nSystém playoff se používá i na mistrovstvích světa (například ve fotbale nebo ledním hokeji).\n"}
{"id": "194720", "url": "https://cs.wikipedia.org/wiki?curid=194720", "title": "Rudolfův majestát", "text": "Rudolfův majestát\n\nMajestát na náboženskou svobodu (německy \"Majestätsbrief\", obvykle známý jako Rudolfův majestát) byla listina vydaná 9. července 1609 císařem Rudolfem II. \n\nTato listina potvrzovala svobodu náboženství v Českém království. Zároveň potvrzovala Českou konfesi, kterou jeho otec Maxmilián II. slíbil pouze ústně, a to v roce 1575.\n\nPodle Majestátu nikdo nesměl být nucen ke katolickému ani jinému vyznání. Platil pro královská města, šlechtu i poddané. Listina byla zanesena do zemských desk jako platný zákon.\n\nDne 20. srpna 1609 vydal Rudolf II. obdobný Majestát pro Slezsko, jímž byla povolena náboženská svoboda pro evangelíky augsburského vyznání. (Roku 1620 vydal pro Slezsko další Majestát Fridrich Falcký, jímž rozšířil náboženskou svobodu i na evangelíky helvétského vyznání.) Na Moravu, již ovládanou Rudolfovým bratrem Matyášem, se Majestát nevztahoval: Matyáš dal totiž Moravanům záruku náboženské svobody už v roce 1608.\n\nRudolf vydal a podepsal Majestát pod nátlakem českých stavů, kteří jeho podpis žádali výměnou za podporu, kterou mu poskytli v konfliktu s jeho bratrem Matyášem. V něm Rudolf málem přišel o českou korunu; díky podpoře stavů se pouze vzdal Uher, Rakous a Moravy ve prospěch Matyáše, když s ním podepsal libeňský mír. Později Rudolf svého podpisu litoval a pokusil se toto své rozhodnutí zvrátit. Vpád vojsk jeho bratrance, pasovského biskupa arcivévody Leopolda, do Prahy v roce 1611 urychlil Rudolfův pád. Rudolf byl nucen abdikovat a přenechat český trůn svému bratru Matyášovi.\n\nUstanovení českého a slezského majestátu byla roku 1619 v čl. IX Českou konfederací rozšířena i na Moravu a Lužice.\n\nPlatnost Majestátu zrušil císař Ferdinand II. po porážce českého stavovského povstání v roce 1620, a to tak, že jej dal rozstřihnout a spálit jeho pečeť. V roce 1627 uzákonil v Čechách katolické náboženství jako jediné povolené.\n\n\"My Rudolf Druhý činíme tímto listem:\"\n\n\"aby jak stav panský,rytířský, tak Pražané, horníci a jiná města s lidmi poddanými náboženství své pod obojí volně a svobodně beze všech překážek vykonávati mohli.\"\n\n\"Dále týmž stavům konzistoř povolati ráčíme i arcibiskupa pražského dosazovati, i akademii pražskou v moc jejich dávati ráčíme, tak, aby si ji muži hodnými a učenými dosazovati mohli.\"\n\n\"Jestliže by chtěli víceji chrámův nebo kostelův k boží službě aneb také školy pro vyučování mládeže vystavěti dáti a v tom poroučeti ráčíme, aby každá strana náboženství své volně prosazovala, kněžími svými se řídila a spravovala.\"\n\"Také města, městečka i sedlský lid nemá od svého náboženství odtiskován býti.\"\n\n\"A proti tomu vejš dotčenému náboženství nic, takového, což by nejmenší překážku učiniti mohlo. Od náš, dědicův našich i budoucích králův českých příjmáno býti nemá.\"\n\n\"Dán na Hradě Našem pražském léta páně 1609\"\n\n\n\n"}
{"id": "194722", "url": "https://cs.wikipedia.org/wiki?curid=194722", "title": "C. k.", "text": "C. k.\n\nc. k. a c. a k. (německy k. k., k. u. k., k. und k. nebo k. & k.) jsou zkratky z období tzv. dvojí monarchie Rakouska-Uherska v letech 1867 až 1918, kdy rakouský císař zároveň vládl jako uherský král:\n\n\nZe zkratek \"k. k.\" (\"k. und k.\") vytvořil rakouský spisovatel Robert Musil ve svém díle \"Muž bez vlastností\" název fiktivní země Kakánie.\n\n"}
{"id": "194725", "url": "https://cs.wikipedia.org/wiki?curid=194725", "title": "Vladimíra Sedláková", "text": "Vladimíra Sedláková\n\nVladimíra Sedláková (* 17. dubna 1952 Brno) je česká malířka a grafička.\n\nV letech 1961–1967 studovala na Lidové škole umění v Brně pod vedením Roberta Hliněnského, jednoho z předních brněnských malířů. Ve studiu u Roberta Hliněnského pokračovala v letech 1972––1975. V letech 1967–1971 studovala na Střední průmyslové škole strojnické v Brně, kde se seznámila se světem strojů, který bude v její kariéře svobodné umělkyně – malířky – hrát jednu z klíčových úloh. Vladimíra Sedláková vystudovala v letech 1975–1980 Akademii výtvarných umění v Praze u profesora Jana Smetany, člena Skupiny 42. Zároveň vystudovala v letech 1977–1979 také Scénografickou školu ÚV SČDO v Praze.\n\nJejí tvorba se dělí na několik časových období. V letech 1972–1978 vytvářela kompozice zátiší, v letech 1978–1980 se zabývala figurální tvorbou, v letech 1980–1982 hledala ve svém díle konstruktivní řešení městské architektury, v letech 1982–1989 charakterizuje její tvorbu věda techniky, v letech 1989–1992 se ve svých dílech zabývá tématem struktury a drsnosti, v letech 1992–1994 nazývá své obrazy slovem „Charakteristiky“ a od roku 1994 dodnes tvoří svá díla s pomocí média počítače. Po sérii obrazových celků „Duplicate“, „Mirror“, „Trojdomé zrcadlení“, Obrazy z obrazů“ nebo „Layers“ se Vladimíra Sedláková obrací v současnosti k tomu, čemu sama říká „duchovní umění“ a co spočívá v téměř nepatrných nuančních rozdílech barev na rozhraní dvou ploch. Svůj doznívající kontakt s konkretismem, proměňujícím se v čase a prostoru, nahrazuje příklonem k duchovnu a následnou eliminací prázdného prostoru vstoupením do čistého prostoru. Digitální revoluce otevřela pro autorku třetí dimenzi, která paradoxně utlumila geometrické materiálno v jejím výtvarném projevu.Geometrie, představovaná pozemským pohybem, časem a prostorem, se v současném díle Vladimíry Sedláková mění v nadpozemsky homogenní, čistě panenskou a beztvarou substanci. Podle Vladimíry Sedlákové je předností duchovna coby duchovně čistého prostoru jeho výrazové nekonečno.\n\nVladimíra Sedláková je umělkyní se širokým záběrem malířských a grafických technik. Pracuje technikou olejomalby, akryl, kvaš, tempera, akvarel, perokresba, kresba tužkou, lavírovaná kresba, pastel. Umělecká tvorba Vladimíry Sedláková zahrnuje obrazy, kresby, sochy a realizace vyjadřující umělecké cítění v duchu moderní abstrakce.\n\nVladimíra Sedláková je držitelkou cen SONP Kladno (1980), Ceny I. brněnského plenéru (1983), Ceny III. přehlídky mladých brněnských výtvarníků (1984), Ceny IV. přehlídky mladých brněnských výtvarníků (1986) a především Ceny Masarykovy akademie, kterou obdržela v roce 1994.\n\n"}
