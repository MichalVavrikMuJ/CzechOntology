{"id": "112303", "url": "https://cs.wikipedia.org/wiki?curid=112303", "title": "Vodafone", "text": "Vodafone\n\nVodafone (zkratka angl. voice-data-fone) je druhý největší mobilní operátor na světě (hned po China mobile). Působí v 28 zemích pěti kontinentů. Aktuálně má skupina Vodafone 650 milionů zákazníků, při tržní hodnotě firmy 105,5 mld dolarů. Ředitelem Vodafone Group PLC je Nick Read (údaj k lednu 2019).\n\nVodafone získal britskou mobilní licenci už v roce 1983 a v lednu 1985 se v jeho síti uskutečnil první hovor.\n\nV roce 1991 propojil první mezinárodní hovor – vznikl roaming (první hovor byl realizován z Británie do Finska). V roce 1994 Vodafone jako první v Británii spustil krátké textové zprávy SMS.\n\nNa český trh vstoupil Vodafone 1. února 2006 akvizicí nejmenšího tuzemského operátora Oskar Mobil. Od počátku se snaží navázat na image \"lidového operátora\", kterou u nás Oskar zavedl. Se zákazníky komunikuje Vodafone nejen prostřednictvím standardních kanálů, ale také na Twitteru či Facebooku. Soukromým osobám nabízí Vodafone hlasové služby, mobilní datové služby a to včetně technologie 3G, firmám pak v rámci produktu OneNet nabízí také fixní služby. K 30. 9. 2016 měl Vodafone ČR 3 567 000 zákazníků. (Údaj který se nedá ověřit. Tyto čísla s počtem zákazníků jsou silně zavádějící! Operátoři do nich započítávají počet aktivních simkaret. Tedy karet, které se připojí jen jednou nebo jen zřídka kdy. Započítává se do toho také průmyslové modemy do různých alarmů, elektronických evidencí vozidel, komunikačních jednotek, dále datové tarify pro pevné a mobilní tarify. Do tohoto počtu se zahrnuje i počet přípojek optickými či metalickými kabely. Pod tímto pojmem si tedy nelze představit vyloženě člověka jako takového. Jedná se tedy spíše o počet přípojek a simkaret, které už nemusí být v okamžiku sčítáni ani aktivní). Společnost vydává pro své zákazníky časopis Čilichili. V roce 2010 společnost získala v soutěži Křišťálová Lupa 2. místo v kategorii mobilní služby a to za portál Vodafone Live!. Od 1.2.2018 je ředitelem českého Vodafone Petr Dvořák.\n\nPokrytí na území České republiky je téměř 90% signálem GSM (včetně GPRS CS-4, částečně i EDGE) na frekvencích 900 a 1800 MHz. Vodafone také staví síť třetí generace (konkrétně typ UMTS na frekvencích 1950 a 2140 MHz), která je k dostupná ve 37 městech a dalších 113 místech a obcích na celém území České republiky. Vodafone také využívá CDMA datovou síť operátora na frekvencích 410 až 430 MHz.\n\n \n"}
{"id": "112304", "url": "https://cs.wikipedia.org/wiki?curid=112304", "title": "Cheat", "text": "Cheat\n\nCheaty (//, anglické slovo \"cheat\" znamená \"podvod\", \"podvádět\") jsou speciální kódy, které může při hraní některých počítačových her či videoher hráč zadat a které posléze nějak mění chování hry, typicky hráči udělí nesmrtelnost, přidají peníze či užitečné předměty apod.\n\nCheaty musí být do hry úmyslně vloženy jejími tvůrci, někdy se ale za cheat označuje i úprava kódu hry (přepsání částí programu), kterým lze dosáhnout podobného účinku, aniž by to původní hra umožňovala.\n\nHraní hry s použitím cheatů se zpravidla považuje za nečestné v tom smyslu, že dosaženými výsledky se nelze chlubit. Použití podobných triků při soutěžení (např. v online hrách) je obvykle zakázáno.\n\nNa Internetu i mimo něj existuje velké množství seznamů cheatů pro různé hry, stejně jako i programů (tzv. trainerů), které umožňují ovlivňovat hru zvenku bez podpory pro cheaty.\n\n\nV režimu více hráčů (multiplayer) většinou cheaty povolené nejsou, jedná se tudíž o nečestné chování vůči ostatním hráčům, protože jejich uživatel je značně zvýhodněn. Mnohé hry obsahují ochranné mechanizmy, které dokáží takové hráče odhalit. Někdy ani taková ochrana nestačí, takže nejspolehlivější ochranou je všímavost správců nebo samotných hráčů. Aktivace těchto cheatů se provádí nejčastěji přímou úpravou herních dat (Modifikace), přídavkem (Add-on), nebo programy na bázi (Traineru). Příkladem modifikace může být změna parametrů v příkazové řádce hry, např. příkazem devmap [jméno mapy] lze ve většině her série Call of Duty umožnit spouštění zabudovaných cheatů, t.j. třeba změna tíhového zrychlení, doplnění munice či její neomezení, nesmrtelnost a mnohé další úpravy podle druhu hraní (Singleplayer, Multiplayer a další). Nutno podoknout, že změna vybraných parametrů přes příkazovou řádku může být na některých serverech sledována a jejich nastavení mimo meze stanované pravidly může též být považováno za nedovolené tak jako v případě cheatů.\n\nV současné době rozlišujeme tyto typy:\n\nToto jsou ty nejčastěji používané, existuje řada cheatů (nekonečná munice, nulový rozptyl zbraní, velká poškození atd.).\n\n"}
{"id": "112306", "url": "https://cs.wikipedia.org/wiki?curid=112306", "title": "Matica slovenská", "text": "Matica slovenská\n\nMatica slovenská je slovenské národní kulturní sdružení se sídlem v Martině. Od roku 2017 je předsedou Matice slovenské advokát Marián Gešper.\n\nPrvní zmínku o potřebě založit Matici slovenskou vyslovil v listě Jánu Kollárovi roku 1827 Pavel Josef Šafařík, a to v reakci na nedávno založenou Matici srbskou, která jako první slovanská matice vznikla o rok dříve (1826). Od roku 1831 existovala Matice česká, což dalo Slovákům konkrétní představu ohledně toho, jak by mohla Matice vypadat. Myšlenky se chopili revolučně naladění štúrovci, kteří měli v programu svého kroužku Vzájemnost (1837) i založení Matice slovenské. Jejich plány se však neuskutečnily. Vznik slovenské Matice v roce 1863 byl výsledkem snah slovensky orientovaných demokratů na martinském Memorandovém shromáždění roku 1861.\n\nZde byl ustanoven dočasný přípravný výbor, který poměrně pružně vypracoval návrh stanov spolku a již 1. srpna 1861 je předložil ke schválení uherské místodržitelské radě. Výbor inicioval i rozsáhlou národní sbírku na matiční fond, která probíhala velmi úspěšně. Většina dárců sice byli chudí zemědělci či řemeslníci, kteří obvykle dávali jen po jednom krejcaru, časem jich však byly tisíce, a jejich dary tak za dva roky narostly do výše padesáti tisíce zlatých. Větší starosti měl výbor s hledáním sídla Matice. Původně bylo vybráno Brezno, jehož městská rada dala přípravnému výboru i předběžný souhlas. Na zásah maďarského komisaře Zvolenské župy Jozefa Havase však své rozhodnutí odvolalo. Po delším hledání nakonec padla volba na memorandový Martin, který v dubnu 1862 ohlásil, že příjme Matici slovenskou \"do svého lůna\". Na konečné schválení stanov však bylo třeba čekat ještě jeden rok.\n\nSpolu s matiční akcí probíhaly na Slovensku i velké přípravy oslav tisíciletého jubilea příchodu Cyrila a Metoděje na Velkou Moravu. V přípravě oslav se angažovali hlavně Andrej Ľudovít Radlinský a Štefan Moyzes. Slovenští biskupové byli vyzváni k aktivní účasti, ale ostřihomský arcibiskup Jan Scitovský udělal vše pro to, aby se oslavy neuskutečnily. Nitranský biskup byl zastrašen (centrem národních oslav se měla stát Nitra), takže se větší oslavy konaly jen v bystrické a spišské diecézi. Přesto, že jubileum nakonec nebylo tak slavné, jak se plánovalo, se stalo velkou manifestací národního uvědomění. Přispěly k tomu i velké poutě na Moravu, zejména na Velehrad, kde oslavy nabraly skutečný česko-slovenský a slovanský charakter. V té době se Velehrad stal mekkou slovenských poutníků a místem, kde se utužovalo bratrství Čechů, Moravanů a Slováků.\n\nVyvrcholením cyrilometodějských oslav bylo první valné shromáždění Matice slovenské, které se konalo 4. srpna 1863 v Martine, v návaznosti na to, že císař František Josef I. koncem května potvrdil stanovy spolku. Zakládající valné shromáždění se stalo velkou národní manifestací. Moyzesova cesta z Banské Bystrice do Martina připomínala triumfální pochod. Obyvatelstvo obcí, kterými procházel, mu připravovalo nadšené uvítání. Martinských oslav se nakonec účastnilo ještě víc lidí než memorandového shromáždění.\n\nNa prvním pracovním zasedání členů Matice byl zvolen první matiční výbor. Předsedou se stal Štefan Moyzes, místopředsedové Karol Kuzmány a Jan Országh, tajemníkem Pavel Mudroň a Michal Chrastek, pokladníkem Tomáš Červeňa. Jan Francisci byl za zásluhy při získávání povolení ke vzniku Matice vybaven titulem čestného předsedy.\n\nPodle stanov měla Matice sdružovat slovenské kulturní, osvětové a vědecké pracovníky, podporovat rozvoj slovenské literatury a umění, organizovat osvětovou činnost, starat se o rozvoj vzdělání slovenského lidu a pozdvihovat národní sebevědomí. Tyto cíle, ač jen částečně dle daných prostředků a okolností, také MS plnila. Velkou brzdou její činnosti se však stalo to, že nesměla zakládat místní pobočky, jak se to předpokládalo v původním návrhu stanov. I tak si však Matice za krátký čas získala autoritu vrcholné celonárodní kulturní instituce, která mohla reprezentovat národ i v zahraničí a navazovat styky s kulturními a vědeckými institucemi dalších, hlavně slovanských národů.\n\nZa prvních 12 let svého působení si Matice vytvořila téměř stotisícovou základnu dárců, příznivců a spolupracovníků a vybudovala z Martina kulturní centrum Slovenska. Roku 1874 měla Matice 1200 členů, mezi kterými bylo 66 kolektivních členů jako obce, města, školy, sdružení apod. Po celém Slovensku, i v Uhersku, měla vybudovanou širokou síť místních „jednatelů“, kteří se starali o rozšiřování jejího tisku a kulturně-osvětového úsilí v daném okolí. Do roku 1875 vydala pod vedením F. V. Sasinka 12 ročníků \"Letopisu Matice slovenskej\", což byl v podstatě první vědecký časopis Slováků. Mimo to vydala 41 knižních titulů nejrozličnějšího zaměření. Velkou pozornost též věnovala rozvoji ochotnického divadla a sborového zpěvu a podařilo se jí prostřednictvím místních \"jednatelů\" založit řadu ochotnických souborů.\n\nK významnému okruhu působení MS patřila i sběratelská činnost. V tomto směru nahrazovala úlohu národního muzejnictví, archivnictví, galerie a knihovny. Fond její knihovny se rozrostl do výše 10 000 svazků; v literárním archivu opatrovala 332 rukopisů a velmi se rozrostly sbírky jejich archeologických, numismatických, přírodovědných a výtvarných děl. V posledních letech své existence vyvinula velké úsilí i na poli organizování vědecké výzkumné činnosti. Jako jediná celonárodní organizace udržovala čilé kulturní a vědecké styky s ostatními slovanskými ústavy podobného zaměření.\n\nMatice byla financována výlučně z vlastních prostředků, které získávala z členských příspěvků a ze sbírek mezi slovenským lidem. Ač maďarské celonárodní vědecké a kulturní instituce dostávaly od vlády i sto či dvěstětisícové dotace ročně, MS za celý čas svého působení nedostala vůbec nic. Za to však byla již od svého vzniku vystavena všlikému příkoří ze strany vládnoucí maďarské obce – a roku 1875 byl nad ní vynesen definitivní ortel.\n\nMinisterstvo vnitra nařízením z 6. srpna 1875 nejenže zakázalo činnost Matice slovenské, ale zabavilo i všechen její majetek. Obranné akce ze strany jejího vedení i ze se strany celé slovenské veřejnosti byly bezvýsledné. Na interpelaci srbského poslance v uherském sněmu Svetozára Miletića ve věci zastavení činnosti MS ministerský předseda hrabě Koloman Tisza odpověděl velmi výstižně, že on v Maďarsku nezná žádný slovenský národ. Prohlásil též, že činnost Matice neodpovídala jejím stanovám a byla protivlastenecká a protistátní a své vyjádření zakončil slovy: \"Dokud budu na tomto místě, s každým spolkem podobného zaměření zúčtuji vždy podobně.\"\n\nSvou činnost Matica slovenská obnovila až po vzniku Československa, 1. ledna 1919, na základě rozhodnutí Vavra Šrobára, ministra pro správu Slovenska. Od roku 1990 je předsedou Matice slovenské Jozef Markuš.\n\nPůvodní budova byla postavena v letech 1863–1875. Budova byla postavena podle projektu Jana Nepomuka Bobule z darů slovenského lidu. Zastavěná plocha je 1 189 m². Původně pozdně klasicistní budova byla začátkem 20. století dočasně upravena pro státní instituce. Budova je od roku 1962 národní kulturní památkou. V areálu budovy se nachází i socha S. H. Vajanského od Františka Úprky (1926), která byla původně umístěna před 2. budovou Matice slovenské. V budově je momentálně umístěna stálá expozice Slovenského národního literárního muzea.\n\nDruhá budova Matice slovenské postavena v letech 1924–1926 je bohatě členěná ve hmotě třemi hlubokými rizality na fasádách. Budova byla postavena podle projektu Jana Palkoviče. Zastavěná plocha je 1 737 m². Od roku 1964 je kulturní památkou. Před budovou se nachází socha národního umělce Jána Kulicha \"Matice slovenská\" (1964) ze svařované oceli.\n\nTřetí budova Matice slovenské byla postavena v letech 1963–1975. Do roku 2005 sídlo Matice slovenské. Po vymezení majetku mezi Maticí slovenskou a Slovenskou národní knihovnou, slouží 3. budova pro potřeby Slovenské národní knihovny. Matice slovenská momentálně sídlí opět ve 2. budově.\n\n\n"}
{"id": "112307", "url": "https://cs.wikipedia.org/wiki?curid=112307", "title": "Brownfield", "text": "Brownfield\n\nBrownfield (z angličtiny, česky „hnědé pole“) je nemovitost (pozemek, objekt, areál), která je nedostatečně využívaná, zanedbaná a může být i kontaminovaná. Vzniká jako pozůstatek průmyslové, zemědělské, rezidenční, vojenské či jiné aktivity. Může se jednat o jednotlivé budovy, komplexy budov, areály s budovami nebo jen plochy bez budov. Patří sem nevyužívané zemědělské a průmyslové stavby a areály, nevyužité dopravní stavby a skladové prostory (haly i deponie), prázdné administrativní budovy a kulturní centra, nevyužitá nákupní centra, ale i nevyužité obytné budovy - vše, co není užíváno. Jako ekvivalent pro výraz „brownfield“ používá Ministerstvo pro místní rozvoj ČR název „deprimující zóna“. Mezi odvozené pojmy patří blackfield (angl. černé pole), což je označení pro lokality s extrémně vysokými kontaminacemi půdy, podzemních a povrchových vod i dalších složek životního prostředí, které jsou zásadní překážkou pro jejich nové využití.\n\nDefinice dle CzechInvestu: „Pojmem „brownfield“ rozumíme nemovitost (pozemek, objekt, areál), která je nedostatečně využívaná, je zanedbaná a případně i kontaminovaná; nelze ji vhodně a efektivně využívat, aniž by proběhl proces její regenerace; vzniká jako pozůstatek průmyslové, zemědělské, rezidenční, vojenské či jiné aktivity.“\n\nPodle délky nevyužití mohou být objekty brownfieldů v dobrém nebo až velmi špatném stavu, někdy lze mluvit o rozpadajících se ruinách. Brownfieldy nebo jejich části mohou, ale nemusejí mít i ekologickou zátěž. Brownfieldy mají různou velikost - od menších (jednotlivé budovy, podlaží v budovách) až po velké areály, často s obrovskými rozměry (např. areál Vojtěšské hutě v Kladně).\n\nExistence brownfieldů v území má na okolí negativní dopad. Mimo vlastní degradace prostředí sem patří i nebezpečí ze špatného stavebně-technického stavu (odpadávání jednotlivých částí staveb, propady, zřícení…), negativními sociálně demografické jevy (zvýšená nezaměstnanost, kriminalita…) a snížení ekonomického potenciálu okolí (snížení cen nemovitostí, přesun podnikatelských aktivit mimo blízké okolí brownfieldu…). Tyto dopady málokdy nastanou všechny současně, ale postupně se mohou projevovat kumulovaně – násobí se vzájemně.\n\nNa řadě brownfieldů stojí technicky a kulturně cenné budovy včetně unikátního technologického vybavení. Proto není v pořádku, pokud se při přestavbě (revitalizaci) těchto oblastí přistupuje k plošné demolici nebo asanaci bez předchozího průzkumu. Platí, že každý brownfield vyžaduje individuální přístup při řešení revitalizace a bez dostatečného průzkumu revitalizace nebude kvalitní a funkční.\n\nOznačení brownfieldy vychází z angličtiny a zahraničního označení problematiky. Lze nalézt rovněž analogii mezi hnědou (brown) v názvu a barvou opuštěných staveb na leteckých a satelitních snímcích. V češtině se tyto pozemky označují jako brownfieldy. Teorie udržitelného rozvoje upřednostňuje revitalizaci brownfieldů před výstavbou \"na zelené louce\" (angl. greenfield), což patří i mezi 10 perspektiv moderního města, jak je vytyčuje nová Athénská charta z roku 2003, protože území patří mezi nejcennější nenahraditelné zdroje.\n"}
{"id": "112314", "url": "https://cs.wikipedia.org/wiki?curid=112314", "title": "Ochotnyj rjad (stanice metra v Moskvě)", "text": "Ochotnyj rjad (stanice metra v Moskvě)\n\nOchotnyj rjad () je jedna ze stanic Moskevského metra. Nachází se na nejstarším, prvním, úseku Sokolničeské linky. Otevřena byla 15. května 1935.\n\nStanice se nachází v jihovýchodní části centra města, pod místem, kde se nacházely pravoslavné kostely a hřbitovy. Ty byly během stavby stanice odstraněny.\n\nStanice je konstruována jako mělce založená, jen 8 m pod povrchem země. Postavena byla tak, že její stěny vznikly na povrchu a poté byly spuštěny do výkopu. Díky tomu se ušetřilo místo, kterého moc nebylo; v okolí se nachází budova Dumy a v době výstavby zde stál také i Hotel Moskva. Složité podmínky byly také v podzemí; místem kde se měl nacházet výkop procházelo velké množství různých vodovodních vedení. Při stavbě navíc došlo k neštěstí, když nashromážďěná dešťová voda prolomila jednu nově vzniklou klenbu a zaplavila staveniště. Výstavba sice byla zastavena, nikdo však nebyl zraněn a po nějaké době se práce vrátily do původního stavu.\n\nOchotnyj rjad se otevřel veřejnosti 15. května roku 1935. O dalších devět let později, roku 1944 byl pomocí eskalátorů napojena na sousední stanici, Těatralnou. Odstraněno muselo být i původní lampové osvětlení, které nahradilo zavěšené. Vzhledem k přetížení jediné tehdy existující přestupní chodby byla nakonec v roce 1974 otevřena ještě druhá, a tak se rozdělil proud cestujících. O dalších 30 let později proběhly rozsáhlé rekonstrukční práce, díky nim se například vyměnilo osvětlení, a některé stěny byly obnoveny do původního stavu.\n\nPůvodně byl Ochotnyj rjad plánovaný jako dvojlodní stanice, podobná těm, co se nacházejí v Londýnském metru. Lazar Kaganovič, který tehdy vedl celý projekt metra se však rozhodl její konstrukci změnit na trojlodní.\n\nStanice má dva výstupy, jeden na každém konci nástupiště. Jižní vestibul byl umístěn v prvním podlaží Hotelu Moskva a severní, který je společný i pro stanici Těatralnaja se nachází na rohu ulic Tverskaja a Ochotnyj rjad. Přestupní chodby vycházejí z prostředku střední lodi stanice pod její úroveň.\n\nObklad stanice tvoří mramor původem z Itálie (sloupy), je to jediná ze stanic v celé síti metra, kde se nachází dovezený materiál (výjimkou je samozřejmě stanice Pražskaja), dále také keramické dlaždice (stěny za nástupištěm).\n\nOchotnyj rjad byl přejmenováván snad nejvíce ze všech stanic v Moskevském metru. Jeho projektový název zněl \"Ochotnorjadskaja\", otevřen byl ale pod názvem současným. Mezi 25. listopadem 1955 a rokem 1957 nesl název \"Imeni Kaganoviča\" podle Lazara Kaganoviče, který stavbu prvního úseku metra vedl. 30. listopadu 1961 se název stanice znovu změnil, nově na \"Prospekt Marksa\" (dodnes je ve stanici umístěna mozaika se portrétem Karla Marxe). Originální a současný název byl opět obnoven 5. června 1990.\n\n"}
{"id": "112316", "url": "https://cs.wikipedia.org/wiki?curid=112316", "title": "Brownfield (rozcestník)", "text": "Brownfield (rozcestník)\n\nBrownfield může být:\n\n\nSídla ve Spojených státech amerických:\n"}
{"id": "112320", "url": "https://cs.wikipedia.org/wiki?curid=112320", "title": "Bidet", "text": "Bidet\n\nBidet je nízko umístěný typ umyvadla uzpůsobený pro omývání vnějšího genitálu a řitního otvoru. Zpravidla je využíván po použití záchodu – po vyprázdnění (močení nebo defekaci) – nebo při intimní hygieně ženy při menstruaci.\n\nSlovo bidet pochází z francouzštiny, kde označuje poníka. Toto označení má pravděpodobně svůj původ ve skutečnosti, že se na bidetu sedí stejně na tomto druhu koně. Vynález bidetu se datuje zhruba k roku 1710, ale jeho vynálezce není znám. Jedna z teorií označuje Christopha Des Rosiers jako vynálezce bidetu pro francouzskou královskou rodinu.\nOkolo roku 1900, díky rozvoji instalatérství, které přinesla viktoriánská éra, se bidet přesunul z ložnice do koupelny.\n\nRoku 1960 se začíná s výrobou bidetu spojeného se záchodovou mísou, což je výhodné pro domácnosti, které v koupelně nemají dostatek volného prostoru pro oddělený záchod a bidet. Bidetová tryska je zabudována přímo v límci klozetové mísy a ovládá se pákovou baterií umístěnou vedle klozetu na zdi.\n\nBidet je běžnou součástí koupelen v některých evropských zemích (mezi něž patří zejména Řecko, Itálie, Španělsko, Francie a Portugalsko. V Latinské Americe je bidet rozšířen v Argentině a Uruguayi (až v 90 % domácností). V Asii, zejména v islámských zemích (Turecko), je bidet – resp. jeho kombinace s klozetovou mísou – naprosto běžný jak v domácnostech, tak na veřejných toaletách, např. v Japonsku je běžné umístění klasického bidetu i na toaletách veřejných. V Česku je bidet rozšířen poměrně málo, zejména proto, že při jeho umístění vedle klozetu narůstá prostorová náročnost.\n\n"}
{"id": "112323", "url": "https://cs.wikipedia.org/wiki?curid=112323", "title": "Přívozy na Sázavě", "text": "Přívozy na Sázavě\n\nObsahuje zjištěné říční přívozy provozované v minulosti nebo současnosti na řece Sázavě.\n\n\nSeznam je řazen po směru toku.\n\n\n\n"}
{"id": "112324", "url": "https://cs.wikipedia.org/wiki?curid=112324", "title": "Přívozy na Berounce", "text": "Přívozy na Berounce\n\nObsahuje zjištěné říční přívozy na řece Berounce. Podle náměstka hejtmana Plzeňského kraje Pavla Čížka fungovalo dříve na Berounce mezi Plzní a Prahou 60 přívozů.\n\nSeznam je řazen po směru toku řeky.\n\n\nV únoru 2019 se Plzeňský kraj rozhodl podpořit přívozy v Darové a Nadrybech. Na provoz přívozu v Darové přispívá od roku 2014, na přívoz v Nadrybech přispívá kraj poprvé, protože obec požádala o příspěvek na rekonstrukci služebny a lodě. Se Státní plavební správou rovněž jednal o zřízení dalších přívozů ve směru na Prahu, pro která měl vytipovaná tři místa. O novém jednom či dvou přívozech uvažuje v souvislosti s plánem nové mezinárodní cyklostezky podél řeky a s dokončováním krajské koncepce cyklodopravy.\n\n\n\n"}
{"id": "112326", "url": "https://cs.wikipedia.org/wiki?curid=112326", "title": "Přívoz v Šabině", "text": "Přívoz v Šabině\n\nPřívoz v obci Šabina byl do poloviny 20. století na řece Ohři, v okrese Sokolov – záznamy o něm jsou v kronice roku 1894 (v dávnější minulosti byl zřejmě v obci dřevěný most). Provozován nejprve vrchností, pak okresem. Zrušen roku 1958 po postavení lávky. Měl menší člun i velký prám, který převážel osoby, zvířata i materiál. \n\n4. února 1909 povodeň odnesla pramici do Citic (dle Lallingera). \n\n\n"}
{"id": "112327", "url": "https://cs.wikipedia.org/wiki?curid=112327", "title": "Zlaté rouno", "text": "Zlaté rouno\n\nZlaté rouno ( , \"chrysómallon déras\") byla kůže s vlnou ze zlatého berana, která se stala symbolem královské moci a později důvodem velké výpravy Argonautů do země Kolchidy. Příběh o rounu a následné výpravě pro něj náleží k nejznámějším řeckým mýtům, jenž se rozšířil po celém antickém světě.\n\nV Orchomenu v Bojótii vládl král Athamás, který měl se svou manželkou Nefelé, bohyní oblaků, dvě děti: Frixa a Hellé. Když později Athamás zapudil Nefelé a oženil se s Ínó, dcerou thébského krále Kadma, nastaly dětem krušné časy. Macecha je nenáviděla a nastrojila úklady tak, že Athamás nakonec souhlasil s tím, aby obě děti byly obětovány a země tak uchráněna před hrozbami neúrody a hladu, který hrozil vypuknout. V poslední chvíli před obětním obřadem se objevil zlatý beran, poslaný matkou Nefelé, posadil si děti na hřbet a odletěl s nimi do daleké Kolchidy (země na východním černomořském pobřeží). Cestou však Hellé spadla do moře a utonula.\n\nAiétés, kolchidský král, Frixa přijal vlídně a přátelsky. Frixos obětoval zlatého berana bohům za ochranu uprchlíků a zlatou kůži berana věnoval králi. Ten ji dal zlatými hřeby přibít na rozložitý vysoký dub v Areově háji. Dal ji hlídat strašnému draku, který nikdy neusnul, na stráži byli ještě dva býci s kovovými rohy a ohnivými nozdrami. Věštec Aiétovi řekl, že bude žít a kralovat tak dlouho, pokud bude vlastnit zlaté rouno.\n\nFrixos v dospělosti dostal za ženu královskou dceru Chalkiopé, měli čtyři syny. Po Frixově smrti se však k nim jejich děd Aiétés choval natolik zle, že se odhodlali k útěku, chtěli se navrátit do Orchomenu, rodiště svého otce.\n\nPo mnoha letech se téma zlatého rouna objevilo ve městě Iólku v Thessálii, které založil Krétheus, po něm měl převzít vládu Aisón, ale vlády se zmocnil jeho nevlastní bratr Peliás, úskočný i krutý. Aisón i proto ochránil svého syna Iásona hned po narození, dal ho na vychování kentauru Cheirónovi. Když Iásón dospěl, vrátil se do Iólku a žádal od krále Pelia vrácení moci. Peliás ho neodmítl, ale stanovil si jako podmínku hrdinský čin, nejraději získání zlatého rouna. Iásón tento téměř nesplnitelný úkol přijal. Nechal postavit velkou pevnou loď \"Argó\", získal skvělou posádku složenou z hrdinů, siláků a slavných mužů, bylo jich padesát, pro výpravu Argonautů do Kolchidy pro zlaté rouno.\n\nCesta byla dlouhá, nebezpečná, plná nástrah. Nikdo dosud do Kolchidy neplul, takže zkušenost posádky, ale také ochrana a podpora bohů, byly nutné. Všechny příběhy jsou vylíčeny v rozsáhlé báji o Argonautech.\n\nPosádka překonala všechna nebezpečenství a po dlouhé době skutečně doplula do Kolchidy. Cestou do její posádky dokonce přibyli čtyři synové Frixa, kteří byli právě na útěku z Kolchidy. Král Aiétés statečné mořeplavce přijal, vyslechl Iásónovo přání, ale protože neměl v úmyslu zlaté rouno vydat, stanovil si nesplnitelnou podmínku: Iásón musí s býky s kovovýma rohama a plamennými nozdrami zorat pole, zasít dračí zuby a až ze zubů vyrostou vojáci, musí je pobít, to vše v jednom dni. Když úkol splní, zlaté rouno dostane. Jestli ne, plánoval král záhubu všech Řeků. Iásón úkol přijal. Byl odhodlán usilovat o zlaté rouno nejprve po dobrém, nepůjde-li to, byl rozhodnut použít i násilí.\n\nSám by ho ovšem nesplnil, od začátku měl pomoc bohů, zejména Héry a Athény a hned poté královské dcery Médeii, mocné kouzelnice. Tu zasáhl do srdce šíp boha Eróta a Médeia se z lásky stala Iásonovou největší pomocnicí. Dala mu kouzelnou mast, která způsobila jeho jednodenní nezranitelnost a poradila, jak zdolat válečníky z dračích\nzubů. Tak se Iásonovi podařilo splnit úkol.\n\nAiétés však pojal ihned podezření, a to přímo k některé ze svých dcer. Médeia měla silné výčitky svědomí, že zrazuje svého otce, avšak její láska k Iásonovi byla větší a toužila stát se jeho ženou a odjet s ním do Řecka. Proto se připravili oba k útěku, v posvátném háji pomocí kouzel omámila draka, Iásón sebral rouno, doběhli k lodi a rychle odplouvali. Král Aiétés je marně pronásledoval i se svým synem Apsyrtem, který zradou Médei zahynul mečem Iásonovým.\n\nPo návratu král Peliás proradně odmítl předat vládu Iásonovi, za to zaplatil životem. Médeia mu slíbila vrátit mládí, místo toho přiměla jeho dcery, aby mu otevřely žíly a pak nechala Pelia zemřít. Za tuto vraždu Iásón a Médeia byli z Iólku vyhnáni.\n\nO ústředním bodu tohoto příběhu, zlatém rounu, není dále žádné zmínky.\n\nPůvod legendy o zlatém rounu souvisí pravděpodobně s technikou rýžování zlata, využívající pro odplavení nežádoucích příměsí proud vody. V rýžovacích splavech se pro zachytávání zlatých zrnek upevňují na dno příčky a ovčí kožešiny, nebo jiné překážky na zpomalení pohybu těžkých částic a sedimentaci zrnek zlata. Kožešina se po rýžování vyjmula i se zachyceným zlatem. Odtud „zlaté rouno“. Podle jiných názorů se mohlo jednat o zlatavě zbarvenou kožešinu asijského kopytníka takina čínského.\n\n\n"}
{"id": "112329", "url": "https://cs.wikipedia.org/wiki?curid=112329", "title": "Přívozy na Otavě", "text": "Přívozy na Otavě\n\nObsahuje zjištěné říční přívozy provozované na řece Otavě. \n\n\n\n"}
{"id": "112330", "url": "https://cs.wikipedia.org/wiki?curid=112330", "title": "Margaret Atwoodová", "text": "Margaret Atwoodová\n\nMargaret Eleanor Atwoodová, OC, O.Ont, FRSC (* 18. listopadu 1939 Ottawa, Ontario) je kanadská spisovatelka, básnířka, literární kritička, a feministická a sociální aktivistka. Je jednou z nejvíce ceněných autorek beletrie současné doby; za její literární dílo se jí dostalo mezinárodního uznání. Mezi lety 1984 až 1986 byla prezidentkou PEN klubu.\n\nMargaret Atwoodová se narodila 18. listopadu 1939 v kanadském hlavním městě Ottawě jako druhá ze tří dětí Margarety Dorothy (rozené Killam), bývalé odbornice na výživu, a Carla Edmunda Atwooda, entomologa. Díky otcovu povolání strávila Atwoodová velkou část svého dětství v divočině severního Québecu, ale také v Ottawě, Sault Ste. Marie a Torontu. Až do svých 11 let nenavštěvovala denní školu. Stala se vášnivou čtenářkou beletrie, kapesních knih nakladatelství Dell, pohádek bratří Grimmů, kanadských příběhů o zvířatech a komiksů. V roce 1957 odmaturovala na střední škole v Leaside v Torontu.\n\nAtwoodová začala psát již ve svých šesti letech. Od šestnácti let toužila věnovat se psaní profesionálně. Po ukončení střední školy roku 1957 proto začala studovat na Victoria University na University of Toronto. Jejími učiteli byli mimo jiné i Jay Macpherson a Northrop Frye. V roce 1961 ukončila svoje studium s bakalářským titulem z anglického jazyka (její hlavní předmět), z filozofie a francouzštiny.\n\nV roce 1961 poté, co získala vyznamenání E.J. Pratta za svou soukromě vydanou básnickou sbírku \"Double Persephone\", začala studovat na harvardské Radcliffe College za podpory nadace Woodrowa Willsona. Následující rok zde Atwoodová získala magisterský titul a pokračovala dvouletým doktorandským studiem na Harvardově univerzitě, ale nedokončila jej, protože nedopsala svou dizertační práci s názvem \"The English Metaphysical Romance\" („Anglická metafyzická romance“). Poté učila na University of British Columbia (1965), na Sir George Williams University (dnešní Concordia University) v Montrealu (1967-68), na University of Alberta (1969-79), na York University v Torontu (1971-72) a na New York University.\n\nBritský týdeník The Economist ji nazval „kovářkou jiskřících slov“ a „odbornou literární kritičkou“, ale také kritizoval za to, že logika v knize \"\" není na stejné úrovni jako ta v její próze. Ta začíná pojednáním o pojetí dluhu a jeho spřízněnosti se spravedlností. Atwoodová tvrdí, že toto pojetí je zakořeněné hluboko v lidské psychice a je patrné již u starodávných národů, které propojovaly svá pojetí dluhu s představami o spravedlnosti. Ta byla typicky znázorněna ženským božstvem. Atwoodová se domnívá, že s rozkvětem starověkého Řecka a se zavedením soudnického systému, jak je detailně popsáno v Aischylově Oresteie, bylo toto božstvo nahrazeno důkladnějším pojetím dluhu.\n\nMezi lety 1984–1986 byla prezidentkou mezinárodního PEN klubu. V letech 2000 a 2008 byla hostem Pražského festivalu spisovatelů.\n\nV roce 2003 produkční společnost Shaftesbury Films zfilmovala 6 povídek Atwoodové s názvem \"The Atwood Stories\" (Příběhy Atwoodové).\n\nZa román \"Příběh služebnice\" („The Handmaid's Tale“) získala vůbec první cenu Arthur C. Clarke Award za nejlepší vědeckofantastický (science fiction) román publikovaný předchozí rok, tj. 1987, ve Spojeném království. Tato kniha byla také nominována na 2 ceny za science fiction: v roce 1986 na Cenu Nebula a o rok později na cenu Prometheus Award.\n\nAtwoodovou nejprve urazil návrh, že by měly být její romány \"Příběh služebnice\" nebo \"Přežívá nejsmutnější\" („Oryx and Crake“) nazývány vědeckofantastickými. Trvala na tom, že jde o romány spekulativní: „Ve vědeckofantastické literatuře jsou příšery a kosmické lodě. Spekulativní beletrie by se opravdu mohla stát,“ řekla Atwoodová britskému deníku The Guardian. Společnosti Book of the Month řekla: \"Přežívá nejsmutnější\" je spekulativním románem, ne science fiction. V knize nenajdete žádnou intergalaktickou kosmickou dopravu, ani teleportaci, ani marťany.“ A v ranních televizních zprávách BBC Breakfast vysvětlila, že ve vědeckofantastické literatuře, na rozdíl od její tvorby, vystupují „mluvící chobotnice ve vesmíru“. Tato fráze popudila stoupence science fiction a často je při diskuzích o díle Atwoodové citována.\n\nV pozdějších letech však Atwoodová sama přiznala, že někdy píše science fiction a že romány \"Příběh služebnice\" a \"Přežívá nejsmutnější\" by mohly být považovány za díla vědeckofantastická. Objasnila, že ona vnímá rozdíl mezi spekulativní a vědeckofantastickou literaturou, ale že ostatní tyto pojmy používají zaměnitelně: „Pro mě je označení science fiction určené knihám, které mluví o věcech, které ještě neumíme... spekulativní beletrie pojednává o věcech, které již umíme, a její děj se odehrává na planetě Zemi.“ Řekla také, že příběhy science fiction dávají autorovi možnost prozkoumat různá témata takovým způsobem, jakým realistická beletrie nemůže.\n\nPříspěvky Atwoodové k teorii kanadské identity získaly pozornost veřejnosti jak v Kanadě, tak v zahraničí. Její ústřední dílo literární kritiky \"\" („Survival: A Thematic Guide to Canadian Literature“) je sice považováno za překonané, ale stále je využíváno jako studijní materiál v kurzech zabývajících se kanadskou literaturou, a to nejen v Kanadě. V knize \"\" Atwoodová předpokládá, že se kanadská literatura, stejně jako kanadská identita, vyznačuje faktorem přežití; což je vyjádřeno všudypřítomnými „rolemi obětí“. Tyto role představují pomyslnou stupnici plachosti a seberealizace obětí ve vztazích „vítězové-oběti“. \"Vítězem\" mohou být například další lidé, příroda, divočina nebo jiné externí nebo interní faktory, které oběť deptají. V díle je patrný vliv teorie o „posádkové mentalitě“ (garrison mentality) Northropa Frye. Atwoodová využívá Fryův koncept jako nástroj kritiky. V nedávné době pak Atwoodová pokračovala ve svém výzkumu vlivu kanadských literárních témat na kanadskou identitu v přednáškách jako například „“ (1995).\n\nKanadskou identitou a kulturou se Atwoodová nezabývá pouze v beletrii. Několik jejích knih, například \"The Journals of Susanna Moodie\", \"Alias Grace\", \"Slepý vrah\" („The Blind Assassin„) a \"Z hlubin\" („Surfacing“), představuje žánr, jenž postmoderní literární teoretička Linda Hutcheon nazvala „historiografickou metafikcí“. V takovýchto dílech Atwoodová explicitně zkoumá vztah historie, příběhů a vytváření historie.\n\nAtwoodová považuje kanadskou literaturu za vyjádření kanadské identity, soudě podle jejích teorií rozvinutých v díle \"\" a v některých jejích dalších románech. Podle nich byla kanadská identita utvářena strachem z přírody, osadnickou historií a nespornou oddaností komunitě.\n\n\n\n\n\n"}
{"id": "112333", "url": "https://cs.wikipedia.org/wiki?curid=112333", "title": "Seznam kanadských spisovatelů", "text": "Seznam kanadských spisovatelů\n\n\n\n\n\n\n\n"}
{"id": "112335", "url": "https://cs.wikipedia.org/wiki?curid=112335", "title": "The Prodigy", "text": "The Prodigy\n\nThe Prodigy je britská hudební skupina, jejíž hudba se skládá z mnoha různorodých stylů od rave k hardcore techno s alternativně rockovými, breakbeat a punkovými elementy. Současní členové jsou Liam Howlett (skladatel/klávesy) a Maxim (MC/zpěvák). Leeroy Thornhill (tanečník/živé klávesy) byl členem kapely v letech 1990–2000, podobně jako tanečnice/zpěvačka „Sharky“, která opustila kapelu po jejich krátkém společném účinkování. Až do své smrti byl frontmanem kapely tanečník a zpěvák Keith Flint, který 4. března 2019 ve svých 49 letech spáchal sebevraždu.\n\nThe Prodigy se objevili na undergroundové rave scéně na začátku 90. let. Od té doby dosáhli nesmírné popularity a celosvětové známosti. Některé z jejich nejznámějších skladeb: \"Charly\", \"Out of Space\", \"Invaders Must Die\", \"No Good (Start the Dance)\", \"Voodoo People\", \"Firestarter\", \"Omen\", \"Breathe\", \"Smack My Bitch Up!\"\n\nJméno The Prodigy se na přebalu alba \"Music for the Jilted Generation\" a na \"The Fat of the Land\" změnilo pouze na Prodigy, aby se na dalším albu objevilo opět celé The Prodigy. Jak Liam Howlett uvedl, jednalo se pouze o změnu loga na přebalech alba, nikoli o změnu názvu kapely.\n\nSpolu s umělci The Chemical Brothers a Fatboy Slim patří k průkopníkům žánru, který se nazývá „big beat“ (neplést s podžánrem hudebního stylu beat ze 60. let 20. století).\n\nV červenci 2018 podruhé vystoupili na festivalu Rock for People v Hradci Králové.\n\n\n\n\n\n\n"}
{"id": "112339", "url": "https://cs.wikipedia.org/wiki?curid=112339", "title": "Přívoz Zámky – Sedlec", "text": "Přívoz Zámky – Sedlec\n\nSedlecký přívoz (v informačním systému Pražské integrované dopravy označovaný P 1, v databázích kódován jako linka 695) je provozován na Vltavě (říční kilometr 41,02) u severního okraje Prahy. Spojuje pražskou čtvrť Sedlec (přístaviště je umístěno nedaleko železniční zastávky Praha-Sedlec a v těsné blízkosti autobusové zastávky Sedlecký přívoz na trase Praha–Roztoky u Prahy) s osadou Zámky patřící do Bohnic (v níž nejvýznamnějším objektem je psí útulek pražské městské policie). Zámecký břeh je oblíbeným výletním místem zejména cyklistů.\n\nV minulosti sloužil přívoz i k převážení pohřebních fiakrů, protože Sedlec neměl vlastní hřbitov. Pohon se v průběhu staletí měnil od vesel přes přitahování za podvodní lano až k motorovým pramicím. Historicky zřejmě nepřerušený provoz skončil v létě 1991, poslední převoznicí této éry byla paní Kořínková. Podle Fojtíka je nejstarší doložitelná zmínka z roku 1892 a provoz byl přerušen roku 1992, když při malé privatizaci o přívoz nikdo neprojevil zájem.\n\nAutobusová zastávka na sedlecké straně si však po celých 14 let přerušení provozu přívozu podržela název Sedlecký přívoz, zprvu pro školní spoj a pak i pro linky PID do Roztok.\n\nDne 1. července 2005 byl provoz přívozu obnoven. Je v provozu celoročně a denně do 20 hodin. Nejezdí při průtoku nad 450 m³. Přepravuje osoby, jízdní kola, kočárky i psy. Pro přepravu platí jízdenky Pražské integrované dopravy kromě krátkodobých jízdenek s omezenou přestupností (zpočátku provozu platily jen dlouhodobé předplatní jízdenky nebo speciální nepřestupní jízdenky za 20 Kč). Po zprovoznění druhého přívozu v PID v blízké Podbabě začal být sedlecký přívoz označován jako linka P1. \n\nOd roku 2016 zde slouží veřejnosti bezbariérová loď typu Naomi. \n\nProvozuje jej společnost Pražské Benátky s. r. o. (do roku 2011 pod názvem První Všeobecná Člunovací Společnost s. r. o., majitel Zdeněk Bergman). \n\nPodle článků z let 2006 a 2008 přívoz denně převeze v průměru kolem 150 lidí a 50 jízdních kol.\n\nVykazovaná využívanost přívozu za období provozu v rámci PID:\n\n\n"}
{"id": "112344", "url": "https://cs.wikipedia.org/wiki?curid=112344", "title": "William Colgate", "text": "William Colgate\n\nWilliam Colgate (25. ledna 1783 v Kentu – 25. března 1857 v New Yorku) byl americkým průmyslníkem.\n\nVypracoval se z dělníka v továrně na výrobu mýdla na bohatého podnikatele v průmyslu s toaletními potřebami.\n\nByl aktivním členem baptistického církevního sboru a proslul jako mecenáš charitativních a vzdělávacích organizací. Podporoval například \"American Bible Society\", \"American Bible Union\" (jejímž byl spoluzakladatelem), \"Hamilton Literary and Theological Institution\" či \"Madison University\".\n"}
{"id": "112347", "url": "https://cs.wikipedia.org/wiki?curid=112347", "title": "Přívoz Podbaba – Podhoří", "text": "Přívoz Podbaba – Podhoří\n\nPodbabský přívoz, v minulosti nazývaný též Lysolajský přívoz, v informačním systému Pražské integrované dopravy označovaný jako linka P 2 (v databázích kódován jako linka 696), je provozován na Vltavě v severní části Prahy. Je dlouhodobě nejvyužívanějším pražským přívozem. Spojuje pražskou osadu Podbaba (součást Dejvic) u ústí Šáreckého a Lysolajského údolí a stejnojmenných potoků s protilehlou osadou Podhoří, které je součástí městské čtvrti Troja.\n\nPřístaviště na levém břehu je umístěno nedaleko bývalé železniční zastávky Praha-Podbaba a v těsné blízkosti zastávek „V Podbabě“ autobusů z Dejvic směrem do Suchdola, Lysolají a Roztok. Pravý, trojský břeh je oblíbeným výletním místem zejména cyklistů, do Podhoří zajíždí část spojů autobusové linky 112 a od 1. dubna 2009 linka 236 od Bohnic. Obě linky zajišťují spojení k zoologické a botanické zahradě.\n\nV minulosti již přívoz v těchto místech býval, je doložen například v letech 1888, 1911 (osobní, prámový, se spodním vodičem), 1929, 1960–1974. (Viz např. Fojtík)\n\nSlavnostní znovuotevření proběhlo 28. června 2006, běžný provoz byl zahájen 1. července 2006. V informačních materiálech a databázi jízdních řádů je označován jako linka P 2.\n\nTarifní podmínky jsou shodné jako u sedleckého přívozu. Pro přepravu platí jízdenky Pražské integrované dopravy kromě krátkodobých jízdenek s omezenou přestupností (z počátku provozu platily jen dlouhodobé předplatní jízdenky nebo speciální nepřestupné jízdné 20 Kč).\n\nPřepravují se osoby, jízdní kola, kočárky a psi. Přívoz je v provozu celoročně a denně. Nejezdí při průtoku nad 450 m.\n\nProvozuje jej společnost Pražské Benátky s. r. o. (do roku 2011 pod názvem První Všeobecná Člunovací Společnost s. r. o., majitel Zdeněk Bergman).\n\nOd počátku provozu v PID zde byly používány lodě typu vltavský naháč s kapacitou 12 osob. Již v roce 2008 se uvažovalo o pořízení kapacitnějšího plavidla. Od roku 2010 začala být doprava v letní sezóně (duben až říjen) posilována druhou lodí.\n\n12. července 2016 byla na přívoz nasazena nová loď Baba, jednalo o typ lodi Naomi, vyvinutý provozovatelem pro pražské přívozy, stejně tak jako loď Kazi, která již od roku 2014 jezdila po Berounce u Kazína. Je konstruována podle lodí z konce 19. století, má délku 11,2 metru, šířku 3,7 metru, ponor 50 centimetrů a kapacitu 40 cestujících. Díky palubové konstrukci a novým přístavištím umožňuje nástup a výstup v jedné úrovni. Kormidelna je krytá. Loď Baba stála pět milionů korun. \n\nPodle článku z roku 2008 denně přepravil v průměru 450 osob a 40 jízdních kol, proto se už v té době uvažovalo o pořízení kapacitnějšího plavidla. Od roku 2010 začala být doprava v letní sezóně (duben až říjen) posilována druhou lodí.\n\nVykazovaná využívanost přívozu za období provozu v rámci PID:\n\n\n"}
{"id": "112352", "url": "https://cs.wikipedia.org/wiki?curid=112352", "title": "Trolejbusové tratě v Praze", "text": "Trolejbusové tratě v Praze\n\nToto je seznam a popis všech trolejbusových tratí, které existovaly v Praze mezi lety 1936 a 1972, a dále pak od roku 2017. Je řazený chronologicky podle data zahájení provozu.\n\nZkušební trať v areálu ČKD ve Vysočanech se stala první postavenou trolejbusovou tratí na území Prahy. Přesná poloha, délka a uspořádání již dnes není známa. Pouze se ví, že celá trať byla dvoustopá a na obou koncích měla vratné zařízení. První jízda se na této trati konala 24. dubna 1936 ve 13:30. První trolejbus jedoucí na této trati byl typu Praga TOT.\n\nTrať začínala jednostopou smyčkou u kostela svatého Matěje v Dejvicích a dále vedla ulicemi Šáreckou, Na Pískách, Starodejvickou a Na Ořechovce. Maximální stoupání na této trati bylo 8,47 % a provozní délka byla 3,628 km. Tato trať měla experimentální charakter. Její umístění bylo vybráno, protože splňovalo dané podmínky jako kopcovitý profil, optimální délka, kvalitní povrch komunikací, snadná dostupnost opravářské základny, přiměřené a rovnoměrné přepravní zatížení a možnost zavedení náhradní dopravy bez přenosu výpadku na ostatní síť. 29. května 1936 bylo pro tuto trať uděleno prozatímní užívací povolení, protože bylo potřeba vycvičit řidiče. 28. srpna téhož roku byl na této trati slavnostně zahájen provoz. Z důvodu vyšší přepravní poptávky v úseku Sv. Matěj – Bořislavka byl 14. února 1938 dán do provozu spojovací oblouk na Bořislavce. Když byl 26. března 1939 zaveden pravostranný provoz, musely se upravit vozy a vzdušné výhybky. Od 16. dubna 1942 byl úsek Bořislavka – Vozovna Střešovice pouze manipulační, určený pouze pro výjezd a zatahování vozů na trať, respektive z trati. Po roce 1940 byly uvažovány dvě možnosti prodloužení. Jedna byla po trase Sv. Matěj – Bubeneč a druhá Sv. Matěj – Bubeneč – Nádraží Střed. Žádný z těchto návrhů však nebyl nikdy uskutečněn. Byla pouze postavena trať do garáží Dejvice. Trať Svatý Matěj – Střešovice byla zcela izolována od ostatní sítě trolejbusů. Provoz na ní skončil spolu s linkou K neboli 51 v roce 1959. Po trase bývalé trati lze stále vidět některé zbytky původního trolejového vedení.\n\nTato trať byla později přejmenována na Žitná – Smíchov – Jinonice a původně měla vést až od Jiráskova mostu. Proti tomu bylo ale Ředitelství pošt a telegrafů, proto bylo provozní povolení uděleno až 10. ledna 1938. Trať byla ale uvedena do provozu až o rok později – 1. října 1939. Celá trať byla dvoustopá, kromě smyčky u Anděla a na Malvazinkách, kde byl spojovací oblouk. Oproti tomu u Waltrovky byla jednoduchá smyčka. Průměrná délka trati byla 3,221 km a bylo na ni stoupání až 9,040 %. Na křižovatce Na Knížecí se na tuto trať napojovala dvoustopá manipulační trať pro vyjíždění ze smíchovské vozovny. V roce 1947 byla postavena druhá stopa u smyčky Anděl a trať také byla dále prodloužena ulicemi Vltavská, Svornosti, Zborovská a dále přes Jiráskův most ulicemi Resslova, Ječná do ulice Štěpánské. Trať tak dosáhla délky 5,2 km a získala nový název. V roce 1948 byla trať prodloužena od Waltrovky k jinonické sokolovně a byla tak prodloužena na délku 6,673 km. 31. března 1969 byl však provoz na úseku Waltrovka – Jinonice zrušen a od 31. května 1969 byl zrušen provoz v úseku Waltrovka – Vltavská. Zbývající úsek byl zrušen 16. října 1972.\n\nTato trať byla v provozu od 14. prosince 1947 a sloužila jako bloková smyčka pro linky končící na Václavském náměstí. Trať měřila 1,233 km, byla jednosměrná a jednostopá s předjízdnou trolejí na Václavském náměstí. Provoz na ní byl ukončen 9. ledna 1967.\n\nTato trať byla vybudována v roce 1948 a vedla ulicemi V Botanice (tam), Matoušova (zpět), Preslova, E. Peškové, Holečkova, Zapova a Švédská. Trať byla ukončena jednostopou smyčkou na křižovatce s ulicí Na Hřebenkách. Na tuto trať byla připojena trať Hřebenka – Stadion Jih. Do provozu byla tato trať dána při sokolském sletu 18. června 1948. Od 9. července téhož roku byl provoz na ni dočasně zastaven, ale od 1. října 1948 byl obnoven pravidelný provoz. Trať měřila 2,258 km. V letech 1957 – 1958 byla vybudována manipulační trať z Hřebenek do Košíř, která však nebyla připojena výhybkou. Provoz na trati ze Smíchova byl ukončen 16. října 1972.\n\nTato trať byla pokračováním tratě Smíchov – Hřebenka. Délka této tratě byla 1,203 km se smyčkou o délce 249 m. Před první spartakiádou byla na této trati postavena druhá smyčka, která měřila 252 m. Provoz na této trati byl zahájen i ukončen ve stejný den, jako na trati Smíchov – Hřebenka.\n\nPrvní úsek této trati byl uveden do provozu 27. února 1949. Trať končila v zastávce Zdravotní ústav a vedla ulicemi Žitnou, Anglickou, náměstí Míru, Slezskou, Boleslavskou a Benešovskou. Za konečnou u zastávky Zdravotní ústav byl jednostopý vratný trojúhelník. Při obracení se muselo couvat do ulice U Zdravotního ústavu. Po několika týdnech byla trať prodloužena na křižovatku s Ruskou, kde byla zřízena jednostopá smyčka. Trať měřila 3,676 km. 1. září 1950 byla trať prodloužena Ruskou ulicí do ulice Pod Rapidem, kde končila jednostopou smyčkou a dosáhla konečné délky 4,875 km. V roce 1954 byla k této trati na křižovatce Ruské a Bělocerkevské připojena trať Zdravotní ústav – Vršovice – Vozovna Michle. 2. července 1956 byly na náměstí Míru zřízeny dvě smyčky. 4. září 1968 byl úsek Zdravotní ústav – Průběžná zrušen. 5. července 1972 byl zrušen úsek Orionka – Zdravotní ústav. Zbytek tratě byl zrušen 16. října 1972.\n\nTrať začínala na křižovatce ulic Štěpánské a Ječné a dále vedla ulicemi Lípovou, Kateřinskou, Benátskou, Vyšehradskou, Libušinou, po nábřeží K. Marxe, Podolskou, Sinkulovou, Na Dolinách, Lomnického a Na Pankráci a končila jednostopou smyčkou u nádraží ČSAD poblíž továrny Jawa. Do provozu byla dána 29. května 1949. Z důvodu zavedení posilové linky byla vybudována smyčka Děkanka, která vedla ulicemi Lomnického, Kischova a Dačického a do provozu byla dána 1. října 1954. V dalších letech byla trať beze změn a zrušena byla 9. ledna 1967.\n\nPoprvé jely vozy po této trati 3. října 1949. Tato trať se napojovala na trať Žitná – Smíchov – Jinonice a Karlovo náměstí – Zdravotní ústav. Trať byla beze změn až do 5. září 1966, kdy byl zrušen úsek Žitná – Jungmannovo náměstí a zbytek tratě byl zrušen 16. října 1972.\n\nTrať začínala na křižovatce ulic Šumavské a Slezské a napojovala se na trať Karlovo \nnáměstí – Zdravotní ústav a dále vedla ulicemi Šumavská, Třebízského, Polská, Ondříčkova, Lupáčova, Rokycanova, Roháčova, Zelenky-Hajského, Novovysočanská, Krejcárek, Klímova, Fučíkova, Nemocniční a U Vysočanského pivovaru. Délka trati byla 7,221 km. Na Ohradě byla postavena jednostopá smyčka pro obracení od Vysočan, později se zde dalo otáčet také od centra. Trať byla v provozu od 4. března 1951 v úseku Ohrada – Vysočany. Zbývající úsek byl kvůli nevyhovujícímu stavu komunikací otevřen až 8. června 1953. Trať fungovala beze změn až do 28. března 1966, kdy byla zrušena.\n\nTato manipulační trať byla dána do provozu 5. ledna 1952, kdy byla zprovozněna vozovna Libeň. Trať byla jednostopá a vedla ulicemi Pod Plynojemem a Švábky. Délka byla 1,226 km. Na Krejcárku bylo úrovňové křížení této tratě s elektrifikovanou tratí ČSD (1500 V ss), jakožto jediné v celé Praze. To zaniklo v souvislosti se zvýšením napájecího napětí na 3000 V ss na pražských spojkách. Na křižovatce ulic Pod Plynojemem – Novovysočanská se tato trolejbusová trať připojovala bez výhybek k trati Vinohrady – Žižkov – Vysočany. Trať byla v provozu spolu s vozovnou Libeň až do 21. srpna 1961, poté se tato vozovna spolu s oběma navazujícími tratěmi do Libně a Čakovic ocitla trolejově izolována od ostatní trolejbusové sítě. Železniční přejezd v ulici Pod Plynojemem (u dnešního mostu tramvajové tratě Ohrada – Palmovka) byl v souvislosti se stavbou železničního Nového spojení nahrazen novým silničním přemostěním jeho tratí na začátku 21. století.\n\nTato manipulační trať byla postavena pro spojení vozovny Libeň a trati Libeň – Prosek – Čakovice. Vedla ulicemi Voctářova, Světová, třída Rudé armády a Prosecká, měřila 1,571 km a byla uvedena do provozu 24. srpna 1952. Trať byla v úseku v délce 770 m od vozovny ve Voctářově ulici zpočátku jednostopá, později dvoustopá, dále až k Prosecké ulici dvoustopá. Provoz vozovny Švábky i manipulační trati byl ukončen 9. července 1965 spolu s provozem trati Libeň – Prosek – Čakovice.\n\nTato trať byla dána do provozu dne 24. srpna 1952. Začínala jednostopou smyčkou kolem bloku domů určeného ulicemi Prosecká, Rudé armády, Hejtmánkova v návaznosti na manipulační trať Švábky – Prosecká. Dále vedla ulicemi Prosecká, Nad Krocínkou, Letňanská, Pražská, Gottwaldova a Čakovická (Stalinova) a měřila 6,132 km. Na trati byly zpočátku další dvě smyčky, z toho jedna v Čakovicích, druhá bloková v Letňanech (v ulicích Havlíčkova – Zápotockého – Komenského). Dne 21. září 1956 byl provoz v ulici Letňanská přeložen na novou komunikaci (729 m) a o den později byl zahájen provoz na nové smyčce U kříže vedené ulicemi Čtyřdomí, Srbova a Hejtmánkova. Přitom v ulici Srbova byla výstupní a v ulici Hejtmánkova nástupní zastávka. Původní smyčka zůstala také zachována. 9. července 1965 se v ulici Nad Krocínkou propadla vozovka a provoz byl dočasně přerušen; 29. listopadu 1965 bylo dočasné zastavení provozu označeno za trvalé, protože se s úplným zrušením tratě počítalo již v roce 1966. Toto byla jedna z tratí, která opouštěla tehdejší administrativní hranici hlavního města Prahy (na rozhraní tzv. Prosecké kolonie a Letňan). Druhá taková byla jen trať do Velké Chuchle.\n\nV roce 2017 byla v části této trasy obnovena trolejbusová trať vizte níže – trať Kundratka Kelerka.\n\nTrať byla dána do provozu 1. března 1953. Spojovala trať ve Slezské ulici s tratí v ulici Ondříčkově a vedla ulicemi Orlická a Bořivojova. Výhledově měla být prodloužena na Senovážné náměstí (tehdy nám. M. Gorkého), případně k Masarykovu nádraží (tehdy Praha střed). Zůstala však beze změn až do 28. března 1966, kdy byla zrušena. Délka trati byla 0,625 km.\n\nTato trať vedla ulicemi Zborovská, Petřínská a Plaská. Provoz byl zahájen 18. dubna 1954. Trať měřila 0,463 km a konečná smyčka měla 0,572 km. Dne 29. srpna 1967 byl zrušen její koncový úsek se smyčkou Újezd a o den později byla trať propojena novou manipulační spojkou ve Vodní ulici se smyčkou Petřínské sady (trať Smíchov – Hřebenka). Zbytek trati zůstal zachován až do ukončení trolejbusového provozu.\n\nTato trať vedla ulicí V. Vančury a dále po nábřeží přes Malou Chuchli do Velké Chuchle. Délka byla 6,709 km a trať byla v celé své délce dvoustopá. Ve Velké Chuchli byla zřízena jednostopá smyčka. Trať měla vést až do Zbraslavi, ale nikdy nebyla dostavěna. O tomto úmyslu svědčilo asi 100 m kusého dvoustopého vedení, které pokračovalo po hlavní silnici směrem na Zbraslav. Do smyčky na okraji Velké Chuchle vedla odbočka se vzdušnými výhybkami. Chuchelská trať vedle trati do Čakovic byla druhá, která tehdy opouštěla administrativní hranici hlavního města Prahy. Do provozu byla trať dána 18. dubna 1954. Provoz byl prozatímně zastaven od 3. ledna 1960 z důvodu výstavby silnice I/4, ale již brzy byla zrušena. Stalo se tak 1. ledna 1962.\n\nTaké tato trať nebyla oproti svému původnímu projektu dostavěna. Měla vést až do Záběhlic. Trať vedla ulicemi Bělocerkevská, U Vršovického hřbitova a dále odbočovala do ulice Nad Vrbovkou. V ulici U Vršovického hřbitova bylo největší stoupání v celé pražské trolejbusové síti – 12,3 % v délce 17 m. Délka tratě byla 1,644 km a provoz byl zahájen 2. dubna 1955. Vozovna Michle, ke které vedla, byla jediná vybudovaná speciálně pro trolejbusy. Část tratě Bělocerkevská – Vozovna Michle byla zrušena 30. června 1968 a provoz na zbytku byl zrušen 5. července 1972.\n\nTato trať byla navržena v roce 1951. Podle návrhu měla vést po trase Sv. Matěj – Na Štáhlavce – náměstí Na Santince – A. A. Ždanova – Rooseveltova – Krupkovo náměstí – Wolkerova – Korunovační – Letenský tunel – Švermův most – Revoluční – V Celnici – Nádraží Střed. Letenský tunel byl již od svého vybudování opatřen drátěnými převěsy a závěsy pro trolejové vedení. Závěsy byly později odstraněny a převěsy byly svého času využívány k zavěšení těles přídavného zářivkového osvětlení. Vše bylo odstraněno při poslední rekonstrukci tunelu.\nByl stanoven i termín zprovoznění trati na 1. července 1954. V únoru 1953 byl postaven úsek Sv. Matěj – Zelená, který měřil 1,426 km. Zbytek tratě nebyl však nikdy postaven a 1. července 1959 bylo od záměru stavby trati upuštěno.\n\nTato trať navazovala na trať Sv. Matěj – Zelená a měřila 0,385 km. Provoz na této manipulační trati byl zahájen 20. dubna 1955 a zrušen 1. července 1959. Zajímavé je, že o zrušení trati bylo rozhodnuto již v roce 1954, tedy ještě před zahájením provozu.\n\nTato manipulační trať byla využívána pro dopravu vozů do stanice Těžké údržby trolejbus v Košířích. Měřila 1,298 km a vedla ulicí Na Hřebenkách, kde byla jednostopá, a dále ulicemi Pobělohorská a Plzeňská, kde byla trať dvoustopá. 17. listopadu 1958 byla trať uvedena do provozu. V provozu byla tato trať až do konce provozu trolejbusů v Praze 16. října 1972.\n\nTestovací, přibližně jeden kilometr dlouhá trať pro parciální trolejbus byla postavena v roce 2017 v Prosecké ulici. Počátkem října toho roku se na ní uskutečnily první testovací jízdy se zapůjčeným trolejbusem SOR TNB 12 („AcuMario“). Dne 15. října 2017, tedy 45 let od ukončení trolejbusové dopravy v Praze, byl na ní zahájen zkušební provoz. Ten probíhal zprvu bez cestujících, později byl parciální trolejbus SOR TNB 12 dán do užívání veřejnosti během tzv. prezentačních jízd, kdy byl vypraven na linku symbolického čísla 58 vedenou z Palmovky ke stanici metra Letňany. Většinu trasy je vůz napájen z baterií, ale při jízdě do stoupání Prosecké ulice se plně využívá elektrického pohonu zásobeného energií přímo z troleje. Akumulátory se částečně dobíjejí při brzdění, hlavně ale během pauzy mezi jednotlivými spoji na Palmovce, kde byla vybudována krátká nabíjecí stopa. Z konečné Želivského sem přesunuta tzv. dobudka – zařízení vybavené galvanickým oddělovačem, které odebírá proud z troleje přilehlé tramvajové trati v ulici Na Žertvách. V květnu 2018 byl vůz SOR TNB 12 vystřídán trolejbusem Škoda 30Tr SOR.\n\n\n"}
{"id": "112359", "url": "https://cs.wikipedia.org/wiki?curid=112359", "title": "Mary J. Blige", "text": "Mary J. Blige\n\nMary Jane Blige (* 11. ledna 1971 Bronx, New York, USA) je americká R&B zpěvačka, trojnásobná vítězka prestižní ceny Ceny Grammy, textařka a producentka, která během své kariéry prodala více než 25 milionů desek.\n\nNarodila se v Bronxu. Její otec byl jazzový hudebník a matka ošetřovatelka. Díky otci se věnovala hudbě už od raného věku. Když bylo Mary čtyři její otec Thomas odešel od jejich rodiny. A tak se její matka Cory byla nucena postarat sama o Mary a její starší sestru Latonyu. Nejtěžší chvíle zažila Mary, když byla sexuálně zneužívána rodinným přítelem.\n\nO pár let později se přestěhovali do Yonkers do jedné z nejnebezpečnějších ulic ve městě. Hudba se proto stala Maryiným útočištěm. Začala zpívat v církevním sboru a v sedmi letech vyhrála pěveckou soutěž, když zazpívala píseň Arethy Franklin - Respect. Když vešla do puberty začala experimentovat s lehkými drogami a posléze ji i vyhodili ze školy.\n\nV roce 1988, když jí bylo sedmnáct nahrál matčin přítel Maryin hlas na kazetu a poslal jej do vydavatelství. Na pár vystoupeních, které po městě absolvovala zaujala několik r&b umělců, kteří ji nabídli spolupráci. Krátce na to podepsala Mary svůj první kontrakt s vydavatelskou společností \"Uptown Records\", kde se stala v roce 1989 jeho nejmladší zpěvačkou.\n\nDebutové album Mary J. Blige vyšlo 18. července 1992. Album produkovali \"Harrell, Sean „Puffy“ Combs a Cedrik „K-Ci“ Hailey\" její dlouholetý přítel.\nDebutová píseň z alba se jmenovala \"You Remind Me\", která se dostala až na 29. místo americké hitparády. Další singl \"Real Love\", ale dopadl mnohem lépe, probojoval se až do TOP 10, konkrétně na 7. místo. Z alba vzešly ještě další úspěšné singly. V konečném součtu se album stalo velmi úspěšné, prodalo se jej více než tři miliony kopií a Mary byla rázem zvolena královnou Hip hopu a soulu.\n\n29. listopadu 1994 vydala Mary druhé své album, které dostalo název My Life. Album opět produkoval Sean Combs (v té době známý už pod přezdívkou Puff Daddy).\n\nNa tomto albu se ale také producentsky podílela sama Mary. Napsala si velkou část svých textů, které vycházely z jejích životních zkušeností a osobního života. Ačkoli kritici a fanoušci byli nadšeni, Mary sama přiznala, že tvorba tohoto alba byla pro ni velmi těžká.\n\nDebutový singl z tohoto alba se jmenoval \"Be Happy\" a probojoval se na 29. místo americké hitparády. Další singly, které vydala byly velmi pozoruhodné hlavně díky své otevřenosti, kde se zpěvačka přiznala, že bojovala s alkoholismem, depresemi i s drogami, zároveň v písních zpívá o svém hrubém vztahu s Haileym.\n\nAlba se prodalo na tři miliony kusů a obdržela za něj svou první cenu Grammy Awards.\n\n22. dubna 1997 vydala své třetí album nazvané \"Share My World\". Album produkoval už zcela jiný tým, neboť po konfliktech s Puff Daddym se rozhodla pro spolupráci s R. Kellym, Babyfacem a dalšími producenty. Největší producentský podíl na albu má však Rodney Jerkins, který produkoval většinu desky.\n\n\"Share My World\" je mnohem optimističtější album než předešlé dvě alba. Debut mělo hned na prvním místě americké albové hitparády. Výborně si vedly i písně \"Love Is All We Need\" nebo \"Seven Days\". Celkově se alba prodalo více než 5 milionů kopií a Mary za něj získala mnoho ocenění. Poprvé se také vydala na celosvětové turné.\n\nV srpnu 1999 vyšlo čtvrté řadové album nazvané jednoduše Mary. Na albu se objevuje mnoho hostů například Aretha Franklin, Eric Clapton, Elton John nebo Lauryn Hill. Hlavní pozornost však zaujal duet s Georgem Michaelem \"As\", který byl vydán i jako singl.\n\nAčkoli album bylo kritiky velmi chváleno a získalo mnoho cen a nominací, nedosáhlo tak velkého komerčního úspěchu jako předešlá alba.\n\n28. srpna 2001 vyšlo Mary její páté řadové album. Jako úvodní píseň byla vybrána \"Family Affair\". Tato píseň se ihned dostala do čela americké singlové hitparády a zůstal na něm šest týdnů, čímž se zařadil mezi nejúspěšnější singly.\nDalší písně z tohoto alba se dostaly do top 20, velkého úspěchu se dočkala píseň \"He Think I Don´t Know\", za kterou Mary obdržela svou druhou cenu Grammy Awards.\n\nToto album pro ní znamenalo její největší dosavadní úspěch.\n\nJe v pořadí už šesté její album, které bylo vydáno v srpnu 2003. Album už tentokrát nevydala společnost \"Uptown Records\", ale \"Geffen Records\", se kterou Mary podepsala smlouvu.\nAčkoli album se dostalo do čela prodejnosti desek v USA, fanoušci a kritici toto album setřeli jako pokus o sestavení dvojice Blige/Combs, která se jim moc nezamlouvá.\n\nNavzdory ohlášení, že Mary vydá album svých největších hitů, vyšla nová deska nazvaná The Breakthrough. Deska opět ukázala Mary tak jak ji fanoušci a kritici znají. Debutový singl \"Be Without You\", se stal v USA jedním z nejhranějších a v prodejnostní hitparádě skončil na třetím místě.\n\nZa zmínku stojí hlavně píseň \"One\", song, který v originále zpívají irští U2, a se kterou ji pomohl i sám Bono Vox.\n\nPo bouřlivém vztahu s Haileym, který ukončila v roce 1999 se o čtyři roky později vdala za svého přítele \"Kendu Isaaca\", se kterým vychovává tři děti z jeho předešlého manželství.\n\nNejlepší přítelkyní Mary J. Blige, je známá zpěvačka Lil Kim.\n\n\n"}
{"id": "112361", "url": "https://cs.wikipedia.org/wiki?curid=112361", "title": "České plavební společnosti", "text": "České plavební společnosti\n\nSeznam obsahuje významnější plavební společnosti, které zajišťují linkovou osobní vodní dopravu nebo komerční nákladní vodní dopravu. \n\nPražská Paroplavba byla založena roku 1865, velký podíl na jejím založení nesl František Dittrich, pozdější pražský primátor. Ve třicátých letech 20. století v ní získalo majetkový podíl město Praha, později byla s názvem Osobní lodní doprava součástí Dopravního podniku hlavního města Prahy. V roce 1992 byla privatizována. V roce 2002 byla jejím jediným akcionářem Evropská vodní doprava s. r. o. PPS tradičně provozuje vyhlídkové plavby v Praze i linkovou osobní doprava po Vltavě mezi Mělníkem a Štěchovicemi až na Slapy, dříve zřejmě i po Labi u Děčína směrem k Bad Schandau. Pražská Paroplavba provozuje také pravidelné plavby parníky a loděmi do pražské ZOO.\n\nZaložena 1993. Je hlavním akcionářem Pražské paroplavební společnosti (v roce 2002 byla jejím jediným akcionářem). \n\nLodě: Šumava (kolesová), Poseidon, Porto (ex Odyssea), Calypso, Kotva, Bohemia, Praha, Natal (ex Berounka), Danubio (bývalá loď Čadca, rekonstruovaná roku 2006). V roce 2007 se loď Odyssea, po najetí na hranu pilíře Karlova mostu, potopila u Čechova mostu a po opravě byla přejmenována na Porto. \n\nLodě Praha a Natal (ex Berounka) původně patřily Pražské paroplavební společnosti. \n\nOsobní přístaviště u Čechova mostu. \n\nDoprava: Vyjížďky osobními loděmi po Praze.\n\nLodě: 38 plavidel + 1 tankové plavidlo + plovoucí zařízení, plošiny pro stavební a jiné účely. Vlastní též dva kamionové návěsy. \n\nNákladní lodní doprava po celé Evropě.\n\nSpolečnost s ručením omezeným byla založena roku 1999. Provozuje přívozy v Praze i turistické plavby. Stejnojmenná v. o. s., v roce 2006 přejmenovaná na Druhou Všeobecnou Člunovací Společnost, byla založena roku 1993.\n\nhttp://www.prazskebenatky.cz/\n\nSpolečnost založena 1994.\n\nProvozuje linkové i nelinkové plavby na slapské, kamýcké, orlické přehradní nádrži a Dalešické přehradě\n\n\nProvozuje v Praze zadokolesový parník Tyrš (kapacita 296 osob) a motorovou loď Atlantida (kapacita 130 osob) pro objednané jízdy. \n\n\nVlastní a provozuje salonní motorovou loď Európé, kapacitně údajně největší loď v Praze na Vltavě. Majitelem je Ivan Zikmund. \n\n\nSpolečnost založena roku 1992.\n\nProvozuje vyhlídkové jízdy na lipenské přehradní nádrži. \n\n\nSpolečnost působí od roku 1993. \n\nLodě: motorové lodě Máj, Racek, Hynek a Jarmila\n\nDoprava: linkové i nelinkové plavby na Máchově jezeře. \n\n\nPlánovala osobní dopravu po Labi, v roce 2004 měla finanční potíže. \n\nLodě: motorová loď Arnošt z Pardubic\n\nProvozuje rejdařské, logistické a spediční služby po celé Evropě. \n\nV minulosti provozovala v letní sezóně o volných dnech osobní lodní dopravu po Labi v úseku Děčín - Hřensko lodí Ploučnice.\n\n\nZajišťuje dopravu na Brněnské přehradě.\n\nProvozují lodní dopravu na Novomlýnské přehradě s lodí Věstonická Venuše.\n\nPravidelné plavby\nPravidelné plavby podle jízdního řádu.\nVyhlídkové okružní plavby.\nLinkové plavby do Brodu nad Dyjí.\nNoční plavby.\nSkupinové plavby\nPlavby skupin na základě předchozí objednávky s termínem dohodnutým minimálně 1 kalendářní den předem.\nPlavby pro školy\nPlavby pro skupiny žáků mateřských, základních a středních škol s dohodnutým termínem minimálně 1 kalendářní den předem.\nPronájem lodi\nPlavby pro skupiny s vyloučením ostatních pasažérů.\nPlavby s kapitánem a lodníkem s programem a termínem dohodnutým minimálně 1 kalendářní den předem\nPlavby s občerstvením s předem dohodnutým termínem, vhodné pro rodinné a firemní oslavy či oslavy s přáteli\n\nProvozuje plavby po Dyji malými loďkami. \n\n\n\n"}
{"id": "112364", "url": "https://cs.wikipedia.org/wiki?curid=112364", "title": "Osobní vodní doprava na Labi v Čechách", "text": "Osobní vodní doprava na Labi v Čechách\n\nVodní doprava na Labi má dlouhou tradici. Voroplavba pro přepravu dřeva a dalších nákladů, příležitostně i osob, byla na Labi stejně jako na dalších českých řekách provozována minimálně od středověku. Dopravu přes Labe také zajišťovalo mnoho přívozů, z nichž se asi 8 zachovalo do 21. století. Po délce Labe má velký význam zejména nákladní doprava. V některých úsecích a letním období je provozována i příležitostná a linková osobní doprava, převážně s turistickým a rekreačním účelem, která však v české části Labe nemá tak dobré podmínky jako osobní vodní doprava na Vltavě.\n\nPo roce 1841 z Čech do Drážďan pendloval parník \"Bohemia\".\n\nLodní dopravu provozovala dříve ČSPL a. s. lodí \"Ploučnice\".\n\nNa rok 2002 zřejmě osobní lodní dopravu v úseku Děčín – Bad Schandau plánovala Pražská paroplavební společnost lodí Hamburg. \n\nK obnovení dopravy mezi Děčínem a Hřenskem došlo v roce 2006 lodí Jukona pana Juláka.\n\nV roce 2009 inzeruje Labská plavební společnost s. r. o. pravidelné plavby lodí Poseidon v trase Děčín – Hřensko a zpět, od května do září v pracovních dnech 1 pár spojů a o volných dnech vždy 2 páry spojů. Ve středu a v pátek může být plavba za podmínky určitého počtu platících cestujících prodloužena až do Bad Schandau. Tatáž společnost má od října 2008 od města Děčína pronajatý k celoročnímu provozování také přívoz Dolní Žleb. \n\nV roce 2016 Labská plavební společnost s. r. o. uvádí 5 lodních linek z Děčína do Saska: \n\nV trase Bad Schandau – Hřensko – Dolní Žleb – Děčín a zpět provozovala v sezóně jeden pár spojů denně kolesovým parníkem na lince Böhmische Schweiz (České Švýcarsko) Saská paroplavba (Die Sächsische Dampfschiffahrt) – viz též osobní vodní doprava v Německu.\n\n8. dubna 2008 Litoměřický deník oznámil, že Ivan Julák s lodí Jukona (kapacita 249 osob) vyhrál výběrové řízení, které organizovalo město Litoměřice společně s dalšími obcemi, na provozování lodní linky v trase Roudnice nad Labem – Litoměřice – Lovosice – Velké Žernoseky – jezero v Píšťanech – Ústí nad Labem od 1. května 2008.\n\nSdružení 6 přílabských obcí (s iniciativní rolí centrálně položeného města Litoměřice) zaštiťuje plavbu lodí \"Porta Bohemica\" (latinsky „Brána Čech“). Slavnostní zahajovací plavba proběhla 1. května 2008 a pravidelný provoz byl zahájen 8. května 2008. Loď je dlouhá 33 metrů a má kapacitu 249 cestujících a plula po trase Ústí nad Labem-Vaňov – Velké Žernoseky – Píšťany-U Mariny – Lovosice – Litoměřice – Roudnice nad Labem. Celá trasa měří 41 kilometrů, ovšem projíždí se ve dvou větvích: v červenci a v srpnu jezdila loď v úterý, ve čtvrtek a v sobotu z Litoměřic do Ústí a zpět; ve středu, v pátek a v neděli z Litoměřic do Roudnice a zpět. V květnu, červnu, září a říjnu jezdí pouze od čtvrtka do neděle. Údajně se jedná o obnovení pravidelné osobní dopravy v tomto úseku po 60 letech. Majitelem a provozovatelem lodi je catering d'excellence.\nBěhem roku 2009 byla pořízena druhá loď. Na trase přibyly další přístaviště, Dolní Zálezly, Nučničky, Terezín, Štětí a Horní Počaply. Jelikož je trasa velká pro jednu loď, byla rozdělena pro obě zvlášť. Tedy Ústí n. L. – Litoměřice a Litoměřice – Horní Počaply. Uvažuje se i o prodloužení trasy do Drážďan. \n\nLabská plavební společnost s.r.o. v roce 2016 inzeruje plavby v trase Ústí nad Labem – Lovosice – Litoměřice v sezóně od 25. března do 30. října 2016. Provozovaná doprava je rozdělena na linku L41 za podpory měst Litoměřice a Lovosice a linku L901 za podpory Ústeckého kraje. \n\nLinka L41 pluje pouze od 23. 6. do 30. 8., a to každou středu v 9:20 z přístaviště Ústí n.L. centrum/hl. nádraží a přes přístaviště Ústí n.L.-Vaňov, Dolní Zálezly, Libochovany, Velké Žernoseky a Lovosice do Litoměřic (13:05). Zpět pak z Litoměřic ve 14:00 přes Lovosice do Velkých Žernosek (16:00) a ihned zpět do Litoměřic. V plavbě je zahrnuta okružní plavba po Píšťanském jezeře bez zastávky. Ve čtvrtek v 9:20 loď pluje z Litoměřic do Üstí nad Labem (hlavní nádraží 12:50). \n\nLinka L901 pluje od 25. března do 30. října 2016 o sobotách, nedělích a svátcích v 9:20 z přístaviště Ústí n.L. centrum/hl. nádraží do Litoměřic (po stejné trase a ve stejných časech jako středeční L41), zpátky z Litoměřic však až ve 14:15 a až do Ústí (hl. n. 17:30). O prázdninových měsících, resp. od 24. června do 31. srpna, pluje tuto trasu i v pátek. Na lince platí tarif Dopravy Ústeckého kraje. Ceny pro dospělého jsou podle ujeté relace od 18 do 38 Kč, platí zde i jízdenky z předchozích dopravních prostředků DÚK a celosíťová jízdenka Dopravy Ústeckého kraje za 130 Kč. Pro děti je cena poloviční. \n\nOd 6. června 2015 do 19. září 2015 se plavila společnost Auto moto Jiroušek lodí Marie o kapacitě 35 osob po trase Církvice, Velké Žernoseky, Dolní Zálezly, Píšťany. V roce 2016 lodní linka vedla po trase Ústí nad Labem-Vaňov – Camp Brná – Dolní Zálezly – Církvice – Libochovany – Velké Žernoseky – Píšťany. Linka byla v obou letech dotována městem Ústí nad Labem. Doba plavby je po proudu i proti proudu po dvou a půl hodinách, v 9:45 z Vaňova a 13:15 z Píšťan, v červnu a v září jen o sobotách, v červenci a v srpnu o sobotách a nedělích. Jízdné je podle ujeté vzdálenosti od 10 do 38 Kč, jednotné pro děti od 6 let i dospělé, za psa, kočárek či jízdní kolo je příplatek 15 Kč.\n\nLoď \"Malše\", původně vyrobenou v loděnici u Brněnské přehrady jako \"Solidarita\" pro lodní dopravu v Praze, měl od Pražské paroplavební společnosti v letech 2000–2006 Zdeněk Vitouš a používal ji pro rekreační plavbu na Labi v okolí Brandýsa. V roce 2006 loď koupila jiná společnost a provozovala ji nejprve na Orlické přehradě na Vltavě a od roku 2011 v Českých Budějovicích.\n\nVýletní plavby zavedlo ředitelství poděbradských lázní již někdy před rokem 1910. Člun Lázně Poděbrady pojal 10 až 20 osob a byl poháněn petrolejovým nebo naftovým motorem. Roku 1910 přibyl otevřený člun Leopard s obdobným pohonem pro asi 15 osob. V letní sezóně se konalo denně 6 plaveb od Primátorských ostrovů proti proudu do Osečka s mezistanicemi Městský les a ústí Cidliny. Provoz této linky byl skončen pravděpodobně někdy v souvislosti s budováním zdymadla v poloze staršho jezu v letech 1914 až 1923. 15. června 1923 získal František Pokorný z Kolína koncesi na dopravu osob motorovým člunem na trati Poděbrady – Kolín – pravděpodobně odkoupil od místních lázní provoz i s jedním motorovým člunem, který vlastnil ještě v roce 1943. Provoz pravděpodobně skončil roku 1948 v souvislosti s dostavbou zdymadla ve Velkém Oseku a úpravou Labe u Pňova v letech 1946 až 1952 a v souvislosti se zrušením soukromého provozování veřejné dopravy.\n\nPo provizorním splavnění Labe z Čelákovic do Kolína provozovala plavby na Labi též Pražská paroplavební společnost. V roce 1945 na trati Mělník–Poděbrady přepravila 29 405 osob. Provedla též zkušební plavby velkým parníkem na trase Praha – Kolín. Dne 1. května 1946 byla zahájena pravidelná osobní doprava parníkem Hradčany z Poděbrad do Kolína a Nymburka, kvůli stavbě zdymadla ve Velkém Oseku však skončily nejpozději v roce 1948. Po dokončení výstavby zdymadla ve Velkém Oseku a úpravě řečiště u Pňova byla v roce 1953 linková doprava PPS až do Kolína obnovena, a to třemi v neděli až čtyřmi loděmi: plavily se zde velké kolesové parníky Vltava pro 650 osob a Hradčany pro 750 osob, menší parník Pionýr (dříve Modřany) pro 200 osob a motorová loď MO III, přejmenovaná zde na Cidlinu, pro 150 osob. V důsledku poklesu zájmu sem v polovině 50. let velké kolesové parníky přestaly jezdit, parník Pionýr byl prodán do Ústí nad Labem a v Poděbradech zůstala pouze motorová loď Cidlina, která sloužila pro krátké vyhlídkové plavby. V roce 1961 byla loď Cidlina převedena na Komunální služby města Poděbrad a místo plaveb do Kolína se z Poděbrad konaly již jen plavby do Nymburka. Roku 1965 Komunální služby koupily novou motorovou loď pro 150 osob, tzv. hydrobus, tedy loď bez otevřené paluby, kterou nazvaly Poděbradka. Po skončení sezóny 1970 byla prodána ČSPLO do Děčína. Roku 1970 byly zrušeny plavby do Nymburka i Kolína. Počátkem 80. let převzal lodní provoz v Poděbradech Okresní podnik služeb v Nymburce. Jízdní řád z roku 1984 obsahoval jen sobotní a nedělní linku z Poděbrad do Osečku. Loď Cidlina byla po skončení plavební sezóny 1985 pro technickou nezpůsobilost vyřazena z provozu a OPS Nymburk místní ní koupil od OPS Příbram loď Otava z roku 1937, která sloužila na Slapské přehradě, a přejmenoval ji na Poděbradku. V červenci 1987 se loď chybou posádky po najetí na břehový zához potopila, po vytažení byla odvlečena do pískovny Borek u Brandýsa n. L., kde jako vrak leží dosud. V sezoně 1988 se plavby nekonaly. V letech 1989–1990 provozoval denní plavby městský národní výbor pronajatým pražským hydrobusem Dunaj, ten byl na jaře 1991 vrácen do Prahy a až do roku 1993 v Poděbradech opět osobní lodní doprava nebyla provozována. V letech 1994–1995 provozovala lodní dopravu firma Triagon maďarským hydrobusem Dyje. Po skončení sezóny 1995 byla loď prodána na Slapy a společnost zanikla.\n\nOd 20. dubna 1996 zde provozovala ČSPL a. s. dvoupalubovou motorovou osobní loď Král Jiří typu BIFA III s prodlouženou délkou pro 164 osob, vyrobenou roku 1984 v Yachtwrft Berlin-Köpenick, která předtím nesla název Kamenice a byla provozována v Děčíně. Do jara 2001 ji provozovala ČSPL a. s. a kapitánem lodi byl pan Novotný. Přístaviště měla v Poděbradech pod zámkem a kromě krátkých vyjížděk se vydávala i na 67 kilometrů dlouhou trasu do Mělníka s nočním návratem. Plány na plavby ke kladrubskému hřebčínu však již v roce 2001 nebyly uskutečněny. Loď koupila Evropská vodní doprava. První z nájemců ji několik měsíců provozoval, další nájemce ji chtěl provozovat jen jako stabilní restauraci. Od března do června 2002 loď sloužila v Praze. V roce 2002 ji získal Zdeněk Havlas a od té doby má kotviště opět v Poděbradech na Zámeckém nábřeží, asi tři sta metrů od Náměstí krále Jiřího, nedaleko mostu přes Labe. Provozovatel Zdeněk Havlas s ní provádí jak okružní plavby, tak jednosměrné plavby k soutoku Labe a Cidliny nebo zpět (v letní sezoně od května do září denně tři páry spojů k Cidlině a zpět a mezi nimi dvě okružní plavby směrem k Nymburku, které nikde nezastavují a otáčejí se v Kovanicích, po zbytek roku pouze jedna plavba k Cidlině a jedna ke Kovanicím ve středu, sobotu a neděli). Objednané plavby mají přednost před pravidelnými plavbami dle jízdního řádu a na pravidelné plavby loď vyplouvá pouze při účasti nejméně 10 cestujících. V červenci a v srpnu se navíc ve středu a v pátek konají večerní plavby s živou hudbou.\n\nV Pardubicích provozuje od 28. října 2000 Pardubická plavební a. s. osobní motorovou loď Arnošt z Pardubic, která v sezóně vozí turisty v rámci splavné části Labe od Kunětic po jez v Srnojedech, pořádají se na ní též nejrůznější akce, např. koncerty, a mimo časy plaveb slouží jako restaurace v místě svého kotviště. Po špatný stav a kvůli tomu, že 1. dubna 2011 lodi vypršelo technické osvědčení, uvažovalo město o jejím sešrotování, nakonec však v dubnu 2011 byla technická způsobilost na základě výsledků prohlídky prodloužena a v letní sezoně byla loď provozována. Město získalo převahu v představenstvu Pardubické plavební, což bylo podmínku finanční účasti města na opravě lodi, která je plánována na podzim 2011. Loď si má pronajmout Dopravní podnik města Pardubic a náklady na její opravu a modernizaci mají být navýšením základního jmění DPMP. Pokud by však znalecký posudek ukázal, že by oprava byla příliš nákladná, DPMP by raději zakoupil nové plavidlo. Ztrátový provoz lodi v letech 2010 i 2011 dotoval Pardubický kraj. V roce 2008 byl vlastní provoz lodi v mírném zisku, se započtením odpisů však účetně ve ztrátě 164 tisíc Kč. V roce 2007 byla účetní ztráta 990 tisíc korun, z toho půl milionu tvořily opravné položky k pohledávkám a necelý půlmilion odpisy, tržby pokryly provoz. Ztrátovost je způsobena zejména splácením hypotéky za budovu společnosti. Výletní parník je také hlavním argumentem pro prosazení projektu splavnění Labe z Přelouče do Pardubic, cena vodního stupně je odhadována na jednu až dvě miliardy Kč. Podle zápisu z valné hromady z 7. listopadu 2007 vlastnila Věra Vašková 31,68 procent akcií, Nadace pro rozvoj města Pardubic 23 procent, město Pardubice téměř 16 procent, Jiří Kovář 7,03 procenta a Robert Vokáč 3,44 procenta. Několikaprocentní podíl vlastnil Pardubický kraj, malými akcionáři byly také okolní polabské obce a další soukromé osoby. Město a kraj vstoupily do společnosti v roce 2003, kdy firmě hrozila likvidace kvůli dluhům za nové přístaviště.\n\nTěleso lodi Arnošt z Pardubic postavila v roce 2000 kolínská společnost Metalstav K+B, s. r. o.\n\n\n\n"}
{"id": "112365", "url": "https://cs.wikipedia.org/wiki?curid=112365", "title": "Jan I. Tzimiskes", "text": "Jan I. Tzimiskes\n\nJan I. Tzimiskes ( , česky také Jan Cimiskes, pravděpodobně v roce 924 v Konstantinopoli – 10. ledna 976) byl byzantským císařem v letech 969 až 976. Tzimiskovo skutečné jméno bylo Kurkuas. Ohledně původu jeho přízviska existují dvě teorie. Přezdívka Tzimiskes pocházela buď z arménského slova \"tsemskik\", což znamená „červená bota“, nebo z jiného arménského výrazu pro „malou postavu“.\n\nNarodil se v roce 924 jako syn nejmenovaného člena rodu Kurkuů a sestry budoucího císaře, Nikefora II. Foky. Pozdější manželství s Marií Sklerovnou ho navíc spojilo s dalším vlivným rodem, Sklerů. Kurkuové i Fokové patřili mezi význačné kappadocké magnáty arménského původu a náleželi mezi nejmocnější příslušníky vznikající maloasijské vojenské aristokracie. Mnoho členů obou rodů se proslavilo jako vynikající velitelé armády.\n\nSoučasníci popisovali Tzimiska jako muže spíše menší postavy. Se svými blonďatými vlasy, načervenalým vousem a modrýma očima byl prý velmi pohledný Tzimiskes oblíbený u žen. Zřejmě již v raném věku vstoupil do armády a sloužil pod velením svého strýce Nikefora Foky, který ho rovněž vzdělával ve vojenském umění. Z části díky svým konexím a částečně kvůli svým osobním schopnostem prodělal záhy závratnou kariéru. Dříve než dosáhl dvaceti pěti let stal se stratégem thematu \"Anatolikon\".\n\nŘíše byla v této době v permanentní válce se svým východním sousedem, abbásovským chalífátem. Thema Anatolikon se stávalo častým cílem arabských vpádů, přičemž Tzimiskes se při obraně thematu mnohokrát projevil jako výtečný velitel. Během Nikeforova tažení proti Arabům podléhal Tzimiskes a jeho vojáci Fokovu velení. Nikeforos Fokas zvítězil v řadě bitev a posunul hranice říše dále na východ, přičemž obsadil na šedesát měst, včetně Aleppa. V roce 962 Abbásovci nabídli Byzantincům velmi výhodné příměří, které zabezpečilo mír na několik příštích let. Tzimiskes se během války proslavil jak po boku svého strýce, tak při osobním velení vojsku. Byl populární mezi vojáky a získal skvělou reputaci svojí rozhodností během bitev, kterou často získával vítězství na svou stranu.\n\nPo smrti císaře Romana II. v roce 963, nabádal svého strýce, aby se zmocnil trůnu. Poté co dopomohl Nikeforovi II. k moci, pokračoval v obraně východních provincií říše. Výborné vztahy s Nikeforem však byly záhy zkaleny intrikami, v jejichž důsledku byl Tzimiskes zbaven velení a upadl u císaře v nemilost. V reakci na to Tzimiskes společně se svojí milenkou, císařovnou Theofano, naplánoval proti císaři spiknutí. Theofano si již dříve svého druhého manžela zošklivila kvůli jeho nevábnému zevnějšku. 11. prosince 969 Tzimiskes pronikl do císařského paláce a Nikefora usmrtil.\n\nJiž brzy po vykonání tohoto zločinu se Tzimiskes stal císařem. Předtím byl však neohroženým konstantinopolským patriarchou Polyeuktem obviněn z věrolomnosti a vraždy a jako důkaz kajícnosti patriarcha požadoval, aby se císař stranil svých zločinných druhů a především aby zapudil císařovnu Theofano. Císařovna, která již dvakrát porušila posvátnou manželskou přísahu, doufala nyní ve svatbu s Tzimiskem, avšak nakonec byla odstavena do kláštera.\n\nPo své korunovaci v prosinci 969 vyslal císař svého švagra Bardu Sklera k potlačení vzpoury generála Bardy Foky, který toužil nastoupit na trůn po svém strýci Nikeforovi. K zajištění svého postavení se Tzimiskes oženil s Theodorou, dcerou císaře Konstantina VII. Tzimiskes pak aspoň částečně odčinil svoji uzurpaci energií, kterou vynaložil na odrážení útoků zahraničních nepřátel říše.\n\nPodobně jako Nikeforos, pokračoval i Tzimiskes během své vlády ve válkách proti sousedním státům. Císařovým snem byla územní obnova východního impéria (\"restauratio imperii\"). Přirozeně se jen stěží mohl vyrovnat Justinianovým úspěchům, nicméně předchozí léta jasně ukázala, že Arabové už nejsou tím někdejším obávaným protivníkem Byzance. Nejprve však císař musel věnovat svoji pozornost Bulharsku, kde se během vlády Nikefora II. pevně usadili Rusové a ohrožovali odtud i byzantské území. V sérii tažení proti kyjevskému knížeti Svjatoslavi I. se Tzimiskovi podařilo vypudit Rusy z Thrákie. Následně překročil pohoří Haemus a na Dunaji oblehl pevnost Dorostolon. V několika krvavých bitvách pak Svjatoslava úplně porazil. Území východního Bulharska a Dobrudži tak byla po několika staletích opět připojena k byzantské říši.\nPo návratu do Konstantinopole oslavil císař triumf, během kterého byl předveden zajatý bulharský car Boris II. Bulharsko bylo prohlášeno za dobyté. Tzimiskes pokračoval v zajištění severní hranice, když nechal do Thrákie přesídlit několik tisíc paulikiánů, které podezříval ze sympatizování s Araby.\n\nV roce 972 se znovu obrátil proti Abbásovcům a jejich vazalům a zahájil invazi do horní Mezopotámie. Dobytí Antiochie, jednoho z nejvýznamnějších měst staré římské říše, otevřelo Byzantincům bránu do Sýrie. Během kampaně v roce 975 dobyl císař Emesu, Baalbek a Damašek. Vrchol vojenských tažení na východě však měl teprve přijít. Na konci téhož roku pronikl Tzimiskes do Palestiny, kde se zmocnil Nazaretu a důležitých přístavů – Akkonu, Caesarei Maritimy a Tripolisu . Konec arabské vlády v Sýrii se zdál neodvratný. Od obsazení Jeruzaléma ale císař upustil kvůli příliš protaženým zásobovacím liniím. Přesto Byzanc znovu ovládla téměř polovinu někdejšího ztraceného východního území. Tyto fantastické úspěchy jasně potvrzovaly, že byzantská říše zažívala tehdy období nového rozmachu. Zároveň ale také odhalovaly míru úpadku arabské moci. Po návratu z východu však císař na vrcholu své moci 10. ledna 976 zemřel. Příčinou jeho smrti byl pravděpodobně tyfus.\n\nVe vnitřní politice se Tzimiskes musel potýkat se stigmatem svého násilného způsobu převzetí moci. Kromě toho byl podobně jako jeho předchůdce pouze zástupcem nezletilých synů Romana II., kterým císařská koruna oficiálně náležela. Pod tlakem patriarchy byl nucen odvolat některá nařízení svého předchůdce týkající se církve. Vůči maloasijským magnátům, kteří vystupovali proti centrální moci, si vedl úspěšněji.\n\nV zahraniční politice se mu podařilo se usmířit s Otou I., když v roce 972 poslal na západ svoji neteř Theofano, která se provdala za Otu II. Napjaté vztahy mezi oběma říšemi se tím značně uvolnily. Díky jeho úspěchům proti Kyjevské Rusi v Bulharsku a proti Arabům na východě se Byzanc, kdysi tak katastrofálně zasažená islámskou expanzí, ocitla opět na vrcholu své moci.\n\nJan I. Tzimiskes byl nepochybně velkým vojevůdcem. Společně se svým předchůdcem Nikeforem II. přispěl k tomu, že Byzanc dosáhla nového období lesku a slávy. Dodnes je pokládán za jednoho z nejúspěšnějších byzantských císařů, který ovšem stojí tak trochu ve stínu svého nástupce Basileia II. Bulharobijce. Největší skvrnou na jeho panování jsou především hanebné okolnosti jeho uchvácení moci. Zavraždění předchozího císaře, který byl nadto jeho příbuzným a učitelem, kalí celkem pozitivní hodnocení jeho vlády.\n\n\n"}
{"id": "112367", "url": "https://cs.wikipedia.org/wiki?curid=112367", "title": "Jakub Bart-Ćišinski", "text": "Jakub Bart-Ćišinski\n\nJakub Bart-Ćišinski (20. srpna 1856 Kuckau/Kukow – 16. října 1909 Panschwitz/Pančicy) byl lužickosrbský básník, dramatik, prozaik a katolický kněz. Po Handriji Zejlerovi byl druhým nejvýznamnějším básníkem Lužických Srbů. Své lyrice souznějící s literárním romantismem propůjčil obsahovou závažnost i formální kvalitu. Se svým mnohostranným dílem, které bylo od roku 1875 inspirováno mladosrbským hnutím, se zasloužil o přechod kultury svého národa k evropské moderně 20. století. \n\nS českým prostředím pojilo Ćišinského studium na německém Malostranském gymnáziu a Karlo-Ferdinandově univerzitě, dále překlady české poezie, z níž měl nejblíže především k tvorbě Svatopluka Čecha a Jaroslava Vrchlického, a konečně celoživotní přátelství s českým sorabistou a neúnavným propagátorem jeho básnického díla Adolfem Černým.\nJacob Barth/Jakub Bart se narodil 20. srpna 1856 v saské hornolužické vsi Kuckau/Kukow. Jako všichni lužickosrbští spisovatelé pocházel ze zemědělské rodiny. Po navštěvování klášterní školy v Heimatdorfu absolvoval v letech 1862–1869 církevní školu při Děkanátu budyšínské kapituly a přípravné studium na Katolickém učitelském semináři v Budyšíně. \nV letech 1869–1871 pobýval Bart v Praze, kde na římskokatolickém kněžském Lužickém semináři brzy získal povědomí o srbsko-slovanské problematice. To se projevilo jeho vstupem do pražského lužickosrbského spolku \"Serbowka\" a prvními literárními pokusy publikovanými v časopise \"Kwětki\". Byly to např. prozaické obrazy z katolického života na vesnici a básnické texty. V období let 1871–1878 studoval na německém Malostranském gymnáziu. Jeho spolužákem byl Jan Neruda, s nímž až do své smrti udržoval kontakt. Od roku 1873 psal Bart také epigramy, drobné básně a zároveň překládal. Roku 1874 napsal povídku \"Ryćerkubleŕ\", mísící prvky sentimentalismu a romantismu. Její děj se odehrává za napoleonských válek roku 1813, slovanská tematika je zastoupena postavami ruských a polských vojáků, nechybí samozřejmě ani milostný příběh. V této době si Bart vylepšil znalost mateřského jazyka, seznámil se s tehdejší českou literaturou, naučil se ovšem také další slovanské jazyky. Po maturitě v roce 1878 studoval teologii a slovanskou filologii na Karlo-Ferdinandově univerzitě (1877–1881). V roce 1875 vstoupil do Matice srbské, byl jedním ze zakladatelů tzv. „schadźowanek“, což jsou každoroční setkání lužickosrbské mládeže, a jedním z iniciátorů prvního vydání sebraných spisů Handrije Zejlera (1883–1891). V letech 1877–1881 byl rovněž redaktorem a hlavním přispěvatelem časopisu \"Lipa Serbska\", na jehož stránkách v roce 1878 navrhl plán lužickosrbského národního divadla. V tomto časopise se angažoval v ostré diskusi mezi radikálnějšími mladosrby a konzervativními starosrby.\nV letech 1881–1882 absolvoval vojenskou službu v Budyšíně, roku 1883 byl vysvěcen na katolického kněze. V období let 1883–1884 působil jako kaplan v obci Ralbitz/Ralbicy, roku 1884 se stal kaplanem v Radworu/Radibor. V roce 1884 vydal svůj knižní debut – básnickou sbírku \"Kniha sonetow\" věnovanou významnému podporovateli lužickosrbského písemnictví, historikovi, katolickému duchovnímu a rovněž odchovanci pražské univerzity Michału Hórnikovi. V této sbírce začal používat ironický pseudonym „Ćišinski“ (tj. zamlklý), kterým chtěl vyjádřit, že odstupuje z dosavadních kulturně-politických diskusí mezi mladosrby a starosrby a nadále chce za sebe nechat mluvit svou poezii. Tato i další sbírka \"Formy\" (1888) získala uznání Jaroslava Vrchlického. Roku 1884 se Ćišinski seznámil s českým básníkem, diplomatem, slavistou, sorabistou a etnografem Adolfem Černým, který se stal jedním z největších propagátorů jeho díla. Zatímco však získal uznání českého publika, doma v Lužici byl od roku 1887 neustále překládán a stíhán. Církevní úřady proti němu opakovaně vedly disciplinární řízení, takže nedostal vlastní faru a nasledujích šestnáct let z dvaceti musel strávit mimo území lužickosrbského osídlení.\n\nLéta 1887–1888 prožil Bart-Ćišinski jako kaplan a farní administrátor v německojazyčné obci Schirgiswalde (\"Šěrachow\"), v letech 1888–1896 se pak stal kaplanem v drážďanské Katedrále Nejsvětější Trojice, kam docházeli také místní Lužičtí Srbové, Češi a Poláci. V tomto poměrně šťastném období spolupracoval s hudebním skladatelem Bjarnatem Krawcem a s českou operní pěvkyní Terezou Saakovou (*1868), kterou údajně platonicky miloval. V roce 1896 se dostal do církevní internace v klášteře v Zákupech, po té byl přeložen do Kamence, kde se ovšem mohl stýkat s Čechy a s Poláky. V letech 1896–1901 byl kaplanem v Chemnitz. Na přelomu 19. a 20. století patřil ke skupině srbských literátů kolem faráře Jakuba Hermanna, v roce 1900 vstoupil do nově založené organizace lužickosrbských spisovatelů \"Koło serbskich spisowaćelow\". V této době byl pod značným psychickým tlakem, což se brzy projevilo na jeho zdravotním stavu: roku 1901 absolvoval léčebný pobyt na psychiatrické a protialkoholní klinice ve Waldernbachu. V letech 1901–1903 pak působil jako farář v německém Radebergu a roku 1903 byl na vlastní žádost předčasně penzionován. \nNa odpočinku, kdy žil ve svém rodišti a jeho okolí, se konečně mohl plně věnovat literární a kulturní práci. V letech 1904–1909 byl redaktorem kulturního měsíčníku \"Łužica\", psal kritické eseje o lužickosrbské literatuře pro ostatní slovanské časopisy, stal se i mluvčím lužickosrbské lidové opozice. Při své návštěvě Prahy v roce 1906 se osobně setkal s Vrchlickým, český tisk také podrobně informoval o jeho čestném přijetí ve Dvoře Králové u příležitosti jeho padesátých narozenin. Byl rovněž jmenován čestným členem české Akademie věd. V tomto období dokončil poslední knihy veršů, dvě z nich byly posmrtně vydány jeho nejbližším přítelem evangelíkem a spisovatelem Arnoštem Mukou v letech 1911–1913. Souborné vydání spisů Barta-Ćišinského potom vyšlo v 80. letech 20. století s předmluvou brněnského básníka a překladatele Jaroslava Suchého. Ćišinský, který měl podle dopisů A. Černému ještě velkolepé plány, onemocněl v roce 1909 vážnou srdeční chorobou. Jakub Bart-Ćišinski zemřel v Pančicích 16. října 1909. Za svého života nedošel všeobecné obliby na domácí scéně. Jeho bilance však přece jen nebyla tak špatná: lužičtí vydavatelé si ho vážili a téměř všechny své sbírky vydal za svého života. Teprve posmrtně se mu v Lužici dostalo širšího, zato ale trvalého uznání a jeho náročná poezie ovlivnila další vývoj lužickosrbské literatury. Na Ćišinského počest je od roku 1953 udělována „Ćišinského cena“ (\"Myto Ćišinskeho\").\nVlastním jménem podepsal Bart poprvé báseň \"Zrudny wowčer\", kde je pro lužickosrbskou literaturu netypicky použit Theokritův motiv rozmluvy dvou pastýřů. Text má vlastenecký charakter, stádo ovcí je přirovnáno k národu a ovčák k duchovnímu vůdci národa. Národní nota je zde ovšem spojena s klasickou literární formou. U sonetů \"Stara-nowa lipa\", \"Hubatej žabje\" a \"Mojej wjesnej domiznje\" si již Černý povšiml, že vlastnecké téma se u Barta od počátku pojí se satirou a ironií. Bartovi je vlastní také romanticky procítěné téma přírody. Důraz je při tom kladen na čistotu poetického jazyka a klasickou formu. Zprvu se v jeho díle objevují tradiční metafory: návaly vichru ohýbají Lužici jako slabý stonek stébla, slabý lužickosrbský národ ještě závisí na dobrém či zlém osudu. Na příkladu ostatních slovanských národů však básník zdůrazňuje, že neplodný pesimismus je v takové situaci hříchem. Překladová činnost, která byla pro Barta jakousi rozcvičkou, ho naučila novým „formám“, jeho cílem však byla tvorba originální. Po celý život si ponechával mollové ladění a to i v rané vlastenecké lyrice: mladíkovi, který v jeho básni \"Łužicy\" připíjí na zdar Srbstva, se rozbije sklenka v ruce, šumění Sprévy oplakává smutný osud Lužických Srbů. Rokem 1877 končí první etapa Bartovy tvorby, kterou sám charakterizoval jako dobu pokusů. Jeho program, který žádal poetiku hodnou kvalit lužické srbštiny, byl v této době již promyšlen, což se ve formálním ohledu projevilo volbou mužských rýmů a vzorů klasického básnictví.\nKnižní debut Ćišinského z roku 1884 obsahuje celkem padesát sonetů v několika cyklech. Takto Bart demonstroval jako první lužický básník básnický rytmus. Arnošt Muka jeho převratný význam pro lužickosrbskou poezii ocenil slovy: „Zejler je dítě přírody – Ćišinski dítě kultury; Zejler je prostá naivní duše, Ćišinski reflexivní.“ Sbírka tematizuje dva hlavní okruhy: lužický vlastenecký (slovanský) a intimělyrický. Pro vlastenecké sonety je ještě typická elegie, tichý smutek a pohled do minulosti dávných Milčanů. Cyklus lyrický je ohlasem romantického smutku: lyrický subjekt zde vábí večer, noc, zpěv slavíka v měsíční noci, šumění staré lípy, obrysy dalekých hor. Černý tuto knihu charakterizuje „jako zavinutou do měkké pavučinky (kromě sonetů Slovanům a Srbům), vše je jakoby přitlumené.“ \nUž během svého působení v Radiboru chystal Ćišinski svou další sbírku \"Formy\", která vyšla v roce 1888. V návaznosti na první sbírku se i zde snaží o „rozvinutí“ a zdokonalení lužickosrbských básnických forem: využívá tercíny, sestiny, kancóny, madrigaly, triolety, ronda i gazely. Z korespondence s Černým je patrné, že tyto formy důkladně studoval a „trénoval“, neboť poezii chápal jako element hry. \"Formy\" jsou souhrnem několika menších celků. V prvním cyklu \"Mjetele\" ve své téměř výlučně přírodní a milostné lyrice opouští zasněnou a elegickou notu, namísto motivů mraků a mlžného oparu nastupuje častější motiv světla a slunce, což patrně souvisí s vlivem parnasistického postulátu českého literárního sdružení lumírovců. Další dva oddíly \"Balady\" a \"Romance\" jsou bližší lidovému duchu. Jejich základním rysem je lidově chápaná víra; prohřešky proti věrnosti a čistotě lásky, které jsou vždy potrestány (blesk zabije syna, který podlehne kouzlu tance v době, kdy jeho matka leží na márách apod.). Elegičnost je nahrazována razancí a angažovaností, v době nuceného pobytu mimo „vlast“ však sílí láska k ní a následný smutek. V pořadí třetí sbírka \"Přiroda a wutroba\", která vyšla roku 1889, je nejradostnější sbírkou Ćišinského, vytvořenou snad z platonické lásky ke zpěvačce Tereze Saakové (obsahuje i texty milostné). Reflexe přírody tu není popisem reality, ale spíše komplexním ztvárněním vztahu k ní uměleckými prostředky. Tragická nota v básních \"Kwětkow smjerć\" a \"Pohrjeb lěta\" s tématem věčného koloběhu přírody a jejích vegetativních cyklů je potom příznakem silné vnitřní rozervanosti básnického subjektu. \nDo poloviny 90. let 19. století se Ćišinski odmlčel, protože v důsledku potíží s úřady a s konzervativními lužickými kruhy prožíval vnitřně velmi těžké období. Třetí etapu své tvorby zahájil sbírkou \"Serbske zynki\" (1897), která je jakousi analogií české básnické tvorby školy nejen Vrchlického, ale také Zeyerovy. Hlásí se zde ke klasickým etickým a básnickým hodnotám a postupně dochází k vyrovnanější notě a k moudrému pohledu na život. Původní raný romantismus byronského typu se v této sbírce snoubí s vyzrálými směry novoromantismu, které se již blíží k modernistické literatuře. Lužickosrbský život se všemi nedostatky je tématem cyklu \"Wěrne zynki\", kde básník tepe do národních hříchů a ostře vystupuje proti svým protivníkům. V textu se objevuje metafora Lužice jako ostrova uprostřed německého moře, který se však nesmí nechat vlnami pozřít. Kritizována je nejednotnost lužického národa, přesto Ćišinski věří, že jeho lid nezahyne, neboť je v něm železná síla, vytrvalost a zdravý duch. V roce 1900 vydal sbírku balad a romancí \"Krew a kraj\", kterou chtěl volbou lidových motivů dokázat, že nechce psát jen pro tzv. inteligenci. Sbírka \"Z křidłom worjołskim\" (1904) stupňuje ironii a sarkasmus ve spojení s hledáním vnitřního klidu. Jsou v ní obsaženy jedny z jeho nejlepších zralých filozofických básní, jako \"Pozdźe\", \"Koło časow\", \"Dźiwne psy\", \"Dźiwna swjatosć\" a \"Via Dolorosa\". Jedním z nejoblíbenějších motivů Ćišinského, který se zde objevuje v básni \"Worjołej\", je orel jako obecný symbol silné individuality a konfliktu se společností, který slouží k vymezení se z „lužického folklórního kolektivu“. O rok později vyšla sbírka s názvem \"Wysk a stysk\" s vlasteneckými, formálně dokonalými sonety. Ze všech zní napomínání k nebojácnosti, sebevědomí a tvrdosti vůči nepřátelům. Roku 1906 vyšla sbírka \"Za Ćichim\", v níž lyrický subjekt přijímá novou uměleckou identitu se slovy: „Bart mortwy je, nět Ćišinski budź žiwy!“ Ve dvou posledních sbírkách se Ćišinski opět vrací k tématům lužické vesnice, vesnický život je však nazírán idylicky, proniknutý prostou lidovou zbožností. V roce Ćišinského smrti vyšla sbírka \"Swětło z wyšiny\", ve které se vyznává z lásky k „olympské“ Múze a zároveň se v básni \"Modernym basnikam\" vymezuje proti „moderní“ literatuře. Komentuje tak svůj postoj k nihilismu a vyzvedává klasickou formu veršů. V cyklu \"W kuzłu njewidźomneho\" pak vystupuje básník, který si již dost užil světského hluku, chodí po lese, kde se k němu přidá jakýsi cizinec. Je to sám Kristus, který lyrický subjekt utěšuje a vyzývá jej k trpělivosti. Životní i tvůrčí pouť J. Barta-Ćišinského je typickou poutí básníka, pro něhož je tvorba prostředkem poznání či zasvěcení do chápání života a umění, zároveň je však příčinou jeho smrti, neboť Bart patří k těm, které aktivní tvorba doslova „sežehla“.\n\nAdolf Černý (1846–1952) zahájil v roce 1884 svou první návštěvou v Lužici kontakty s lužickosrbskými literáty; zde poznal také Ćišinského, jehož dílo sledoval již od roku 1881. K jejich bližšímu seznámení ovšem došlo až v Radworu v roce 1886, kde básník působil jako kaplan. Od té doby započala jejich celoživotní korespondence, Černý začal zevrubněji sledovat Bartovu tvorbu a také překládat jeho poezii. V roce 1888 založil Černý po konzultaci s M. Hórnikem novou lužickosrbskou edici. Ćišinski reagoval nejprve nedůvěřivě a příliš se mu nelíbila myšlenka, aby lužickosrbskou edici vydával cizinec. Přislíbil však Černému, že do edice poskytne připravovanou sbírku \"Přiroda a wutroba\". Když byl však jako první svazek otištěn Černého lužickosrbský překlad Hálkových \"Večerních písní\", těžce nesl, že byla dána přednost překladu zahraničního autora. Před vydáním druhého svazku, jímž už byla sbírka \"Přiroda a wutroba\", se Ćišinského dotklo, že si Černý dovolil vyžádat jeho text ke korektuře. Později Černý zprostředkoval kontakt s Ćišinským svému básnickému vzoru Jaroslavu Vrchlickému. Se jménem Adolfa Černého je spjat časopis \"Slovanský přehled\", jehož byl zakladatelem a hlavním redaktorem. Měl značnou zásluhu na tom, že zde byl věnován prostor sorabistické problematice. V tomto časopise pak otiskl své překlady Ćišinského poezie, a ve své době jeho nejúplnější biografii a bibliografii. Černého badatelský zájem o lužickosrbskou poezii neskončil ani po Ćišinského smrti roku 1909, naopak následujícího roku vydal publikaci \"Stawizny basnistwa łužiskich Serbow. Knižka 1., Basnistwo hornjołužjskich Serbow\", k jejímž nejdůležitějším pasážím patří právě rozbor básnické tvorby Jakuba Barta-Ćišinského. \n\n\n\n"}
{"id": "112368", "url": "https://cs.wikipedia.org/wiki?curid=112368", "title": "Gro Harlem Brundtlandová", "text": "Gro Harlem Brundtlandová\n\nGro Harlem Brundtlandová (* 20. duben 1939, Oslo) je norská sociálnědemokratická politička, diplomatka a lékařka, představitelka Norské strany práce, v jejímž čele stála v letech 1981–1992. V letech 1981, 1986–1989 a 1990–1996 byla premiérkou Norska. V letech 1974–1979 byla norskou ministryní životního prostředí. Stála u zrodu zprávy Naše společná budoucnost.\n\nNarodila se v rodině lékaře a sama vystudovala medicínu se zaměřením na rehabilitaci. Jako lékařská vědecká pracovnice působila deset let, než se vrhla na politiku.\n\nMezinárodního uznání se jí dostalo v roce 1980, když obhajovala principy udržitelného rozvoje jako předsedkyně Světové komise životního prostředí a rozvoje. Komise je podle ní někdy označovaná jako \"Komise Brundtlandové\".\n\nV letech 1998 až 2003 byla jako první žena generální ředitelkou Světové zdravotnické organizace (WHO).\n\nV roce 2011 těsně unikla teroristickému útoku pravicového extrémisty Anderse Breivika. Odjela z místa útoku, ostrova Utøya, pár hodin před Breivikovým činem, původně měla být dle Breivikových slov jedním z jeho hlavních terčů.\n\n"}
{"id": "112374", "url": "https://cs.wikipedia.org/wiki?curid=112374", "title": "Nikkó Tóšógú", "text": "Nikkó Tóšógú\n\nNikkó Tóšógú (: 日光東照宮) je šintoistická svatyně ve městě Nikkó v prefektuře Točigi v Japonsku. Je zasvěcená slavnému šógunovi Tokugawovi Iejasuovi – prvnímu šógunovi z rodu Tokugawa.\n\nPůvodní stavba z roku 1617 prošla rozsáhlou přestavbou a rozšířením za vlády třetího šóguna Tokugawy Iemicua Iejasova vnuka. Iemicu nařídil zahájit práce roku 1634. Následující dva roky 15 000 řemeslníků pracovalo na rozsáhlém díle, které mělo demonstrovat bohatství a moc rodu Tokugawa.\nBěhem období Edo se vydávala okázalá, slavnostní procesí z Eda do Nikkó Tóšógú. Každoroční jarní a podzimní festivaly připomínají tyto události a jsou známé jako \"procesí tisíce válečníků\".\n\nPět staveb Tóšógú patří mezi japonské \"Národní poklady\" a tři další mezi \"Důležité kulturní památky\". Navíc dva meče uložené ve svatyni jsou Národními poklady a množství dalších objektů je Důležitými kulturními památkami.\n\nMezi slavné stavby v Tóšógú patří Jómei-mon, brána také známá jako „Higuraši no mon“, což znamená brána, na kterou se můžete dívat až do západu slunce, a přesto vás to neomrzí. Celá brána je pokrytá dřevořezbami bohatě zdobenými pestrými barvami. Další bránou je Kara-mon pojmenovaná podle svých dřevořezeb v čínském stylu. Všechny dekorace jsou na ní vyvedeny v bílé barvě. V areálu je také Posvátná stáj z nezdobeného dřeva. Uvnitř stáje stojí dřevěný bílý kůň. Podle pověsti posvátnému koni sloužily opice. Tři z nich jsou vyřezané u vchodu do stáje. První má zakryté uši (neslyší zlo), druhá ústa (nemluví zlo) a třetí oči (nevidí zlo). Tyto tři opičky (三猿, \"sanzaru\") jsou tradičním symbolem v čínské a japonské kultuře. K hrobu Tokugawy Iejasua se prochází další bránou, na které je vyřezaná slavná spící kočička \"nemurineko\". Samotný hrob slavného šóguna je překvapivě prostý a jednoduchý.\n\nSvatyně Tóšógú byla v roce 1999 zapsána na Seznam světového dědictví UNESCO společně se svatyní Futarasan a chrámem Rinnódži.\n\n"}
{"id": "112377", "url": "https://cs.wikipedia.org/wiki?curid=112377", "title": "Nicolas Cage", "text": "Nicolas Cage\n\nNicolas Cage, vlastním jménem Nicholas Kim Coppola (* 7. ledna 1964 Long Beach Kalifornie) je americký herec, režisér a producent, držitel Oscara za nejlepší mužský herecký výkon v hlavní roli za romantické drama \"Leaving Las Vegas\" (1995), ve kterém ztvárnil postavu alkoholika \"Bena Sandersona\".\nNarodil se na Long Beach v Kalifornii a strávil zde i část svého mládí. Má německé a italské předky. Jeho otcem je August Floyd Coppola – profesor literatury a bratr vlivného režiséra Francise Forda Coppoly, jeho matkou je Joy Vogelsang, choreografka a tanečnice, jež byla kvůli chronickým depresím často hospitalizována, což jí na dlouhé doby odlučovalo od zbytku rodiny. Rodiče se v roce 1976 rozvedli. Má dva bratry – Christophera (režisér) a Marca, přezdívaného „The Cope“ (osobnost newyorského rozhlasu). Sestřenicí je režisérka a scenáristka Sofia Coppola.\n\nPrvní hereckou zkušeností byla školní dramatizace \"Golden Boy\". Získal hvězdu na Hollywoodském chodníku slávy.\n\nZnámý se stal výběrem různorodých rolí. V průběhu své kariéry hrál jak ve filmech s vysokým rozpočtem, tak i ve středním proudu a nízkorozpočtových snímcích. Od svého filmového debutu ve snímku \"Zlaté časy na Ridgemont High\" (někdy též \"Nářez na Ridgemonské střední\", v originále \"Fast Times at Ridgemont High\") před více než dvaceti lety neustále trval na tom, že se chce objevit ve velkém množství různorodých filmů.\n\nDvakrát byl nominován na Oscara. Jednoho získal za ztvárnění alkoholika se sebevražednými sklony ve snímku \"Leaving Las Vegas\", druhou nominaci mu vynesla role spisovatele Charlieho Kaufmana a jeho fiktivního dvojčete Donalda ve filmu \"Adaptace\". Vyjma těchto úspěchů si většina jeho filmů s nižším rozpočtem nevedla příliš dobře ve srovnání s ostatními akčními trháky, ve kterých hrál. Diváci kupříkladu téměř úplně ignorovali jeho nekonvenční snímky \"Obchodník se smrtí\" a \"Pan Rosnička\". Navzdory příznivým recenzím jeho hereckých výkonů a celosvětovému uvedení obou filmů si ani jeden z nich nezískal významnější skupinu diváků. Naopak kritikou nebyl příliš příznivě přijat snímek \"Proutěný muž\", avšak totálně zavrhovaný film \"Ghost Rider\" z roku 2007 se stal hitem a vydělal více než 45 milionů dolarů pouze během premiérového víkendu a do konce března 2007 po celém světě více než 208 milionů.\n\nJe také činný v dalších oblastech spojených s filmem – režii a produkci. Jeho režisérským debutem bylo drama \"Sonny\", v němž do hlavních rolí obsadil Jamese Franca, Brendu Blethyn a Menu Suvari, na malou chvíli se v něm objevil i on sám. Ohlasy na snímek byly rozličné a i v kinech se promítal pouze krátce. Úspěšnější již však je Cageova producentská kariéra. Již první snímek jeho společnosti \"Saturn Films\", kterou založil spolu s Normem Golightlym, \"Ve stínu upíra\" (\"Shadow of the Vampire\"), byl nominován na Oscara.\n\nMěl několik vztahů s Patricií Arquette (první manželka), Sarah Jessicou Parker a Lisou Marií Presley (druhá manželka). S herečkou Christinou Fulton má prvního syna, Westona (*26. prosince 1990). K roku 2010 byl ženatý s Alicí Kim, američankou korejského původu, někdejší číšnicí v sushi baru v Los Angeles (manželství od roku 2005). 3. října 2005 se jim narodil syn Kal-El (podle rodného jména Supermana).\n\n\n\n"}
{"id": "112381", "url": "https://cs.wikipedia.org/wiki?curid=112381", "title": "Osobní vodní doprava na Vltavě", "text": "Osobní vodní doprava na Vltavě\n\nVodní doprava na Vltavě má dlouhou tradici. Voroplavba pro přepravu dřeva a dalších nákladů, příležitostně i osob, je na Vltavě stejně jako na dalších českých řekách provozována minimálně od středověku. Dopravu přes Vltavu také zajišťovalo a zajišťuje mnoho přívozů. Podmínky pro lodní dopravu se změnily výstavbou Vltavské kaskády, která v některých úsecích plavbu umožnila nebo usnadnila, v jiných naopak ztížila nebo znemožnila. Po většině délky toku a na přehradních jezerech prosperuje rekreační osobní linková lodní doprava. Horní tok Vltavy je oblíbeným místem rekreační kanoistiky.\n\nV Praze jezdí parníky po Vltavě již od 40. let 19. století. 1. června 1817 zkoušel Josef Božek ve Stromovce svůj parní kolesový člun. V květnu 1841 zkoušeli stavitel Joseph John Ruston a majitel John Andrews v Praze parník Bohemia. Za dobrých plavebních podmínek zajížděl do Prahy z Labe i v dalších letech. V roce 1857 provedli neúspěšný pokus o zavedení paroplavby v Praze J. W. Pierc a J. Winter.\n\n28. června 1865 byla zahájena parníkem Praha osobní lodní doprava na Vltavě mezi Prahou a Štěchovicemi. Provozovala ji Pražská paroplavební společnost, jejímž významným činitelem byl František Dittrich, pozdější primátor. Její druhý parník byl Vyšehrad, avšak není totožný s dnešním parníkem Vyšehrad pocházejícím z roku 1938. Největší dopravní výkony měla vltavská osobní lodní doprava koncem 19. století a ve 40. letech 20. století. Nejtragičtějším momentem v historii osobní vodní dopravy na Vltavě bylo potopení parníku František Josef I. v roce 1898, při kterém zahynuly tři osoby.\n\nPražská paroplavební společnost a. s. koná dvakrát až třikrát ročně tam a zpět plavbu z Prahy do Mělníka historickým kolesovým parníkem Vyšehrad nebo Vltava. V roce 2006 byla tato plavba označovaná jako příležitostná, v roce 2010 jako linková.\n\nTrasa Praha, Rašínovo nábřeží (pravý břeh) – Praha,Troja (plavební kanál) – Mlčechvosty – Mělník (levý břeh Labe po soutoku s Vltavou). Délka plavby jedním směrem 54 km, doba jízdy 5 hodin po proudu a 6 hodin proti proudu. Cena plavby tam a zpět činí 490 Kč (2006 i 2010), děti polovinu.\n\nSpolečnost Marina Vltava provozuje pravidelnou linkovou plavbu v trase Nelahozeves - Kralupy nad Vltavou - Lužec - Zelčín - Mělník. Linka je v provozu každou druhou neděli (v sudém týdnu) od začátku dubna po konec září. Doba plavby je 4 hodiny, jízdné jedním směrem 200 kč, nejméně z Lužce do Zelčína 40 kč. Děti do 3 let zdarma, do 12 let polovinu, při zpáteční jízdence 50 % sleva na cestu zpět (2010).\n\nPodrobnosti a jízdní řád viz stránky Mariny Vltava\n\nSpolečnost Marina Vltava provozuje také pravidelnou linkovou plavbu v trase Nelahozeves - Kralupy nad Vltavou - Libčice nad Vltavou - Řež u Prahy - Praha,Troja. Linka je v provozu každou druhou neděli (v lichém týdnu) od začátku dubna po konec září. \nDoba plavby je 3 hodiny, jízdné jedním směrem 200 kč, nejméně z Libčic do Řeže 40 kč. Děti do 3 let zdarma, do 12 let polovinu, při zpáteční jízdence 50 % sleva na cestu zpět (2010).\n\nPodrobnosti a jízdní řád viz stránky Mariny Vltava\n\nV sezóně 2012 se plavby konaly od 27. 6. do 26. 9. vždy ve středu. Přibyly zastávky Úholičky a Roztoky-dolby. Jízdné za celou trasu zůstalo na 200 Kč, ovšem sleva na zpáteční cestu se snížila na 25 %. Nejnižší jízdné, 20 Kč pro osobu nad 10 let, bylo v relaci Úholičky - Řež. Pokud z výchozího přístavu nebylo objednáno nejméně 6 cestujících, jízda se neuskutečnila.\n\nPražská paroplavební společnost a. s. provozuje linkovou plavbu z centra Prahy do Troji k zoologické zahradě a zpět motorovou lodí Odra nebo Visla. Plaví se v létě denně, na jaře a na podzim jen o sobotách, nedělích a svátcích, tři až čtyři spoje denně každým směrem.\n\nTrasa: Praha, Rašínovo nábřeží (pravý břeh) – Praha, Troja (plavební kanál, pravý břeh, ZOO). Délka plavby jedním směrem 11 km, doba plavby 75 minut každým směrem. Cena jedním směrem 140 Kč, děti 70 Kč (2008), v roce 2010 již 150 a 80 Kč, zpáteční 240 a 120 Kč.\n\nV roce 2010 je inzerována kromě stávající linky z Rašínova nábřeží ještě druhá linka k ZOO, a to od Nemocnice na Františku. Vyplouvá od 8 do 18 (v opačném směru od 9 do 19) každou celou hodinu, a to od června do srpna denně, v květnu a v září jen o sobotách a nedělích. Jízdné je 100 Kč pro dospělé a 60 Kč pro děti od 3 do 12 let, zpáteční sleva není inzerována (2010).\n\nSpojení lodičkami mezi Slovanským, Dětským a Střeleckým ostrovem (přezdívané „želva“) fungovalo někdy kolem poloviny 20. století za jednokorunové jízdné.\n\nOd roku 2005 jsou postupně obnovovány pražské přívozy, a to v rámci Pražské integrované dopravy. V letech 2005 a 2006 byly obnoveny sedlecký a podbabský přívoz, v roce 2007 sezonní od smíchovského lihovaru do Podolí. Od 1. srpna 2008 jsou zavedeny dvě linky takzvaných přívozů (přívoz Císařská louka – Jiráskovo náměstí a přívoz Národní divadlo – Dětský ostrov), které však zároveň plní roli podélného říčního spojení. Jsou plně zařazené do Pražské integrované dopravy, jedna v oblasti pod Šítkovským jezem a druhá nad ním, dopravcem jsou Pražské Benátky.\n\nVyhlídkové trasy, oběd a večeře na lodi, diskotéka a další programy v různých cenových relacích provozují: Pražská paroplavební společnost a. s., Evropská vodní doprava, Pražské Benátky s. r. o. . Santa Maria boats a další společnosti.\n\nPražská paroplavební společnost a. s. koná v letní sezóně o sobotách a nedělích jednou denně plavbu z Prahy do Třebenic a zpět motorovou lodí Odra nebo Visla.\n\nTrasa Praha, Rašínovo nábřeží (pravý břeh) – Měchenice – Sázava (dříve název Davle-Sázava) – Mandát (nová zastávka, v roce 2006 zde nestavělo) –Štěchovice – Slapská přehrada (Třebenice) (levý břeh, pod přehradou). Délka plavby jedním směrem 37 km, doba jízdy 4 hodin proti proudu a 3:30 hodin po proudu. Cena plavby tam a zpět činí 590,- Kč , děti ve věku 3-11 let 290,- Kč, děti pod 3 roky zdarma (2016).\n\nV roce 1975 a od března do července 1982 při výluce tramvaje v Praze pod vyšehradskou skálou a ve Vyšehradském tunelu byla zajištěna v úseku Výtoň - Podolí bezplatná náhradní doprava lodí Osobní lodní dopravy pražského Dopravního podniku, formálně v obou případech označena jako linka X-700.\n\nBylo to natolik nezvyklé řešení, že se stalo zdrojem dodnes vyprávěných žertovných příhod \"(Pane učiteli, ujel mi parník. – Paní, tramvaj nejede, musíte si přestoupit na parník)\". Za pikantní bylo považováno, že v roce 1982 dopravu zajišťovala také loď Solidarita, ačkoliv toto slovo bylo v té době tabuizováno kvůli stejnojmennému odborovému hnutí, které narušovalo stabilitu komunistického režimu v Polsku.\n\nDalší tramvajová výluka s náhradní lodní dopravou se konala v období od 3. do 30. listopadu 2008 (ukončena předčasně 26. listopadu). Náhradní lodní linka Pražské paroplavební společnosti je značena X21, interval 10–15 minut, rozsah provozu 6–22 hodin, za mlhy nejezdí, platí na ní běžný tarif Pražské integrované dopravy (současně byly zavedeny i náhradní autobusové linky X17 a 728 spojující nábřeží se stanicemi linky metra C a prodloužen sezonní provoz přívozu P3). Dopravu zajišťují mají zajišťovat dvě lodi, ve špičce tři. Mají být nasazeny motorové lodi Odra a Visla a loď Danubio.\n\nOd 28. listopadu 2005 po dobu asi tří týdnů uzavírky silnice č. II/102 podél Vltavy zajišťovala náhradní dopravu také lodní linka v trase Davle, U Kiliána - Štěchovice. Náhradní lodní dopravu provozovala Pražská paroplavební společnost a platil na ní plně tarif Pražské integrované dopravy.\n\n\nLinkovou dopravu Slapy – Nová Živohošť (– Solenice) provozuje Quarter, s. r. o. , nabízí též nepravidelné a vyhlídkové plavby.\n\nLinka Slapy, přehrada – Skalice – Rabyně – Ždáň – Měřín – Hrdlička – Laguna hotel – Stará Živohošť hotel – Nová Živohošť. Jen o prázdninách, tři páry spojů denně (stav roku 2013). Délka linky 12 km, doba plavby 75 minut, maximální cena 120 Kč.\n\nLinka Slapy, přehrada – Skalice – Rabyně – Ždáň – Měřín – Hrdlička – Laguna hotel – Stará Živohošť hotel – Nová Živohošť – Častoboř – Smilovice – Oboz – Cholín – Županovice – Zvírotice – Zrůbek – Roviště – Kamýk nad Vltavou – Žebrákov – Solenice – Orlík nad Vltavou přehrada. Délka linky 52 km, doba plavby necelých 5 hodin.\nLinka byla v provozu do roku 2011, nyní zrušena jako nerentabilní.\n\n\nLinkovou dopravu provozuje Quarter, s. r. o. , nabízí též nepravidelné a vyhlídkové plavby.\n\nLinka Orlík (zámek) –Zvíkov (hrad). V letní sezóně mimo prázdniny o sobotách, nedělích a svátcích 2 až 3 páry spojů denně, o letních prázdninách denně kromě pondělí 5 párů spojů denně (stav 2013), doba plavby 45 - 50 minut.\n\nLinka Orlík nad Vltavou, zámek–Velký Vír–Radava–Podskalí–Trhovky–Orlík-přehrada–Popelíky. Jen o letních prázdninách, 5 párů spojů denně, v pondělí jen 2 páry spojů (stav 2013), doba plavby 65 - 75 minut.\n\nLinka Týn nad Vltavou–Soutok Lužnice-Vltava–Hladká–Olešná–Podolsko–Červená–Červená-kostel–Zvíkov-hrad–Orlík-zámek. Jen o letních prázdninách, třikrát týdně jeden pár spojů (stav 2013).\n\nOkružní jízdy v trase Týn–Lužnice–Kořensko–Týn a v trase Týn–Kořensko–Újezd–Kořensko–Týn\n\n\nVyskytují se zmínky o tom, že v Českých Budějovicích na Vltavě a Malši zajišťovala lodní dopravu speciální provozovna Dopravního podniku Českých Budějovic (pravděpodobně v padesátých letech dvacátého století). Po provedených splavňovacích pracích a vybudování přístaviště Lannova loděnice u Dlouhého mostu (2009 − 2010) byla v srpnu 2010 zahájena výletní plavba k jezu v Českém Vrbném a zpět. Od června 2011 pak byla plavba prodloužena na úsek mezi Českými Budějovicemi a Hlubokou nad Vltavou v délce 8,9 km. Plavbu provozuje společnost Českobudějovická plavební.\n\nPřes nádrž jezdí tři přívozy: Frymburk – Přední Výtoň, Frýdava (provozuje obecní úřad), Dolní Vltavice – Kyselov (provozuje od května do října společnost WOLFI VOK s.r.o.) a Horní Planá – Bližší Lhota (provozuje v letní sezóně rodina Valešových).\n\nDo roku 1960 zajišťoval dopravu po nádrži Dopravní podnik Českých Budějovic.\n\nPo roce 2000 provozuje vyhlídkové okružní plavby Rosenberger LIPNO-LINE s. r. o., výjezd z přístavišť Lipno nad Vltavou a Horní Planá. Společnost vlastní Lukas-Dorn Fussenegger.\n\nFirma Rosenberger LIPNO-LINE si 18.–20. dubna 2012 nechala dopravit z Lince do Přední Výtoně velkou loď Adalbert Stifter. Tato loď má sloužit vyhlídkovým plavbám a společenským akcím – stávající dvě lodi společnosti mají být použity pro pravidelnou dopravu mezi obcemi při nádrži. Pravidelná doprava na trase Lipno nad Vltavou, Přední Výtoň, Frymburk, Kyselov, Dolní Vltavice, Černá v Pošumaví a Horní Planá má být zahájena v červnu 2012. Slavnostní křest lodi Adalbert Stifter byl plánován na 2. června 2012.\n\nV polovině dubna 2012 údajně trojice mužů napadla Jiřího Broma, jednatele společnosti Rosenberger Lipno Line, s. r. o., a vydírala ho pod hrozbou fyzické likvidace. Mezi vyděrači údajně byl Vok Wippern, majitel řady nemovitostí na Lipensku a provozovatel přívozu v Dolní Vltavici, jeho syn René Wippern a jimi najatý cizinec, recidivista v podmínce. Brom i Wippern novinářům potvrdili, že byli ve sporu, ale Vok Wippern označil své obvinění za absurdní. Podle zdrojů si měl Wippern najmout cizince, který vylákal Broma pod záminkou obchodní schůzky do jedné restaurace, kde jej pak napadl se zbraní v ruce, nutil ho odstoupit od jistého podnikatelského záměru (údajně od zavedení pravidelné lodní dopravy) a pro výstrahu mu ustřihl cop vlasů. Koncem listopadu 2012 okresní soud v Českém Krumlově udělil najatému cizinci nepodmíněný trest odnětí svobody na dva roky a Vok a René Wippernovi dostali dvouletou podmínku s tříletou zkušební lhůtou. Podle soudu důvodem napadení nebyl konkurenční boj, ale pomsta za údajné pomluvy.\n\n\n\n\n"}
{"id": "112382", "url": "https://cs.wikipedia.org/wiki?curid=112382", "title": "Torontská univerzita", "text": "Torontská univerzita\n\nTorontská univerzita (anglicky \"University of Toronto\", zkráceně U of T), je kanadská veřejná univerzita sídlící v Torontu v provincii Ontario. Nachází se nedaleko Queen's Parku v centru města. Byla založena 15. března 1827 pod názvem \"King's College\" a patřila Anglikánské církvi, od roku 1850 je sekulární institucí. Dnes je co do počtu studentů (přes 60 000) největší kanadskou univerzitou.\n\nZdejší pedagog Frederick Banting získal Nobelovu cenu za objev souvislosti mezi inzulinem a léčbou cukrovky. V roce 1938 sestrojil Eli Franklin Burton se svými studenty první funkční elektronový mikroskop. Nobelovu cenu obdržel roku 1986 také chemik John Charles Polanyi. Na univerzitě vznikla Torontská škola věnující se bádání o teorii komunikace, k jejím představitelům patřili Harold Innis, Marshall McLuhan a Northrop Frye. V letech 1969 až 1990 na univerzitě působil Josef Škvorecký, který zdejší poměry popsal i ve svých knihách, v roce 1975 mu byla udělena řádná profesura. Spolupracoval s historikem H. G. Skillingem, díky nim má Torontská univerzita rozsáhlou sbírku českých knih, které za minulého režimu nesměly ve vlasti vyjít.\n\nUniverzitní knihovna vlastní unikátní sbírku leptů Václava Hollara, kterou jí odkázal sběratel Sidney Fisher.\n\nStudentský sportovní klub má název Toronto Varsity Blues. Lední hokejisté reprezentovali Kanadu na olympiádě 1928 a získali zlaté medaile.\nČasopis Times Higher Education zařadil roku 2015 v žebříčku nejkvalitnějších vysokých škol světa Torontskou univerzitu na 16. místo.\n\nPodle univerzity je pojmenován asteroid 2104 Toronto.\n\n\n"}
{"id": "112384", "url": "https://cs.wikipedia.org/wiki?curid=112384", "title": "Rinnódži", "text": "Rinnódži\n\nRinnódži () je buddhistický chrám sekty Tendai ve městě Nikkó v prefektuře Točigi v Japonsku. Je známý díky třem velkým sochám Buddhy a také pro nádhernou zahradu Šójó-en (逍遥園).\n\nDo chrámového komplexu patří rovněž mauzoleum třetího šóguna z rodu Tokugawa Iemicua Taijúin reibjó (大猷院霊廟), postavené v roce 1653.\n\nChrám Rinnódži byl v roce 1999 zapsán na Seznam světového dědictví UNESCO společně se svatyní Futarasan a se svatyní Tóšógú.\n\n"}
{"id": "112385", "url": "https://cs.wikipedia.org/wiki?curid=112385", "title": "Epica (hudební skupina)", "text": "Epica (hudební skupina)\n\nEpica je nizozemská symfonicmetalová hudební skupina, která dává důraz na operní prvky kombinované s typickým death metalovým chrapotem (growling). Zakládajícím členem je kytarista a zpěvák Mark Jansen, který kapelu založil v roce 2003 pod jménem po svém odchodu z After Forever.\n\nNa konci roku 2002 opustil Mark Jansen skupinu After Forever kvůli neshodám v tvorbě a začal hledat muzikanty k založení nového projektu, zpočátku pojmenovaného \"Sahara Dust\". Na začátku roku 2003 počítala kapela s Helenou Michaelsenovou (z Trail of Tears) jako svou frontwomankou, ale ta byla po krátké době vystřídaná do té doby neznámou mezzo-sopranistkou Simonou Simonsovou, Jansenovou přítelkyní. Kapelu doplnili kytarista Ad Sluijter, bubeník Jeroen Simons, basista Yves Huts a klávesista Coen Janssen. Změnili si jméno na Epica, inspirováni albem Epica od americké formace Kamelot.\n\nEpica poté sestavila sbor - složený z šesti mužů a šesti žen - a smyčcový orchestr - troje housle, dvě violy, dvě violoncella a kontrabas - který měl hrát s nimi. Producentem jejich debutového alba \"The Phantom Agony\" byl Sascha Paeth (předtím byl producentem kapel jako Angra, Rhapsody of Fire, Kamelot) a bylo vydáno ke konci roku 2003.\n\nJejich druhé album bylo nazváno \"Consign to Oblivion\". V songu „Trois Viegres“ můžeme slyšet hosta - Roye Khana (z kapely Kamelot). Epica se také přidala ke Kamelotu jako podpůrná kapela na jejich turné k albu \"The Black Halo\" a jejich vystoupení v Rockefeller Music Hall v Oslu bude na živém DVD Kamelotu, které by mělo být vydáno roku 2006.\n\n\"The Score – An Epic Journey\" bylo vydáno v září 2005 a jedná se o soundtrack k nizozemskému filmu \"Joyride\", přesto je bráno jako jejich třetí album. Jak řekl kytarista Mark Jansen - album je „typická Epica. Jenom beze zpěvu, kytar, bassovky a bubnů.“\n\nV letech 2005 a 2006 jela Epica společně s kapelou Kamelot na svou první tour po Severní Americe. Po tour opustil kapelu její bubeník, Jeroen Simons.\n\nK vydání nového alba si vybrali jako nového bubeníka Ariëna van Weesenbeeka a v roce 2007 natočili album \"Divine Conspiracy\", které sklidilo velký úspěch a Epica mohla rozjet své vlastní turné.\n\nV roce 2008 měli koncert v maďarském Miskolcu na Opera Rock Show, za doprovodu 40členného orchestru a 30členného sboru. Celý koncert se natočil na dvě CD pod souhrnným názvem \"The Classical Conspiracy\".\n\nV roce 2009 vyšlo album, \"Design Your Universe\", které bylo ještě více úspěšné než \"Divine Conspiracy\". Projevuje se zde pocit \"epičnosti,\" což k jejich jménu patří.\n\nDalší studiové albu, nazvané \"Requiem for the Indifferent\", vyšlo v roce 2012. Při tvorbě textů se Epica inspirovala různými náboženstvími, kulturami, válkami, ale také přírodními katastrofami a finanční krizí. Album vyšlo 9. března 2012 a díky svojí vyváženosti začalo získávát jedno vysoké hodnocení za druhým. Ubylo řevů, gruntů a více prostoru dostal hlas zpěvačky Simone. Také je zde víc kytarových sól a progresivních prvků.\nTěsně před novou turné Epica opět informovala o změně v sestavě. Basák Yves Huts kvůli svým kariérním možnostem v jiné oblasti opustil Epicu a nahradil ho Rob van der Loo, který působil v kapelách Delain a Sun Caged.\n\nV roce 2013 měla skupina koncert k výročí 10 let od svého založení. Konal se v rodné zemi, Nizozemsku, za doprovodu orchestru a sboru. Na koncertě vystoupilo o několik hostů. Mezi nimi například Floor Jansen (ex-After forever, ReVamp, Nightwish) a bývalí členové kapely - Ad Sluijter, Yves Huts a Jeroen Simons. Záznam z koncertu byl vydán jako 2DVD a 3CD s názvem Retrospect.\n\nV roce 2014 oznámila skupina vydání šestého studiového alba \"The Quantum Enigma\". Album vyšlo 2. května 2014 přes vydavatelství Nuclear Blast. Během turné k albu kapela početně vystoupila na hudebních festivalech po celém světě, v září 2014 poté i samostatně v Mexiku a Kolumbii. Rok 2015 Epica zahájila druhou částí evropského turné, během kterého vystoupila i v Praze.\n\nV prosinci 2015 se členové kapely sešli ve studiu a začali nahrávat sedmé studiové album. To dostalo název \"The Holographic Principle\" a vyšlo 30. září 2016. Kapela na něm poprvé ve své historii využila plnohodnotný symfonický orchestr. Epica ve studiu nahrála celkem osmnáct písní, z níž jich na album vybrala dvanáct. Zbylých šest skladeb vydala 1. září 2017 prostřednictvím extended playe \"The Solace System\".\n\nDalší studiové album je v plánu na přelom roku 2019 a 2020. Tří až čtyřletou pauzu mezi studiovými deskami plánuje skupina vyplnit vydáním autobiografické knihy \"The Essence of Epica\".\n\n\n\n\n"}
{"id": "112386", "url": "https://cs.wikipedia.org/wiki?curid=112386", "title": "Kevin ZP98", "text": "Kevin ZP98\n\nKevin ZP98 je kapesní samonabíjecí pistole vyráběná českou firmou ZVI.\n\nPistole Kevin vznikla koncem 90. let ve spolupráci konstruktéra Antonína Zendla a Zbrojovky Vsetín - Indet. Jde o malou kapesní pistoli, ale na rozdíl od většiny ostatních kapesních pistolí je vyráběna v poměrně výkonných rážích 9 mm Browning (380 Auto) a 9 mm Makarov. Tyto náboje jsou výkonnější ve srovnání se slabým nábojem 6,35 mm Browning, který byl dlouhá léta standardem pro kapesní pistole.\n\nOd roku 2008 je navíc vyráběna v \"nesmrtící\" ráži 9 mm P.A., tj. pro střelivo s pryžovým projektilem.\n\nRám zbraně je z lehké duralové slitiny, závěr a hlaveň jsou ocelové. Spoušťový mechanismus je typu DAO, kohout je zakrytý závěrem. Dlouhý chod spouště je spolu s inerčním úderníkem jediným pojistným mechanismem pistole. Zbraň nemá klasickou manuální pojistku.\n\nVzhledem k použité ráži má Kevin neuzamčený závěr, který je bržděný jednoduchým patentovaným mechanismem. V horní části hlavně jsou provrtány dva otvory, ze kterých při výstřelu odchází část plynů. Tyto plyny směřují proti pohybu závěru a tím ho brzdí. Zároveň také snižují zdvih zbraně. Bez použití tohoto mechanismu by byl pohyb závěru příliš rychlý a zásobník by nedokázal spolehlivě podat nový náboj.\n\nKevin je mezi držiteli zbraní v České republice poměrně populární. Uživatelé oceňují vynikající spolehlivost a malé rozměry, díky kterým je velmi vhodný pro každodenní skryté nošení. Kevin se vyrábí v několika provedeních s různou povrchovou úpravou.\n\n"}
{"id": "112388", "url": "https://cs.wikipedia.org/wiki?curid=112388", "title": "Svatyně Futarasan", "text": "Svatyně Futarasan\n\nSvatyně Futarasan (: 二荒山神社, \"Futarasan džindža\") je šintoistická svatyně ve městě Nikkó v prefektuře Točigi v Japonsku. Její historie sahá až do roku 767. Leží na západ od Tóšógú a je zasvěcena božstvům tří blízkých hor - hory Nantai, Njoho a Taro.\nK svatyni patří most Šinkjó (神橋) přes řeku Daija. Je to často fotografovaný, červený most spojující svatyně s městem Nikkó. Za feudálních časů ho mohl používat jen šógun a i dnes je zakázáno na něj vstupovat. V roce 2004 prošel most rozsáhlou rekonstrukcí.\n\nSvatyně Futarasan byla v roce 1999 zapsána na Seznam světového dědictví UNESCO společně s chrámem Rinnódži a se svatyní Tóšógú.\n\n"}
{"id": "112399", "url": "https://cs.wikipedia.org/wiki?curid=112399", "title": "Letiště Leoše Janáčka Ostrava", "text": "Letiště Leoše Janáčka Ostrava\n\nMezinárodní Letiště Leoše Janáčka Ostrava (do prosince 2006 Letiště Ostrava-Mošnov) je třetí největší letiště v České republice s pravidelným mezinárodním provozem. Nachází se 5 km severně od města Příbor a dálnice D1, na území obcí Mošnov, Albrechtičky a Petřvald. Z letiště do centra Frýdku-Místku je to 20 km a do centra Ostravy 23 km.\n\nMajitelem letiště je od 1. července 2004 Moravskoslezský kraj. Dne 13. prosince 2006 byl letišti udělen název Letiště Leoše Janáčka Ostrava podle hudebního skladatele Leoše Janáčka. Provozovatelem letiště je společnost Letiště Ostrava, a.s.\n\nKaždoročně od roku 2001 se zde koná letecká přehlídka Dny NATO v Ostravě.\n\nHistorie mezinárodního letiště Ostrava-Mošnov sahá do začátku dvacátého století, kdy na místě dnešní vzletové a přistávací dráhy prováděli své první pokusy průkopníci letectví, bratři Žůrovcové. V místě současného letiště vzniklo nejprve v roce 1939 polní letiště německé Luftwaffe pro útok na Polsko. Výstavba stálého letištního areálu započala v roce 1956 a byla dokončena v říjnu 1959. V téže době byl na Mošnov převeden veškerý provoz z nevyhovujícího letiště v Ostravě-Hrabůvce. Novodobá historie ostravského letiště začíná rokem 1959, kdy tu přistálo první civilní letadlo, přesněji 16. října. Tímto strojem byl letoun TU-104 A. Civilní letový provoz zajišťovala společnost ČSA, část letiště sloužila pro vojenské účely. Dne 21. srpna 1968 přistál na Mošnovském letišti stíhací bombardovací pluk (APIB) s letouny Su-7B a sovětský tankový pluk obsadil letiště. Odtud také nějakou dobu působily sovětské transportní letouny An-12.\n\nPo revoluci v roce 1989 bylo vojenské využívání letiště ukončeno a provozovatelem se stala Česká správa letišť. Dne 1. července 2004 bylo mošnovské letiště převedeno do vlastnictví Moravskoslezského kraje (podle zákona č. 166/2004 Sb.) a jeho provozovatelem se stala společnost Letiště Ostrava, a. s. V roce 2004 bylo letiště zbaveno práva vstupního místa pro provádění rostlinolékařských kontrol, jež byly soustředěny na letiště Praha–Ruzyně, což omezilo možnost nákladní dopravy rostlinných potravin a krmiv. Tento krok byl odstraněn roku 2006 změnou zákona o rostlinolékařské péči, kdy se letiště Ostrava i Brno–Tuřany staly vstupním místem pro provádění dovozní rostlinolékařské kontroly. Za 320 milionů korun (280 milionů poskytl kraj, 40 milionů Evropská unie) byla vybudována nová odletová hala, otevřená 13. prosince 2006.\n\nDne 30. září 2004 zde poprvé přistál dvoupatrový letoun Boeing 747, konkrétně společnosti Corsair.\n\nOd 13. prosince 2006 se letiště jmenuje podle hudebního skladatele Leoše Janáčka, rodáka z nedalekých Hukvald. Letiště pokřtil hejtman Evžen Tošenovský společně s ředitelem Letiště Ostrava. Vybíralo se ze tří jmen: Jan Amos Komenský, Sigmund Freud a Leoš Janáček.\n\nNa jaře 2008 bylo na letišti otevřeno letecké opravárenské centrum CEAM, které poskytuje servis jak turbovrtulovým Saabům 340, tak velkokapacitním strojům zahraničních společností. Bylo založeno také kvůli dnes již zaniklé letecké společnosti Job Air (Central Connect Airlines).\n\nDo funkce generálního ředitele Letiště Ostrava byl od 19. května 2017 představenstvem společnosti jmenován Jaromír Radkovský. Nahradil tak ve funkci odstupujícího Pavla Schneidera. V roce 2017 proběhla soutěž Moravskoslezského kraje na letecké spojení do Amsterdamu či Helsinek, s tím že by lety byly dotované. Ani po prodloužení soutěže se nenašel nikdo, kdo by linku chtěl provozovat.\n\nZ Ostravského letiště byly leteckou společností České aerolinie provozovány pravidelné linky do Prahy, které byly operovány letadly ATR 42 a ATR72. V roce 2015 linka do Prahy oslavila 80. výročí. Od letní sezóny došlo navýšení frekvencí až na 4 lety denně. V roce 2019 byla linka zrušena.\n\nLetecká společnost Smartwings provozuje přes hlavní sezónu pravidelné i charterové linky do Řecka, Bulharska, Španělska, Turecka a Egypta. Přes léto sem létá několik charterových společností, například Tunisair a Tailwind Airlines.\n\nOd června 2013 zajišťuje společnost Ryanair pravidelnou linku do Londýna, s původní frekvencí tři lety týdně. Letecké spojení do italského Milána – Bergamo bylo otevřeno 30. října 2016 a ukončeno na konci března 2019.\n\nOd 30. března 2020 bude LOT létat pětkrát týdně na letiště do Ostravy - spojení s Varšavou (WAW).\n\nOd července 2019 z letiště letá pravidelná nákladní linka do Uzbekistánu (Taškent) a Číny (Urumči) společnosti Uzbekistan Airways s letounem B767 2x týdně.\n\nNa letiště v Ostravě létají následující dopravci (aktualizováno 8. 5. 2019):\n\nLetiště se už dvakrát pokoušelo zřídit pravidelné letecké spojení do Mnichova. Od května do listopadu 2005 provozovala pravidelnou linku Ostrava – Mnichov německá společnost Cirrus Airlines. Od září 2009 do 26. března 2010 provozovala stejnou linku třikrát týdně společnost Central Connect Airlines.\n\nOd 2. září 2008 mělo letiště pravidelnou linku do Moskvy. Linka od 15. února 2010 nelétá a její obnovení se neplánuje. Vytížená byla z deseti až patnácti procent. Linka skončila dříve, než měla začít ztrátový provoz dotovat ruská letecká společnost. Doposud ztráty hradila společnost Letiště Ostrava.\n\nV zimní sezóně 2010 České aerolinie odsud létaly do izraelského města Tel Aviv na Ben Gurionovo letiště, odlétala každé pondělí. Linka byla provozována především pro cestovní kanceláře.\n\nOd listopadu 2012 bylo zároveň v provozu spojení do Vídně, které zajišťovala společnost Danube Wings, avšak život této linky trval pouhých pár měsíců. Linka byla v květnu 2013 definitivně zrušena a v témže roce na podzim společnost ukončila svou existenci.\n\nMezi zářím 2016 až říjnem 2018 odsud létala sezónní (zimní) linka do Dubaje provozovaná dopravcem Smartwings. Ta byla dotovaná krajem a měla nalákat klientelu z oblasti Perského zálivu, to se však nestalo a lety provozované Boeingem 737 se dlouhodobě nevyplácely.\n\nDo 10. ledna 2019 létala do Ostravy pravidelná linka Českých aerolinií, provozovaná turbovrtulovými letadly ATR 72 či ATR 42. V roce 2018 se létalo do Prahy až 16 letů týdně, do Košic 2 lety týdně. Kromě toho odsud ČSA provozovaly i charterovou linku do chorvatského Splitu. Důvodem ukončení linek do Prahy i Košic byl, že ČSA vyřadily z flotily stroje ATR a nezůstalo jim tak na tuto linku kapacitně odpovídající letadlo.\n\nMezi říjnem 2016 až dubnem 2019 odsud létal dvakrát týdně dopravce Ryanair linku do italského Bergama, částečně díky podpoře kraje. Průměrně byla obsazená z 80 %, přesto ji dopravce zrušil a přesunul na letiště do nedalekých polských Katovic.\n\nDnem 13. dubna 2015 byla zprovozněna pro cestující železniční trať až na letiště. Tím se Letiště Leoše Janáčka stalo prvním mezinárodním letištěm v ČR, kde je tato možnost dopravy. Vlaková zastávka na letišti nese název Mošnov, Ostrava airport. Trať odbočuje ve stanici Sedlnice z trati Studénka – Veřovice, avšak peážování přímých spojů z Ostravy na letiště po této trati není v jízdním řádu pro cestující v této tabulce vyznačeno; spoje jsou uváděny pouze v tabulce č. 270 Česká Třebová – Přerov – Bohumín. V období od 13. dubna do 12. prosince 2015 byla doprava zajištěna prodloužením některých spojů linky S2 ze stanice Studénka do vlakové zastávky Mošnov, Ostrava airport.\n\nOd 13. prosince 2015 s příchodem nového jízdního řádu pro rok 2016 je vlaková doprava na letiště (a do přilehlé průmyslové zóny) zajištěna nově vzniklou linkou S4, která je integrována v systému Integrovaném dopravním systému Moravskoslezského kraje. Vlaky jsou vedeny v trase Mošnov, letiště Ostrava – Sedlnice – Studénka – Jistebník – Polanka nad Odrou – Ostrava-Svinov – Ostrava-Mariánské hory – Ostrava hlavní nádraží a Bohumín. Všechny vlaky jsou nízkopodlažní a jsou vedeny jednotkami RegioPanter. Z důvodu vzniku této nové linky je linka S2 nově vedena ze stanice Mosty u Jablunkova (Mosty koło Jabłonkowa) pouze do stanice Ostrava hlavní nádraží.\n\nGenerel rozvoje letiště z roku 2005 předpokládal zvýšení počtu přepravovaných osob z 300 tis. v roce 2005 až na 1 mil. do roku 2010, do roku 2015 pak až 1,5 miliónu. V roce 2007 proběhla obnova letištní techniky, např. zakoupení nových tahačů umožňující přistání největších dopravních letadel např. Boeing 767 nebo Airbus A380 a pořizovací cena nového vozového parku letiště je 339 miliónů Kč (z této částky činila dotace 250 miliónů Kč od Evropské unie z regionálního operačního programu) s cílem přilákat na letiště nízkonákladové letecké dopravce. Po roce 2008 však začaly investice do letiště klesat a Mošnov začal zaostávat za konkurenčními letišti v Brně a v Katovicích. Např. v roce 2015 byl počet odbavených cestujících v Mošnově 259 167, v Brně 466 046 a v Katovicích 3 069 933 cestujících.\n\n\n\n"}
{"id": "112401", "url": "https://cs.wikipedia.org/wiki?curid=112401", "title": "Lipno", "text": "Lipno\n\nNázev Lipno má více míst:\n\n\n\n\n"}
{"id": "112402", "url": "https://cs.wikipedia.org/wiki?curid=112402", "title": "Jabloň", "text": "Jabloň\n\nJabloň (\"Malus\") je rod opadavých listnatých stromů z čeledi růžovitých, patří mezi jádroviny. Jabloně široce pěstované pro plody zvané jablka jsou označovány jako taxonomický druh jabloň domácí, na křížení současných odrůd se ovšem podílelo více druhů rodu jabloň. Jabloň je cizosprašný strom. Je převážně diploidní, triploidní. Jabloně patří mezi dlouhověké stromy. Běžně se dožívají 60–80 let i nad 100 let a dorůstají výšky až 15 metrů v závislosti na druhu, odrůdě a podmínkách. V ovocnářské praxi se uplatnily pupenové mutace (trvalá změna genotypu) na určité části stromu, které nazýváme spur-typy.\n\nPřirozeně se vyskytuje v mírném pásu severní polokoule a velmi často se pěstují některé odrůdy.\n\nKvěty jabloně jsou narůžovělé, pětičetné, s kalichem a korunou, oboupohlavné, sdružené v chocholíky. Květní lístky srůstají v pohárek, ze kterého se vyvíjí dužina plodu. Plodem je jablko – malvice s asi 5–12 semeny v jádřinci, jde o plod dužnatý, dozrávající v přírodních podmínkách v období srpna–září.\n\nRod \"Malus \"zahrnuje přibližně 35 druhů a z nich jsou nejvýznamnější:\n\nJabloň lesní (\"Malus sylvestris\") se nachází v Evropě až po Ural. V 21. století je kriticky ohrožena. Nebývá vyšší než 10 metrů. Hustě rozvětvená koruna začíná již nízko nad zemí. Mladé větvičky bývají kůlovitě zakončené. Borka šedohnědá šupinatá.\n\nJabloň domácí (\"Malus × domestica\") je více druhový kříženec, který dal vzniknout naším kulturním odrůdám. Je to kříženec \"Malus pumila\". Šlechtitelskou činností byla po celém světě vypěstována pestrá škála odrůd, známé jsou např. Jonathan, Ontario, Golden Delicious, Spartan. Jabloň je v České republice nejpěstovanější ovocnou dřevinou.\n\nJabloň nízká (\"Malus pumila\") má původ v Zakavkazsku. Je to velmi významný druh pro šlechtění podnoží a vznikly 2 typy podnoží:\njanče-> \"Malus pumila var. paradisica.\", jančata mají křehký kořen.\nduzén-> \"Malus pumila var. milis\"\n\nJabloň sieversova (\"Malus sieversii\") pochází z Asie a slouží k šlechtění. Je to opadavý strom dorůstající do výšky 5–12 m, vzhledem velmi podobný kulturním jabloním. Jeho plod je největším ze všech druhů rodu \"Malus\", až 7 cm v průměru, takže se velikostí vyrovná mnoha soudobým odrůdám jablek.Tento druh nedávno pěstovala americká služba pro zemědělský výzkum (United States Agricultural Research Service), v naději, že naleznou genetické informace, které by měly cenu pro šlechtění moderních jabloní. Některé, ale ne všechny, z výsledných stromů vykazují mimořádnou odolnost proti chorobám. Rozptyl jejich individuální odezvy na onemocnění je sám o sobě znamením toho jak jsou geneticky rozmanitější než dnešní kulturní jabloně.\n\nJabloň drobnoplodá (\"Malus baccata\") se používá ke šlechtění.\n\nOvocné odrůdy jabloní lze dělit podle více kritérií, například podle použití, způsobu růstu nebo podle pomologických znaků či podle doby zrání.\n\nSklizeň probíhá do 15. srpna. Tyto odrůdy mají krátkou dobu skladovatelnosti.\n\n\nSklizeň probíhá do 15. srpna až do 20. září. Skladovatelnost je přibližně 2–8 týdnů.\n\n\nSklizeň probíhá do 20. září až do 30. září. Skladovatelnost je přibližně 8–12 týdnů.\n\n\nSklizeň probíhá od konce září. Skladovatelnost je přibližně 12–24 týdnů.\n\nPři pěstování jabloní jsou využívány různé tvary ovocných dřevin, které se liší vedením výhonů, výškou štěpování nebo založení korunky a podobně. Různé odrůdy jabloní jsou různě tvarovány a udržovány i s ohledem na způsob růstu a tvoření plodů.\n\nSpur-typy se vyznačují méně bujným vzrůstem a krátkými internodii. Spur-typy se často využívají, protože jsou vhodné pro pěstování nižších tvarech. Na počátku 21. století jsou vyšlechtěny sloupovité jabloně (jedná se o svislý kordon), sloupovité jabloně nazýváme též – baleríny, kolumnární, sloupovité nebo sloupcovité jabloně. Tyto tvary jsou vhodné pro silně zahuštěné krátkověké výsadby, kdy je cílem vysoký výnos z malé intenzivně ošetřované plochy, podobně jako je tomu u palmet (kordón).\n\nProřezávání spočívá v odstranění nadbytečných nebo nežádoucích větví ze stromů a rostlin. Bez ohledu na význam prořezávání, je výrazný rozdíl v názorech mezi ovocnáři na řez jabloní jako takový a je třeba připustit, že je předmětem, který obecně není zcela prozkoumán.\n\nProřezávání snižuje asimilační plochu. V některých případech, například při výsadbě je nutné snížit asimilační plochu, protože kořeny byly omezeny a tím se snižuje schopnost stromu přijímat vodu z půdy. Pokud je ponechána plná asimilační plocha, je zde nebezpečí, že odpařování může být tak velké, jak oslabí podstatně strom, nebo dokonce způsobí jeho úhyn během suchého léta. Prořezávání snižující asimilační plochu může být také nutné případě starých stromů, jejichž koruny se staly velmi velkými, v případě slabých stromů, v případě stromů rostoucích v půdě, kde kořeny jabloní nejsou schopny proniknout hluboko, a v případě stromů, jejichž dřevo bylo silně poškozeno během zimy. \n\nVegetační klid jabloní nastává když je pod 6 °C. Při teplotách nad 6 °C jabloně přerušují vegetační klid. Kritická teplota pro květ je přibližně -2 °C. Pro poupě přibližně -1,5 °C až -4 °C. Dřevo zmrzne když je přibližně -35 °C, za určitých okolností může být kritická teplota -10 °C až -20 °C, základní podmínkou pro zamrznutí při nižších teplotách je rychlá změna teplot. Při výrazně nízkých teplotách po období teplot kolem 0 °C může dojít k poškození mrazem. Při jasném počasí se osluněná část stromu zahřeje při následném ochlazení během noci, okolo -15 °C, dojde poškození. Tvoří se mrazové trhliny, mrazové desky na kmeni. Významné jsou poškození květů vlivem chladného počasí během kvetení a mladých plůdků.\n\nPěstování jabloní začalo 300 př.n.l. a na počátku našeho letopočtu byla jablka u Římanů velmi oblíbená. Římané jabloně uměli i roubovat. Na území ČR se s určitostí začaly jabloně pěstovat v 9.století. Další rozkvět pěstování byl během vlády Karla IV. V ČR byl dalším mezníkem rozvoje pěstování začátek 19. století, kdy také vznikla pomologická společnost, která registrovala odrůdy.\n\nJabloně a jablka doprovází člověka od počátku historie. Jako jabloň bývá zobrazován, například na obrazech Lucase Cranacha staršího, biblický Strom poznání v rajské zahradě, ze kterého Adam a Eva ochutnali zakázané ovoce. V bibli se ovšem o onom stromě a jeho plodu nepíše nic bližšího. V řecké mytologii hlídaly jabloň se zlatými jablky Hesperidky, ale neuhlídaly před bohyní sváru Eris, která z plodu učinila jablko sváru, který posléze vedl k trojské válce.\n\n\n\n \n"}
{"id": "112407", "url": "https://cs.wikipedia.org/wiki?curid=112407", "title": "Afroasijské jazyky", "text": "Afroasijské jazyky\n\nAfroasijské jazyky nebo také semito-hamitská jazyková rodina zahrnuje až 375 jazyků a má více než 340 milionů mluvčích (z toho 235 mil. arabština), a to na území severní a východní Afriky a v jihozápadní Asii, včetně Arabského poloostrova.\n\nTermín „afroasijské“ zavedl roku 1963 americký jazykovědec Joseph Greenberg a nahradil tím původní termín „semito-hamitské“ (byť ten se v některých zemích, zejména v německojazyčném prostředí, udržuje). Někdy se také lze setkat s anglickými označeními „Afrasian“, „Lisramic“ (Hodge 1972) nebo „Erythraean“ (Tucker 1966).\n\nAfroasijské jazyky zahrnují tyto jazykové skupiny:\nMnoho lidí považuje ongotský jazyk za omotský, ale jeho příslušnost k jazykové rodině zůstává kontroverzní, částečně pro nedostatek údajů. Herold Fleming navrhuje tento jazyk pokládat za nezávislou větev.\n\nSkupina jazyků při severním pobřeží Afriky, většinou koexistujících s arabštinou. Patří k nim tamašek (tuaregština), riff (tarafit), kabyle a také již vymřelý jazyk Kanárských ostrovů guančtina.\n\nSkupina jazyků přiřazovaných obvykle k hamitské skupině. Nejvýznamnějším čadským jazykem je hauština, jako mateřský jazyk zvláště v Nigeru a Nigérii, rozsáhle jako lingua franca v západní Africe.\n\nTento jazyk již zanikl. Dochoval se nám v řadě hieroglyfických, hieratických a demotických nápisů a známe několik vývojových stadií. Nejmladším je koptština, která se dnes používá v liturgii koptské křesťanské církve.\n\nSkupina zahrnující asi 30 jazyků na území severního Súdánu, Džibutska, Somálska, Etiopie, Keni a severní Tanzanie. Nejdůležitějšími kušitskými jazyky jsou oromo (galla) v Etiopii a severní Keni a somálí, oficiální národní jazyk Somálska, rozšířený jako lingua franca.\n\nAsi 20 jazyků v západní Etiopii a severní Keni, které jsou buď přiřazovány k jazykům kušitským, nebo se pokládají za zvláštní skupinu. Nejrozšířenějším jazykem je walamo (ometo, též wolaytta aj. názvy).\n\nPatří mezi ně jazyky přední Asie a Afriky, doložené od 3. tis. př. n. l., jedna z prvních (vedle indoevropské) definovaných jazykových rodin, zařazená jako skupina do jazyků afroasijských (semitohamitských).\nDělí se geograficky na:\n\nV tom, kde žili pra-mluvčí afroasijských jazyků neexistuje shodný názor, přestože se obecně tvrdí, že pravděpodobně mají původ v severovýchodní Africe. Někteří vědci (např. Igor Diakonoff a Lionel Bender) navrhovali Etiopii, protože zahrnuje velmi rozmanité skupiny v uzavřené geografické blízkosti a je často považovaná za původní oblast lingvistického a geografického původu. Další badatelé (např. Christopher Ehret) navrhují pobřeží Rudého moře a Saharu. Menšina vědců (např. Alexander Militarev) navrhují jako původní místo Levantu (Militarev výslovně ztotožňuje afroasijské jazyky s natufijskou kulturou).\n\nSemitské jazyky tvoří větev afroasijských jazyků mimo Afriku. Někteří vědci věří, že v minulosti mluvčí semitských jazyků přešli z jižní Arábie zpět do Etiopie a Eritrey, zatímco ostatní (např. A. Murtonen), popírají tuto tezi a tvrdí, že semitská větev možná pochází z Etiopie. Třetí pohled, opírající se o podobnosti mezi semitskou skupinou a starověkou egyptštinou, je takový, že tyto jazyky se vyvinuly z obecného původního jazyku, kterým se mluvilo v oblasti podél řeky Nilu, v obdobích sucha od 6000 – 5800 př. n. l., a na konci mladší doby kamenné v Levantě. Lovci a sběrači mezolitické kultury el-Harif, ze Sinaje a Severního Egyptu, přijímající domestikaci zvířat, ale nikoliv zemědělství, mohli potom vytvořit to, co Juris Yarins pojmenovává jako syrsko-arabský celek nomádského pastevectví, rozšířený jižně podél pobřeží Rudého moře a severní východně kolem hranic tzv. úrodného půlměsíce. V Levantě se tento rozvoj objevil jako Minhata a později jarmucká kultura, které přišly ze stejné polovyprahlé oblasti, jako později Ghassulian a semitské amoritské kultury.\n\nTónové jazyky se objevily v omotské, čadské a kušitské skupině (podle Ehret 1996). Semitská a berberská skupina a egyptština nepoužívají fonematické tóny.\nDiverzita, která existuje u afroasijských jazyků a nedostatek společných slov pro zemědělské předměty nasvědčuje tomu, že jazyky se rozptýlily před obdobím neolitu. Nálezy společných slov pro hrnčířské nádoby však nasvědčují tomu, že tato technika již byla známa.\n\nEhert tvrdí, že rané afroasijské jazyky byly používány v domestikaci potravinových plodin v Etiopii, ale to je popíráno jinými vědci, kteří tvrdí, že tato slova byla nalezena pouze v kušitské a možná také v omotské skupině. Jestliže bylo objeveno, že hrnčířství bylo v Sahaře v době 8000 let př. n. l. a že neolitický zemědělská technologie zde existovala 5000 let př. n. l., toto ukazuje možnou souvislost pro praafroasijské rozptýlení. Jak je známo, tak se etiopští rolníci přesunuli do horských oblastí z nubijského Súdánu a pokusili se přeložit meroitické písmo, které bylo nalezeno v této oblasti, ukazující podstatné afroasijské charakteristiky. Lingvista Lionel Bender tvrdí, že kromě této oblasti to byla také oblast jižního Nilu, kde nastalo šíření afroasijských jazyků. Doba hrnčířství a zemědělství nastavila přibližně dříve nebo později dobu pro jazykový rozptyl. Co se týče podnebí, byla to doba „mokré Sahary“ s velkými řekami a jezery. Rozšíření afroasijských jazyků možná tak bylo odezvou na poslední činnost „Saharské pumpy“.\n\nStředověcí badatelé někdy spojovali dvě až tři skupiny afroasijských jazyků dohromady. Již v 9. stol. si hebrejský filolog Juda ibn Kurajš z Tiaretu v dnešním Alžírsku všiml vztahu mezi berberskou a semitskou skupinou (zahrnující jazyk arabský, hebrejský a aramejský).\nV průběhu 19. století Evropané také začali naznačovat takovéto příbuznosti. Tak jako v roce 1844 Th. Benfey navrhl jazykovou rodinu zahrnující semitské, berberské a kušitské (pojmenované později jako etiopské) jazyky, v tom samém roce T. N. Newman naznačil vztah mezi semitskými jazyky a hauštinou, což ale dlouho zůstalo tématem rozepří a neurčitosti. Friedrich Müller pojmenoval tradiční semitohamitskou rodinu v roce 1876 v knize Grundriss der Sprachwissenschaft a definoval ji jako souhrn jazyků semitských plus hamitskou skupinu, která zahrnovala jazyky berberské, kušitské a egyptštinu. Müller vyjmul čadskou skupinu. Tato klasifikace nespočívala na lingvistických, ale antropologických a rasových podkladech.\n\nLeo Reinisch (1909) navrhoval spojit kušitskou a čadskou skupinu, zatímco zdůrazňoval vzdálenější příbuznost egyptštiny a semitské skupiny. Marcel Cohen (1924) odmítl myšlenku oddělit samostatnou hamitskou podskupinu a zahrnul jazyk hausa (čadský jazyk) do svého komparativního semitohamitského slovníku. Joseph Greenberg (1950) potvrdil Cohenovo odmítnutí „hamitské“ skupiny, přidal čadské jazyky a navrhl nové jméno pro semitohamitskou rodinu; tuto klasifikaci akceptuje většina vědců. V roce 1969 Harold Flewing navrhl zařadit omotskou skupinu jako pátou větev, spíše než podskupinu kušitskou a setkal se s obecným přijetím. Několik vědců (např. Harold Fleming a Robert Hertzon) od té doby mělo pochyby o tradičním zařazení jazyka beja v kušitské skupině, ale tento pohled zatím nezískal všeobecné přijetí.\n\nUrčitá jednota existuje v subklasifikaci v pěti nebo šesti zmíněných větví. Avšak všichni, Christopher Ehret (1979), Harold Fleming (1981) a Joseph Greenberg (1981), souhlasí s tím, že omotská větev se odštěpila od ostatních. Také ovšem:\n\n\n\n"}
{"id": "112420", "url": "https://cs.wikipedia.org/wiki?curid=112420", "title": "Sinotibetské jazyky", "text": "Sinotibetské jazyky\n\nSinotibetské jazyky (tibeto-čínské jazyky) jsou jednou z jazykových rodin, která je rozšířena hlavně na území východní a jihovýchodní Asie, zejména Číny a sousedních zemí. Kromě toho jsou rozšířené v dalších částech světa jako menšinové jazyky, zejména ve velkoměstech. V počtu mluvčích se jedná o druhou největší jazykovou rodinu světa, po jazycích indoevropských, a zahrnuje až přibližně 400 jazyků. Sinotibetské jazyky vznikly přibližně před 6000 lety.\n\nSložení a dělení této skupiny je poněkud nejasné a její vnitřní struktura není obecně ustálená.\nNázory jazykovědců se liší v řadě okolností, např.:\n\nV minulosti sem byly řazeny například i jazyky hmong-mienské a tajsko-kadajské, které jsou výrazně ovlivněny čínštinou. Sama čínština tvoří samostatnou větev a její nářečí, v mluvené formě vzájemně nesrozumitelná, jsou fakticky samostatné jazyky a čínština je spíše jazykovou větví, než jazykem.\n\n"}
{"id": "112424", "url": "https://cs.wikipedia.org/wiki?curid=112424", "title": "Gogol Bordello", "text": "Gogol Bordello\n\nGogol Bordello je cikánská punková kapela pocházející z New Yorku. Mezi členy je mnoho imigrantů z východní Evropy. Zvuk kapely je inspirován cikánskou hudbou, používá harmoniku, housle a kombinuje je s bicími, elektrickými kytarami a také s punkem, dubem a kabaretem. V New York City je kapela známa svými bouřlivými koncerty v Lower East Side. Od roku 2000 kapela vyjíždí na turné po Spojených státech i Evropě.\n\nV čele kapely stojí charismatický ukrajinský emigrant Eugene Hütz (DJ Hütz), který hrál hlavní roli ve filmu \"Everything is Illuminated\" a objevil se také v dokumentu \"Kill Your Idols\" o punkové scéně v New York City.\n\nKapela vznikla v roce 1999, když se Hütz přestěhoval do New York City a ve stejném roce vyšel první singl a poté následovalo několik řadových alb, stejně jako evropské turné. New York Times je popisují takto: „Gogol Bordello se v New Yorku stali undergroundovým fenoménem se svým stylem odporu ke globalizaci. Jejich zvuk je chraptivý, sladký, melodický, bezstarostně energický jako punk a cikánská hudba, které je inspirovaly. Iggy Pop se setkává s Kafkou. Divná směsice Dead Kennedys, Flogging Molly a Decemberists (pouze instrumentální zvuk může být příbuzný k Decemberists). Phil Jupitus v Jools Holland Live je označil jako The Clash bojující s The Pogues ve východní Evropě.“\n\nV rozhovoru pro NPR uvedl Hütz Jimiho Hendrixe a Parliament-Funkadelic jako hudební vzory kapely a Nikolaje Gogola jako filosofický vzor.\n\nJejich píseň \"My Strange Uncles From Abroad\" reprezentuje jejich folkový východoevropský zvuk, \"Start Wearing Purple\" předcházela jejich úspěchu ve Velké Británii a \"Occurrence on the Border\" byla zařazena na čtvrtém dílu kompilace \"Punk Rock Strike\".\n\n\"Moje cyganiada\" je šesté studiové album, které skupina vydala 29. listopadu 2011. Obsahuje 11 písní a je prvním albem, které skupina nahrála v ruštině. Hlavními tématy písní jsou imigrace, láska a vzpomínky na vlast, záliba v cestování.\n\nNěkteří členové jsou zároveň členy J.U.F. (Jewish-Ukrainian Freundschaft), jejíž zvuk je podobný zvuku Gogol Bordello.\n\n\n"}
{"id": "112427", "url": "https://cs.wikipedia.org/wiki?curid=112427", "title": "Bhútánský ngultrum", "text": "Bhútánský ngultrum\n\nBhútánský ngultrum je měnou asijského království Bhútán. Jeho ISO 4217 symbol je Nu., kód BTN. 1 ngultrum je rozdělen na 100 \"chhetrum\".\n\nZačátky platebního systému v Bhútánu jsou zajímavé. Před používáním mincí a bankovek jako platebního prostředku se používaly tradiční systémy směnného obchodu. \n\nPlatilo se například: rýží, máslem, masem, sýrem, vlnou a dalšími pro nás neuznávanými platidly.\n\nMince jako platidla se začínaly používat na konci 18. století v provedení stříbrném, měděném nebo bronzovém. Byly používány k malým nákupům. Tyto mince nesly pojmenování Ma-trum či Chhe-trum. Byly raženy spíše místními vládci než centrální vládou.\n\nProdukce mincí pokračovala do 20. století pod vládou prvního krále Druk Gyalpo Ugyen Wangchucka (1907-1926), kdy se zvyšovala jejich kvalita za druhého krále Druk Gyalpo Jigme Wangchucka (1926-1952). Tento panovník zahájil ještě lepší a výraznější ražby mincí. Začaly se konečně v letech 1928/29 používat jako platební prostředek pro placení v hotovosti. Jejich oblíbenost mezi lidmi velice rostla. Razily se ve dvou formách: ve formě stříbrné a měděné.\n\nZa vlády třetího Bhútánského krále Džigme Dordže Wangčhuga (1952 až 1972) země začala ekonomicky sílit a začaly se razit stříbrné mince a dokonce i niklové. V roce 1968 byla vytvořena Bhútánská národní banka, která měla zahájit a dokončit plnohodnotnou monetizaci Bhútánu. Doposud se vedle mincovního obchodu používal hojně směnný obchod.\n\nPeněžní reforma z roku 1974 za vlády krále Džigme Singgjä Wangčhuga ve spolupráci s Ministerstvem financí Bhútánu posloužila k vytvoření prvních bhútánských bankovek. Nové bankovky se začaly nazývat ngultrum. \n"}
{"id": "112429", "url": "https://cs.wikipedia.org/wiki?curid=112429", "title": "Japonsko-rjúkjúské jazyky", "text": "Japonsko-rjúkjúské jazyky\n\nJaponsko-rjúkjúské jazyky jsou jednou z jazykových rodin a jsou rozšířeny hlavně na ostrovech Japonska. Jednotlivé jazyky, ačkoliv v mluvené formě vzájemně nesrozumitelné, jsou často považovány za pouhé dialekty japonštiny. Příbuznost s jinými jazyky je nejasná – nejčastěji se hledá u korejštiny a jazyků altajských, s tím, že japonsko-rjúkjúské jazyky byly výrazně ovlivněny původním jazykovým substrátem, snad podobným ainštině či jazykům austronéské rodiny.\n\n\n"}
{"id": "112431", "url": "https://cs.wikipedia.org/wiki?curid=112431", "title": "Rachel Carsonová", "text": "Rachel Carsonová\n\nRachel Louise Carsonová (27. května 1907 poblíž Springdale, Pensylvánie – 14. dubna 1964 Silver Spring, Maryland) byla americká zooložka a mořská bioložka.\n\nPatří k významným vědeckým osobnostem 20. století – její kniha \"Silent Spring\" („Tiché jaro“) bývá označována za podnět ke zrození environmentálního hnutí ve Spojených státech amerických. Měla vliv na americkou politiku a společnost, neboť způsobila změnu národní pesticidové politiky a vedla také ke zřízení federální vládní agentury pro ochranu životního prostředí (US EPA).\n\nNarodila se 27. května 1907 na malé rodinné farmě nedaleko Springdale v Pensylvánii. Měla nadání na psaní a velmi blízky vztah ke zvířatům a ochraně okolní přírody. Původně studovala angličtinu na Pensylvánské vysoké škole pro ženy, dnešní Chatham University, ale později přestoupila na biologii. Již v roce 1928 chtěla přestoupit na Univerzitu Johnse Hopkinse, ale kvůli finančním problémům byla nucena zůstat na Pensylvánské vysoké škole, kterou dokončila v roce 1929. Po letním kurzu v Marine Biological Laboratory se jí od podzimu 1929 podařilo pokračovat ve studiu biologie a genetiky na Univerzitě Johna Hopkinse v Baltimore, kde v roce 1932 získala titul magistra v oboru zoologie.\n\nKromě této univerzity studovala také na Marylandské univerzitě a několik roků pokračovala ve studiu, zejména v Diere Woods v Massachusetts. Její finanční situace, která nebyla nikdy dobrá, se ještě zhoršila v roce 1932, když zemřel její otec. Musela zanechat studia a veškerý svůj čas věnovala péči o matku.\n\nPřijala práci na částečný úvazek u amerického výboru pro rybolov (\"United States Fish and Wildlife Service\") jako vědecká spisovatelka, která pracovala na textech pro rozhlas, kde musela překonat radikální odpor zaměstnat v této pozici ženu. Porazila však ostatní uchazeče a v roce 1936 se stala teprve druhou ženou, která byla výborem přijatá na plný úvazek pro tuto pozici bioložky. Pracovala na všem od kuchařských knih až po vědecké časopisy, známa byla svým lpěním na vysokých standardech svého psaní. V roce 1937 se její článek dostal do časopisu \"The Atlantic Monthly\", kde byl k jejímu překvapení přijat a publikován. Ve stejném roce byla také nucena převzít zodpovědnost za své dvě neteře, neboť ve svých 40 letech předčasně zemřela její starší sestra.\n\nV roce 1941 vydala svojí první knihu \"Under the Sea Wind\" („Pod mořským vánkem“), která získala vynikající recenze, ale neměla komerční úspěch. Kniha měla smůlu, že byla vydaná pouhý měsíc před útokem Japonska na Pearl Harbor, který vtáhl Spojené státy americké do 2. světové války. Začala pracovat na druhé knize, pro kterou však nemohla najít vydavatele, tak vyšla nejdřív jako seriál ve známém časopise \"The New Yorker\", než jí vydala Oxfordská univerzitní tiskárna pod názvem \"Moře okolo nás\". Stala se bestsellerem a v žebříčku novinek \"New Yorkeru\" se udržela 86 týdnů, vyhrála národní knižní cenu a pomohla ji získat dva čestné doktoráty.\n\nS úspěchem se dostavilo i finanční zabezpečení. Proto v roce 1952 zanechala práce a soustředila se jen na další psaní. Knihou \"Okraj moře\", která vyšla v roce 1955, dokončila trilogii věnovanou moři. Ta se stala dalším bestsellerem, získala nové ocenění, byla zfilmovaná a dostala dokonce Oscara v kategorii dokumentárních filmů. Od filmu se ale distancovala, protože se ji nelíbilo pokřivení faktů a strhující styl, jakým byl film natočen. V průběhu let 1956 a 1957 pracovala na řadě projektů, zahrnujících články pro populárně-naučné časopisy a televizní scénáře.\n\nJedna z neteří, o kterou se starala, zemřela ve věku 36 let a zanechala po sobě pětiletého syna, o které se rozhodla pečovat, kromě toho měla v péči i téměř devadesátiletou matku. Koupila nemovitost na venkově, aby uspokojila narůstající požadavky na bydlení. Toto místo se posléze stalo hlavním faktorem při výběru dalších jejich témat.\n\nVe 40. letech 20. století byla stále více znepokojená zneužíváním nově objevených pesticidů, obzvláště DDT. Uvedla, že čím víc se o pesticidech dozvěděla, tím byla více zděšená. To rozhodlo, že napsala svou nejslavnější knihu \"Silent Spring\". Napsání této knihy odstartoval dopis její přítelkyně Olgy Owens-Huckinsové, jež napsala jedněm novinám v Bostonu a jehož kopii poslala i Carsonové. Huckinsová v něm podrobně popisovala zničující důsledky rozprašování DDT na ptačí rezervaci v Massachusetts. Audubonova přírodovědecká společnost Carsonovou posléze požádala o provedení výzkumu škodlivosti pesticidů a o jeho publikování; časopis \"The New Yorker\" pak opět nabídl, že bude závěry výzkumu publikovat na pokračování. Když ale Carsonové během 4leté práce narůstal materiál pod rukama, rozhodla se nakonec pro vydání knihy, jež by přístupným, srozumitelným způsobem seznámila s problémem i širokou veřejnost.\n\nV postavení známého vědce byla schopná spolupracovat s prominentními biology, lékaři, patology a entomology; dostala se i k utajovaným vládním výzkumům. Kniha „Tiché jaro“ se stala detailní kronikou vztahu mezi přílišným používáním pesticidů jako dieldrin, toxafen, heptachlor a DDT, a masovými úhyny divokých zvířat. Její psaní bylo lyrické, evokující a přesné. Částečně se o to zasloužil i fakt, že v době psaní knihy jí diagnostikovali rakovinu prsu a „Tiché jaro“ bylo jejím posledním velkým dílem. \n\nJeště předtím než byla kniha v roce 1962 vydána, vyvolala násilný odpor. Byla vystavena hrozbám soudů a výsměchu, včetně nařčení, že jako úzkostlivý vědec a hysterická žena v jedné osobě není kvalifikována psát takovou knihu. Protiútok byl organizovaný téměř celým chemickým průmyslem s podporou zemědělců. Chemické společnosti a jiní kritici napadli jak knihu, tak autorku. Recenze od lidí, kteří neměli finanční zájem na celé věci, však byly pozitivní, a kniha se stala prodejním hitem ve Spojených státech amerických i v zámoří. Autorka dostávala mnoho pozvánek k přenáškám o této problematice, které pro časovou tíseň nemohla přijmout. Její boj s rakovinou ji stál mnoho sil, které ji chyběly v jejím boji proti pesticidům. I když její kniha nebyla schopná zastavit výrobu pesticidů, rozhodně alespoň zvýšila zájem veřejnosti o problémy způsobené chemickým průmyslem a o ochranu životního prostředí.\n\nPoužití pesticidů se stalo hlavní veřejnou záležitostí, což ji pomohlo v dubnu 1963 vystoupit ve speciálním programu televize CBS, kde se zúčastnila diskuze s mluvčím chemické společnosti. I když byla v té době vážně nemocná, její přístup zdravého rozumu byl přesvědčivý. Později v témže roce byla zvolená do Americké akademie umění a věd a obdržela mnohá ocenění, včetně Audobonovy medaile a medaile Cullenovi americké geografické společnosti.\n\nDaleko větší význam pro ni, ale měla odezva americké vlády, která si objednala úplný přehled politiky pesticidů. V jednom ze svých posledních veřejných vystoupení svědčila před senátním vyšetřovacím výborem. Zákaz DDT v roce 1972 ve Spojených státech amerických byl nepřímým výsledkem její práce. Její kniha \"Tiché jaro\" zůstala důležitou živou klasikou až do dnešních dnů.\n\nDne 14. dubna 1964 podlehla rakovině ve věku 56 let. V roce 1980 jí byla posmrtně udělena prezidentská medaile svobody (Presidential Medal of Freedom), nejvyšší civilní ocenění ve Spojených státech amerických.\n\nVelkým zadostiučiněním pro její dědictví bylo 23. května 2001 podepsání úmluvy o eliminaci nejnebezpečnějších persistentních organických látek (POPs) včetně pesticidů, na jejichž rizika spisovatelka upozornila, ve Stockholmu.\n\n\n"}
{"id": "112436", "url": "https://cs.wikipedia.org/wiki?curid=112436", "title": "Aurelius Prudentius Clemens", "text": "Aurelius Prudentius Clemens\n\nAurelius Prudentius Clemens (348 – okolo 410) byl křesťanský římský básník, právník a politik. Je považován za nejvýznamnějšího starokřesťanského básníka.\n\nPocházel z provincie Tarraconensis v dnešním Španělsku, kde také zemřel (přesná místa nejsou známa). Prudentius vystudoval právo a rétoriku. Poté byl politicky aktivní a na dvoře Theododosia I. zastával vysoký vojenský úřad. Ve stáří odešel do kláštera do rodné Hispánie, kde se věnoval poezii.\n\nV jeho díle jsou jasně patrné dva vlivy: Prudentius navazuje na tehdy mladou tradici křesťanských autorů (inspirován církevními Otci, zejm. Tertullianem a Sv. Ambrožem) i na klasické antické myšlení; tyto dva prvky dokázal spojit do kompaktního díla.\n\n\nPsychomachia (\"Válka duší\") je pravděpodobně první a nejvlivnějším ryzím středověkým alegorickým dílem, prvním v dlouhé tradici různých děl jako je například kniha básní Guillauma de Lorrise a Jeana de Meuna \"Le Roman de la Rose\" (\"Román o růži\"), dílo o umírajícím bohatém muži \"Everyman\" (něm. \"Jedermann\") nebo poemy od Williama Langlanda \"Piers Plowman\" neboli \"Visio Willelmi de Petro Ploughman\".\n\nZápletkou je souboj personifikovaných „dobrých“ ctností jako jsou Pokora, Cudnost, Štědrost, atd. (viz sedm ctností) s personifikovanými „špatnými“ vlastnostmi jako jsou Pýcha, Hněv, Lakota, atd. (viz sedm hlavních hříchů). Personifikace jsou ženy, poněvadž v latině jsou slova v ženském rodu.\n\nObyčejný čtenář může z počátku brát poemu z literárního hlediska jako příběh o několika rozzlobených ženách bojujících proti sobě navzájem, protože Prudentius jako autor první čisté alegorie nedává ke svým alegorickým personifikacím žádné vysvětlení.\n\n\n"}
{"id": "112439", "url": "https://cs.wikipedia.org/wiki?curid=112439", "title": "Prchavé okamžiky (román)", "text": "Prchavé okamžiky (román)\n\nPrchavé okamžiky, v anglickém originále , je románová prvotina kanadské spisovatelky Anne Michaels. Román byl poprvé vydán v Torontu v roce 1996. V roce 1997 získal cenu Orange Prize for Fiction. V češtině vyšel v roce 2000 v překladu Věry Chase.\n\nRomán posloužil také jako předloha stejnojmenného filmu režiséra Jeremyho Podeswy.\n\nMalý polský židovský chlapec Jakob Beer je na počátku 2. světové války řeckým archeologem Athosem Roussosem zachráněn před německými okupanty. Athos jej odváží do rodného, rovněž Němci okupovaného Řecka a po skončení války do kanadského Toronta.\n"}
{"id": "112443", "url": "https://cs.wikipedia.org/wiki?curid=112443", "title": "Květák", "text": "Květák\n\nKvěták neboli lidově karfiol (\"Brassica oleracea\" convar. \"botrytis\") je oblíbenou košťálovou zeleninou, kterou člověk získal vyšlechtěním divoké brukve zelné (stejně jako např. kedluben, zelí či kapustu). V případě květáku využíváme jako zeleninu zdužnatělé květenství. Patří mezi jednoleté rostliny.\n\nÚspěch odvisí kromě fyzikálních podmínek především od výsevu konkrétní odrůdy ve správnou dobu. Podle období sklizně rozdělujeme odrůdy květáku na zimní, rané, letní a letně podzimní. Předpěstování provádíme ve sklenících (pařeništích), je tudíž třeba před výsadbou na volnou plochu sazenice otužit. Pokud kupujeme sazenice v zahradnictví či květinářství, měly by být již řádně otužené. Květák potřebuje především pravidelné zalévání po celé vegetační období. Pokud je sucho, zaléváme min. jednou za 14 dní dávkou 22 l/1 m čtverečný osazené plochy. Žloutnutí bílých růžic v důsledku přílišného osvětlení můžeme předejít svázáním listů nad růžicí. Při pěstování květáku v boji proti škůdcům lze dobře využít netkanou biotextilii, kterou zakrýváme celý vysazený, resp. vysetý záhon. Tento kryt zajistí nejen ochranu proti škůdcům, ale chrání rostliny též před vysycháním i před ranními jarními mrazíky a všeobecně kolísání teplot.\n\nKvěták není vhodný pro osoby trpící dnou - 100 g květáku obsahuje 24 mg kyseliny močové. Při nedostatečném umytí hrozí nepříjemný a velmi intenzivní zápach, který téměř nelze odstranit.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v květáku.\n\n\n"}
{"id": "112448", "url": "https://cs.wikipedia.org/wiki?curid=112448", "title": "Kolchida", "text": "Kolchida\n\nKolchida (: კოლხეთი, \"kolcheti\"; řecky: Κολχίς, Kolchís) je antický řecký název historické oblasti na území Gruzie. Ve starověké geografii se rozkládala na břehu Černého moře, v blízkosti tří oblastí Kavkazu, dnes západní části Gruzie.\n\nV rámci řecké mytologie byla domovem krále Aiéta a jeho dcery Médeie. V proslulém a rozsáhlém mýtu o Argonautech a Iásonovi se stala cílem velké výpravy pro Zlaté rouno, proslulé z příběhu Frixa a Hellé.\n\nKolchida bylo mnohonárodnostní království, jehož obyvatelstvo náleželo k některému ze zakavkazských kmenů a osídlilo pobřeží Černého moře. Jednotlivé kmeny byly mezi sebou příbuzné, přesto byly poměrně rozdílné. Mezi nejdůležitější kmeny patřily:\n\n"}
{"id": "112449", "url": "https://cs.wikipedia.org/wiki?curid=112449", "title": "Hellé", "text": "Hellé\n\nHellé (řecky \"Έλλη\", \"Ellé\"; latinsky \"Helle\") byla v řecké mytologii dcerou orchomenského krále Athamanta a jeho manželky Nefelé, bohyně oblaků. Jejím bratrem byl Frixos.\n\nKdyž po čase Athamás opustil Nefelé, přivedl dětem macechu Ínó. Ta je nenáviděla a intrikami přivedla Athamanta do situace, kdy souhlasil s tím, aby obě děti byly obětovány pro ochranu země před neúrodou a hladem. Těsně před obětním obřadem poslala jejich matka Nefelé zlatého berana, ten děti na svém hřbetě nesl přes moře do daleké země Kolchidy. \n\nMalá Hellé se nad mořem neopatrně rozhlížela, neudržela se a spadla do moře a utonula. Po ní byla mořská úžina nazvána \"Helléspontos\" („Hellino moře“), dnešní Dardanely. \n\nPříběh Frixa a Hellé se zachoval na mnoha antických vyobrazeních. Známá je např. nástěnná malba z Pompejí \"Frixos a Hellé\" (dnes v neapolském Národním muzeu), namalovaná zřejmě podle starší helénistické předlohy. \n\n"}
{"id": "112450", "url": "https://cs.wikipedia.org/wiki?curid=112450", "title": "Nefelé", "text": "Nefelé\n\nNefelé (starořecky \"Νεφελη\", latinsky \"Nubes\") je v v řecké mytologii dvojnice Héry, která s králem Ixiónem zplodila kentaury. Tato Nefelé může být totožná se stejnojmennou manželkou krále Athama. Často je označována jako nymfa či bohyně, toto tvrzení však nemá oporu v antických pramenech.\n\nPindaros ve své druhé \"Pýthijské ódě\" z 5. století př. n. l. vypráví že král Ixión, ač se mu dostalo cti hodovat s bohy, zatoužil po samotné Héře a pokusil se ji znásilnit ve svatební komnatě. Ve skutečnosti se však namísto bohyně spojil s oblakem (\"nefelé\") v podobě Héry, který stvořil Zeus aby jej oklamal. Z tohoto nepřirozeného spojení se zrodil obludný syn Kentauros, otec kentaurů. Ixión byl svou opovážlivost potrestán vpletením do kola.\n\nPseudo-Apollódorova Bibliothéka z 2. století uvádí že Ixión zatoužil po Héře a pokusil se ji znásilnit, ale ta o tom spravila Dia a ten aby ověřil zda mu říká pravdu vytvořil z oblaku její dvojnici, která pak s králem ulehla. Když se ten chlubil že spal s Hérou Zeus jej potrestal vpletením do kola a Nefelé zplodila Kentaura. Diodóros Sicilský ve své \"Historické knihovně\" z 1. století př. n. l. také uvádí že Ixión zatoužil po Héře a místo ní dostal její dvojnici Nefelé, jejíž potomci Kentauroi byli prvními lidmi jež osedali koně. Taktéž zmiňuje že Nefelé pomohla svým potomkům kentaurům když bojovali s Héraklem. Příběh je ještě uváděn v Hyginových \"Fabulae\" z 2. století.\n\nNefelé z příběhu o Ixiómovi může, ale nemusí být, totožná se svojí jmenovkyní, manželkou bojótského krále Athamáse, s kterým měla dvě děti: Frixa a Hellé.\n\nPseudo-Apollódorova \"Bibliothéka\" uvádí že po narození svých Frixa a Hellé si Athamás vzal druhou ženu: thébskou princeznu Ínó, dceru Kadma a Harmonie, s kterou zplodil Learcha a Melikerta. Poté začala Ínó spřádat intriky proti Nefeliným dětem a přesvědčila bojótské ženy aby upražily zrno určené k osevu a když poté obilí nevzešlo poslal Athamás pro radu do Delfské věštírny. Ínó následně přesvědčila posly aby tvrdili že podle věštby neúroda skončí poté co bude Frixos obětován Diovi. Na nátlak svých poddaných se král chystal tak učinit, ale Nefelé darovala svým dětem zlatého berana, kterého získala od Herma, a na tomto beranu křižovali zemi a moře. Nad Dardanelami však Hellé z berana spadla do moře a to bylo ní pojmenováno \"Helléspontem\" „Helliným mořem“. Frixus dorazil až do Kolchidy, dnešní Gruzie, kde byl přijat králem Aiétém, jež mu dal za manželku svou dceru Chalkiopé.\n\nHyginus ve svých \"Fabulae\" vypráví začátek příběhu stejně jako Pseudo-Apollodóros, ale tvrdí že poté co Athamás odmítal obětovat Frixa tak ten sám se nabídl k oběti dobrovolně, byl však zachráněn když jeden ze služebníků prozradil králi Ínin plán.\n\n"}
{"id": "112452", "url": "https://cs.wikipedia.org/wiki?curid=112452", "title": "Věznice v Česku", "text": "Věznice v Česku\n\nVěznice v České republice se rozdělují na vazební věznice, v nichž jsou drženi obvinění, kteří byli soudem vzati do vazby, a věznice, v nichž odsouzení vykonávají trest odnětí svobody. V současné době je v Česku 10 vazebních věznic a 25 (běžných) věznic, jejichž ostrahu a správu provádí Vězeňská služba České republiky. \n\nMuži jsou umísťováni odděleně od žen, obvinění odděleně od odsouzených. Zpravidla (v závislosti na kapacitních možnostech) by se měli dále odděleně umísťovat odsouzení recidivisté od prvotrestaných, odsouzení za nedbalostní trestný čin od odsouzených za úmyslný trestný čin, trvale pracovně nezařaditelní odsouzení, odsouzení s duševními poruchami a poruchami chování, jakož i odsouzení s uloženým ochranným léčením. Obdobná pravidla pro separování kategorií platí i u obviněných ve vazebních věznicích - význam má forma zavinění a závažnost stíhaného trestného činu. Dále se odděleně umísťují obvinění, u nichž je dána koluzní vazba a spoluobvinění, proti nimž je vedeno společné řízení.\n\nPodle způsobu vnějšího členění, zajištění bezpečnosti a režimu výkonu trestu se věznice člení do dvou základních typů:\n\nToto dělení bylo zavedeno \"zákonem č. 58/2017 Sb., kterým se mění zákon č. 40/2009 Sb., trestní zákoník, ve znění pozdějších předpisů, zákon č. 169/1999 Sb., o výkonu trestu odnětí svobody a o změně některých souvisejících zákonů, ve znění pozdějších předpisů, a další související zákony\", který nabyl účinnosti dne 1. října 2017. Předtím se věznice dělily na 4 typy: \"s dohledem\", \"s dozorem\", \"s ostrahou\" a \"se zvýšenou ostrahou\".\n\nZařazení odsouzeného do určitého typu věznice určuje soud v rozsudku, kterým rozhoduje ve věci samé o vině a trestu. Pokud s ohledem na konkrétní okolnosti (závažnost trestného činu, stupeň a povaha narušení odsuzované osoby) soud dospěje k závěru, že náprava bude lépe zaručena v jiném typu věznice, může se odchýlit od zákonných kritérií pro rozřazování odsouzených. V průběhu výkonu trestu soud rovněž rozhoduje o přeřazení odsouzených z jednoho typu věznice do druhého, a to na návrh odsouzeného, ředitele věznice, státního zástupce nebo i bez návrhu.\n\nVedle základních typů věznice jsou zřízeny i zvláštní věznice pro mladistvé. V rámci jednoho vězeňského zařízení lze zřídit i více oddělení různých typů. Ve vazebních věznicích lze zřídit oddělení pro výkon trestu odnětí svobody.\n\nStavy vězněných osob jsou uvedeny k 31. prosinci příslušného roku (od roku 2010 celkové stavy včetně chovanců v detenčních ústavech).\n\nS 219 vězni na 100 000 obyvatel je ČR na 64. místě ve světě.\n\n\n"}
{"id": "112480", "url": "https://cs.wikipedia.org/wiki?curid=112480", "title": "Dimenze vektorového prostoru", "text": "Dimenze vektorového prostoru\n\nVektorový prostor je poněkud abstraktní pojem, který může být realizován prostřednictvím nejrůznějších matematických objektů. Abychom lépe pochopili strukturu každého takového vektorového prostoru a jejich vzájemné vztahy, je užitečné si zavést pojem dimenze vektorového prostoru (krátce jen dimenze neboli \"rozměr\", angl. \"dimension\"). Zjednodušeně řečeno, dimenze označuje počet parametrů, kterými jsme schopni každý vektor daného vektorového prostoru jednoznačně popsat. Pokud například máme vektorový prostor všech uspořádaných dvojic čísel, tak nám k jednoznačnému popisu konkrétní dvojice stačí uvést její dvě složky. Neboli pro identifikaci každého prvku prostoru všech uspořádaných dvojic čísel máme dva parametry a dimenze tohoto prostoru je tedy dva. Podobně, dimenze prostoru všech uspořádaných trojic je tři atd. Ačkoli je v tomto příkladě určení počtu nutných parametrů snadné, nemusí tomu tak být v případě jiných vektorových prostorů.\n\nDimenzi vektorového prostoru lze zavést pomocí pojmu lineární nezávislosti a to postupem, který si právě nastíníme. V dalším pro jednoduchost předpokládejme, že pracujeme s vektorovým prostorem formula_1 definovaným nad číselným tělesem formula_2. V každém netriviálním vektorovém prostoru formula_1 jsme schopni nalézt lineárně nezávislý soubor vektorů. Konkrétně řekněme, že jsme ve formula_1 nalezli formula_5 vektorů formula_6, které jsou lineárně nezávislé, kde formula_5 je přirozené číslo větší nebo rovno jedné. Ptejme se nyní, zda jsme schopni ve stejném prostoru formula_1 nalézt formula_9 lineárně nezávislých vektorů.\n\n\n\nFormalizací dosavadních úvah dospějeme k matematické definici dimenze vektorového prostoru.\n\nNechť formula_1 je vektorový prostor a uvažujme podmnožinu množiny přirozených čísel, kterou označíme formula_50 a definujeme vztahem\nJestliže je množina formula_50 neprázdná, tak říkáme, že vektorový prostor formula_1 má konečnou dimenzi, která je rovna číslu formula_54. Značíme,\nPokud je množina formula_50 prázdná, tj. formula_57, tak říkáme, že vektorový prostor formula_1 má nekonečnou dimenzi a píšeme\n\nVektorový prostor mající konečnou dimenzi též označujeme jako konečněrozměrný nebo konečnědimenzionální. Vektorový prostor s nekonečnou dimenzí pak můžeme označovat i jako nekonečněrozměrný či nekonečnědimenzionální. Pokud je dimenze vektorového prostoru formula_1 konečná a rovná číslu \"n\", tj. formula_61, tak vektorový prostor občas zapisujeme jako formula_62 a nazýváme ho \"n\"-rozměrný či \"n\"-dimenzionální vektorový prostor. Občas se ve značení dává symbol pro vektorový prostor do závorek. tj. formula_63. Triviální vektorový prostor, tj. prostor formula_64, má podle této definice dimenzi rovnou nule. Pro ozřejmění právě uvedené definice viz oddíl Definiční vlastnosti níže.\n\nPokud si předem zavedeme pojem báze vektorového prostoru, tak můžeme říct, že dimenze vektorového prostoru formula_1 je rovna kardinalitě jeho libovolné báze. Předpokládáme-li totiž platnost axiomu výběru, tak má každý vektorový prostor bázi. Pokud je počet prvků báze pro daný prostor formula_1 konečný, pak výše uvedené tvrzení neznamená nic jiného, než že \"dimenze prostoru formula_1 je rovna počtu prvků jeho libovolné báze\". Pro triviální vektorový prostor, který nemá bázi, pak dodefinováváme nulovou dimenzi.\n\nPrvně uvedená definice má výhodu v tom, že nepotřebuje pomocného pojmu báze. Naproti tomu je však druhá uvedená definice praktičtější v tom, že v konkrétních příkladech vektorových prostorů stačí nalézt bázi a z ní rovnou vyvodíme dimenzi daného prostoru. Tohoto postupu je využito ve všech příkladech oddílu Příklady níže.\n\nUvažujme vektorový prostor formula_1 definovaný nad tělesem formula_2. Podle druhé definice výše, využívající pojmu báze, bylo dodefinováno, že triviální vektorový prostor má dimenzi rovnou nule. Ukažme si nejprve, že totéž platí i pro prvně uvedenou definici.\n\n\nAbychom si lépe uvědomili vztah mezi postupem uvedeným v Motivaci a definicí množiny formula_50 výše, je vhodné uvést dvě následující tvrzení.\n\n\n\nPokud tedy v prostoru formula_102 existuje \"n\" lineárně nezávislých vektorů a každý soubor o \"n+1\" a více vektorech je lineárně závislý, tak množina formula_50 obsahuje čísla \"n\", \"n+1\", \"n+2\", ..., protože všechna tato zřejmě splňují definiční podmínky množiny formula_50. Abychom tedy dostali námi očekávanou hodnotu \"n\", musíme vzít minimum této množiny. Pokud využijeme předchozích dvou dokázaných tvrzení, tak rovnost formula_105 plyne ihned.\n\nJak již bylo výše zmíněno, v praxi je výhodnější používat tvrzení, že dimenze netriviálního vektorového prostoru je rovna počtu prvků jeho báze, které si nyní dokážeme v podobě následujících dvou tvrzení. Dokážeme nyní tedy ekvivalenci obou výše podaných definic dimenze pro konečněrozměrné prostory. (formula_106)\n\n\n\nMějme vektorový prostor formula_1 nad tělesem formula_2. Pokud ponecháme \"množinu\" formula_1 a přitom změníme těleso, tak můžeme obdržet vektorový prostor o odlišné dimenzi, než měl ten původní. Konkrétně mějme množinu formula_1, těleso formula_127 a jeho rozšíření formula_128. Těleso formula_128 lze chápat jako vektorový prostor nad tělesem formula_127. Pokud navíc máme vektorový prostor formula_1 definovaný nad tělesem formula_128, tak je tento současně i vektorovým prostorem nad tělesem formula_127. Mezi těmito různými vektorovými prostory platí vztahy\nkde formula_135 a formula_136 označuje po řadě dimenze množiny formula_1 coby vektorového prostoru nad tělesem formula_127 a nad tělesem formula_128 a formula_140 označuje dimenzi tělesa formula_128 coby vektorového prostoru nad tělesem formula_127.\n\nPříkladem právě uvedené situace je případ reálného a komplexního číselného tělesa. Platí totiž, že libovolný komplexní vektorový prostor dimenze formula_5 je současně reálným vektorovým prostorem dimenze formula_144, jak se lze jednoduše přesvědčit dosazením odpovídajících dimenzí do vzorce výše. Viz též Příklad 2 níže.\n\nZabývejme se nyní počtem všech možných vektorů daného vektorového prostoru formula_1 definovaného nad tělesem formula_128, tj. jeho mohutností. Pro tuto lze odvodit následující vztahy:\nSvislice kolem označení množin zde označení mohutnosti těchto množin.\n\n\n\n\n\nVelmi často používanými vektorovými prostory jsou konečnědimenzionální vektorové prostory definované nad číselnými tělesy. Velkou výhodou prostorů konečné dimenze je to, že v nich lze snadno zavést bázi. Každý vektor tak lze popsat pomocí jeho souřadnic v této bázi. Souřadnice přitom tvoří \"n\"-tice čísel, kde \"n\" je dimenze daného prostoru. Při studiu libovolného konečněrozměrného prostoru se tak stačí omezit na studium prostoru \"n\"-tic čísel, to jest aritmetických vektorů. Obecněji lze právě uvedené tvrzení vyjádřit následovně:\n\nIzomorfismus je v tomto kontextu lineární zobrazení, které bijektivně zobrazuje jeden vektorový prostor na prostor druhý. Díky tomuto zobrazení jsme schopni ztotožnit strukturu obou uvažovaných konečněrozměrných vektorových prostorů. Dokažme si toto důležité tvrzení. Mějme pro konkrétnost vektorový prostor formula_1 a vektorový prostor formula_195, oba definované nad tímtéž (libovolným) tělesem. Nechť jsou oba vektorové prostory konečněrozměrné a jejich dimenze jsou si rovny. Označme formula_196. (Můžeme rovnou uvažovat formula_197, neboť nulovou dimenzi má pouze triviální vektorový prostor.) Označme si bázi vektorového prostoru formula_1 jako formula_6 a podobně bázi vektorového prostoru formula_195 jako formula_201. Pak definujeme lineární zobrazení formula_202 vztahy\nProtože je formula_204 lineární, tak jeho působení na bazických vektorech výchozího vektorového prostoru formula_1 plně určuje jeho vlastnosti a hodnoty pro další vektory. Jedná se tedy prakticky o předpis, kterým přiřadíme bazické vektory jednoho prostoru bazickým vektorům druhého prostoru. Dokažme nyní, že se jedná o bijekci. Mějme libovolný vektor formula_206 z prostoru formula_1 a zkoumejme působení lineárního zobrazení formula_204 na tomto vektoru:\nKaždému vektoru formula_28, který má v bázi prostoru formula_1 souřadnice formula_212, jsme tak přiřadili vektor formula_213, který má stejné souřadnice, tentokrát ale v bázi prostoru formula_195. Inverzní zobrazení formula_215 k zobrazení formula_204, které vektoru formula_217 přiřazuje vektor formula_25 očividně splňuje vztahy\nNalezli jsme tak lineární bijekci mezi vektorovými prostory formula_1 a formula_195. \n\nVšechny vektorové prostory definované nad tímtéž tělesem formula_2, které mají stejnou (a konečnou) dimenzi formula_223, můžeme pomocí izomorfizmů ztotožnit s vektorovým prostorem \"n\"-tic, prostorem formula_224. Máme-li vektorový prostor formula_1 nad tělesem formula_2 dimenze formula_5, tak v něm můžeme zavést bázi formula_6. Pomocí izomorfizmu formula_204 výše (kde položíme formula_230) se pak z tohoto prostoru přeneseme do prostoru formula_224. V tomto prostoru můžeme s vektory provádět veškeré operace. Když dojdeme při práci s těmito vektory v prostoru formula_224 k cíli, tak se můžeme nakonec zpátky přenést pomocí zobrazení formula_215 zpět do prostoru formula_1. Je tedy vidět, že při zkoumání vlastností konečněrozměrných prostorů se stačí omezit na vyšetřování vlastností prostorů formula_224. Pokud je formula_2 číselné těleso, pak se jedná o prostory aritmetických vektorů. Více viz Příklad 6 níže.\n\nJako první příklad si uveďme prostory aritmetických vektorů, tj. \"n\"-tic čísel. Začněme u případu dvojic reálných čísel. Množinu všech takovýchto dvojic můžeme chápat jako vektorový prostor nad tělesem reálných čísel. Každou dvojici reálných čísel dokážeme vyjádřit způsobem\nPoložíme-li\nmůžeme shrnout, že vektory formula_239 zjevně tvoří bázi prostoru formula_240 a tento prostor má tedy dimenzi rovnou dvěma. Každou dvojici jsme totiž jednoznačně vyjádřili jako lineární kombinaci vektorů formula_241 a formula_242.\nPodobně pro formula_243 dostáváme\nkde\ntvoří bázi prostoru formula_243. Platí tedy, že formula_247. Zcela analogicky bychom pro obecné formula_223 obdrželi vztah\n\nIlustrujme si nyní závislost dimenze vektorového prostoru na zvoleném tělese, jak je diskutováno výše v oddíle Různá tělesa. Berme nejprve množinu komplexních čísel formula_250 jako vektorový prostor nad tělesem komplexních čísel. V takovém případě je zjevně dimenze tohoto prostoru\nPokud však chápeme tutéž množinu vektorů formula_250 jako vektorový prostor nad tělesem reálných čísel, tak dimenze tohoto prostoru je\nObecné komplexní číslo totiž můžeme zapisovat ve tvaru formula_254, kde formula_255 a formula_256 jsou reálná čísla. Z tohoto pohledu tedy můžeme komplexní čísla chápat jako uspořádané dvojice reálných čísel. Neboli\nPro kartézské součiny formula_5 množin komplexních čísel dostáváme obdobně \n\nMnožina reálných matic chápaná jako vektorový prostor nad tělesem reálných čísel je do značné míry podobná množině reálných aritmetických vektorů. Například matice formula_260 lze vyjádřit způsobem\nMůžeme tedy opět zavést bázi\nJak vidno, dimenze prostoru matic formula_260, tj. prostoru formula_264 je rovna formula_265. Postupem analogickým tomu v příkladu 1 bychom ukázali, že pro obecné rozměry matice formula_266 platí\n\nVektorový prostor formula_268 polynomů s reálnými koeficienty má bázi\nTato množina má nekonečně mnoho prvků a dimenze prostoru formula_268 je tedy nekonečná, označuje se formula_271 (alef 0).\n\nPodobně jako v předchozím příkladu uvažujme prostor všech polynomů s reálnými koeficienty. Tentokrát v něm ale vezměme jeho podmnožinu tvořenou polynomy, jejichž stupeň je menší nebo roven číslu formula_272. To znamená, mějme množinu\nBáze tohoto prostoru je podobně jako v předchozím případě tvaru\nNyní je ale báze konečná, má formula_9 prvků. Platí tedy formula_276, tj.\n\nV předchozím příkladě jsme představili jeden z konečnědimenzionálních vektorových prostorů. Ilustrujme si nyní konstrukci izomorfizmu z oddílu Konečněrozměrné vektorové prostory výše. Konkrétně zkonstruujeme izomorfizmus mezi prostorem formula_278 a prostorem reálných uspořádaných \"n\"-tic, tj. aritmetickým prostorem formula_279. Za bázi aritmetického vektorového prostoru můžeme zvolit tu z příkladu 1, tj. formula_280. Za bázi prostoru formula_278 pak vezmeme tu z předchozího příkladu. Definujeme nyní lineární zobrazení formula_282 vztahem\nkde chápeme formula_284. \n\nUvažujme nyní pro jednoduchost formula_285. Aplikace zobrazení formula_204 na konkrétní polynom formula_287 tedy vypadá následovně:\nKdyž explicitně vypíšeme bazické vektory formula_289, tak můžeme psát\nPolynomu stupně nejvýše 6 jsme tedy přiřadili šestici reálných čísel. Ukažme si nyní na dalším konkrétním příkladě, jak probíhá práce s polynomy a jak probíhá práce s šesticemi čísel. Uvidíme, že v obou případech budeme postupovat naprosto analogicky, práce s šesticemi čísel je však mnohem úspornější a rychlejší. Mějme tři polynomy\nChtěli bychom spočíst jejich lineární kombinaci formula_292. Po dosazení tedy\nDospěli jsme tak k závěru, že daná lineární kombinace je rovna\nSpočtěme nyní tutéž věc s využitím izomorfizmu výše. Nejprve si vyjádříme obrazy všech tří polynomů při zobrazení formula_204 následovně\nSpočtěme nyní lineární kombinaci formula_297:\n\nNyní se můžeme inverzním zobrazení formula_215 vrátit zpět do původního prostoru polynomů, abychom získali\nObdrželi jsme tak tentýž výsledek s postupem výše. Ač se to na tomto příkladu nemusí zdát patrné, při výpočtech rukou na papíře se druhý způsob projevuje jako rychlejší a přehlednější způsob zápisu polynomů. Počtář se totiž nemusí obtěžovat s vypisováním jednotlivých mocnin polynomů, což zpřehledňuje zápis a snižuje pravděpodobnost chyby.\n\n\n\n"}
{"id": "112494", "url": "https://cs.wikipedia.org/wiki?curid=112494", "title": "Pstruh obecný potoční", "text": "Pstruh obecný potoční\n\nPstruh obecný potoční (\"Salmo trutta\" morpha \"fario\"; L., 1758) je sladkovodní ryba z čeledi lososovitých, která je rozšířena prakticky v celé Evropě. V České a Slovenské republice se vyskytuje ve středních a horních úsecích toků, v horských potocích i ve velkých nadmořských výškách (ve Vysokých Tatrách až 1500 metrů nad mořem). Důležitými faktory pro jeho výskyt je zejména teplota vody, její čistota a obsah kyslíku ve vodě. Můžeme jej však nalézt i v úsecích řek pod přehradními nádržemi, kde nachází vhodné životní podmínky.\n\nPstruzi mají vřetenovité, svalnaté tělo, které je ze stran mírně zploštěno. Má poměrně velkou klínovitou hlavu, s hluboce rozštěpenými a širokými ústy. Silné čelisti jsou opatřeny drobnými zuby. Má zaokrouhlené břišní i hřbetní ploutve, které jsou poměrně krátké. Pro pstruha je klasická tuková ploutvička. Pstruh se v českých vodách vyskytuje v mnoha podobách. Na straně jedné se můžeme setkat s vysokým a krátkým tělem, na průřezu oválným či zploštělým, na druhé straně jsou jedinci s tělem protáhlým a nízkým, zpravidla však mají tvar mezi oběma uvedenými extrémy.\nHřbet bývá zbarven zelenohnědě, jindy žlutočerně, existují však i další barevné varianty. Břišní část bývá vždy světlejší, s odstíny do žluté či špinavě bílé. Na hřbetě, bocích i na hřbetní a tukové ploutvičce bývají červené skvrny, které jsou většinou na bocích světle olemovány. Někdy tyto skvrny mohou chybět, nebo mají jiný odstín. Samci mají delší hlavu než samice, u starších jedinců se objevuje hákovité zahnutí spodní čelisti.\n\nPstruzi se živí zejména larvami vodního hmyzu, především chrostíků, jepic a pakomárů. Ale také náletovým suchozemským hmyzem. Větší jedinci se živí i menšími rybkami, obojživelníky i malými savci. Ve stojatých vodách činí složku jeho potravy i zooplankton.\nPstruzi v našich podmínkách dospívají mezi druhým a třetím rokem života. Relativní plodnost samic kolísá v intervalu 2000 – 3000 ks/kg, ale v málo úživných horských potocích je to méně. Jikry bývají žluté a relativně velké, mají průměr 4 až 6 milimetrů. Ke tření dochází v říjnu a listopadu a závisí především na teplotě vody v daném toku. Do trdlišť dlouze migrují, přičemž jsou schopni překonávat poměrně vysoké vodní překážky, jako jsou vodopády a jezy. Jako trdliště si vybírá místa s písčitým nebo štěrkovitým dnem, s pomaleji proudící vodou a hloubkou do 0,5 metru. Vytloukají břichem ve dně oválné jamky až 50 centimetrů dlouhé, do kterých v několika dávkách ukládají jikry, které samec oplodňuje. Během tření oba rodiče víří písek a drobný štěrk, který jikry překrývá. V přírodních podmínkách dochází k vylíhnutí plůdku v únoru až březnu.\n\nPstruh se dožívá věku 3 až 5 let, starší jedinci se vyskytují velmi zřídka. Jeho růst je závislý na množství potravy v dané lokalitě, v málo úživných tocích dorůstá ve věku 5 let do velikosti okolo 20 centimetrů, v lepších podmínkách větších řek přes 30 centimetrů.\n\nPstruh potoční je citlivý na znečištění vody, ve které žije. Jako hraniční hodnota, kterou není schopen již přežít, se uvádí koncentrace 0,025 až 0,075 mg anorganického hliníku v litru vody při pH 4,5 až 5,3.\n\n\n"}
{"id": "112495", "url": "https://cs.wikipedia.org/wiki?curid=112495", "title": "Letiště Kunovice", "text": "Letiště Kunovice\n\nKunovice (IATA: UHE, ICAO: LKKU) je neveřejné mezinárodní letiště u města Kunovice, 4,5 km od Uherského Hradiště. Jeho provozovatelem je firma Aircraft Industries a.s. (Let Kunovice). Slouží jako domovské letiště leteckých výrobců Czech Sport Aircraft, Evektor-Aerotechnik a Let Kunovice. V blízkosti areálu letiště se nachází letecké opravny a letecké muzeum Slováckého aeroklubu Kunovice, který zde působí. \n\nLetiště poskytuje zázemí pro obchodní leteckou dopravu, letecké práce, zkušební lety, provoz kluzáků a balonů, rekreační, sportovní a výcvikové lety. Je vybaveno celním a pasovým odbavení posádek a cestujících mimo území EU a Schengenský prostor. \n\nToto letiště neobsluhuje žádné pravidelné lety, za minulého režimu sem létala pravidelná linka z Prahy obshluhovaná Československými aeroliniemi a například letounem Jakovlev Jak-40. Firma Let Kunovice zde provádí zálety svých letadel, především řady L-410. Běžně sem přistávají různé menší business jety soukromých vlastníků, například z řady Cessna Citation. \n\nNejvětší letoun, který sem zavítal byl Iljušin Il-76, který sem přiletěl v roce 2008 z Kazachstánu pro zásilku radarů od místní společnosti Ramet. V roce 2005 sem přistál Boeing 737-400 společnosti Travel Service. Přistál zde také Fokker 100. V roce 2004 až 2005 odsud provozovala společnost Discovery Link lety do Prahy a dále do belgických Antverp a dalších destinací. Provozovala je celkem třemi letouny BAe 146, ty byly pronajaty od německé společnosti WDL.\n\n\"Ze stránek Aircraft Industries\"\n\n\n"}
{"id": "112496", "url": "https://cs.wikipedia.org/wiki?curid=112496", "title": "Salmo", "text": "Salmo\n\nSalmo Linné, 1758 je rod ryb z čeledi lososovitých žijící původně ve vodách severní polokoule. Český rodový název je pstruh nebo losos. Jsou to dravé ryby vyžadující velký obsah kyslíku ve vodě, žijí proto v rychle tekoucích, horních částech toků, v tzv. pstruhovém pásmu.\n\n\n"}
{"id": "112506", "url": "https://cs.wikipedia.org/wiki?curid=112506", "title": "Lineární obal", "text": "Lineární obal\n\nLineární obal je jedním ze základních pojmů lineární algebry. Jedná se o množinu tvořenou součty a násobky jistých konkrétně specifikovaných vektorů, prvků vektorového prostoru. Jednou ze základních vlastností lineárního obalu je to, že je to nejmenší vektorový podprostor obsahující tyto předem zadané vektory. Jde tak o nejjednodušší lineární strukturu, kterou lze ze zadaných vektorů vytvořit a jako taková představuje jeden z fundamentálních konceptů lineární algebry.\n\nMějme vektorový prostor formula_1 nad tělesem formula_2 a množinu vektorů formula_3 pro jisté přirozené číslo formula_4. Pak množinu všech lineárních kombinací těchto vektorů nazýváme jejich lineárním obalem (anglicky \"linear span\", někdy též \"linear hull\"). Označíme-li lineární obal vektorů formula_3 jako formula_6, můžeme ho matematicky vyjádřit jako množinu\n\nVektory formula_3 se pak nazývají generátory lineárního obalu, jim příslušného. Říkáme též, že vektory formula_3 generují daný lineární obal, potažmo množinu.\n\nPro lineární obal vektorů formula_3 se používají různá označení. V anglicky psané literatuře se často vyskytuje označení formula_11. Lze se však setkat i s dalšími konvencemi jako formula_12, formula_13, formula_14, formula_15 či formula_16. V tomto článku budeme lineární obal značit formula_12 v souladu s monografií .\n\nUvažujme nyní nějakou neprázdnou podmnožinu formula_18 vektorového prostoru formula_19. Lineární obal vektorů ležících v formula_18 se pak značí např. formula_21. Je třeba zdůraznit, že pokud má formula_18 nekonečně mnoho prvků, tak její lineární obal tvoří jen lineární kombinace vždy \"konečně\" mnoha vektorů vybraných z formula_18. V matematické notaci tedy\n\nVektorové prostory můžeme zavádět nad různými tělesy. Pokud máme vektorový prostor nad nějakým tělesem, má smysl v takovémto prostoru uvažovat i lineární obaly tvořené lineárními kombinacemi s koeficienty, jež leží v podtělese daného tělesa. Vlastnosti těchto lineárních obalů se pak liší od jejich protějšků s koeficienty z celého tělesa, nad kterým je vektorový prostor definován. Typickým příkladem je (nějaký) vektorový prostor formula_19 definovaný nad tělesem komplexních čísel formula_26, ve kterém uvažujeme soubor vektorů formula_27 a jejich lineární obal tvořený pouze lineárními kombinacemi s reálnými koeficienty. Takovýto lineární obal se někdy značí jako\n\nPro rozlišení se pro lineární obal s komplexními lineárními kombinacemi pak užívá analogické označení\n\nLineárnímu obalu můžeme dát snadnou geometrickou interpretaci, přinejmenším v případě lineárních kombinací aritmetických vektorů. Nechť jsou tedy vektory uspořádané \"n\"-tice reálných čísel. Pro jednoduchost vezměme trojrozměrný prostor formula_30 nad reálným tělesem, tj. \"n = 3\". Pracujeme nyní tedy s uspořádanými trojicemi reálných čísel, které sčítáme a násobíme číslem následujícím způsobem\n\nPrvky tohoto prostoru si lze představovat ve \"fyzikálním smyslu\", tj. jako šipky vedoucí z počátku soustavy souřadnic, pro větší názornost viz oddíl Geometrická interpretace v článku Lineární kombinace. Sčítání vektorů ve smyslu vyznačeném výše odpovídá skládání šipek. Neboť máme trojrozměrný prostor, existuje v něm nejvýše trojprvková množina lineárně nezávislých vektorů. Bereme-li po řadě jedno-, dvou- a tříprvkové množiny lineárně nezávislých vektorů, jejich lineární obal lze geometricky interpretovat takto:\n\nUkážeme, že vektory tvořené čísly formula_48 leží v rovině. Platí formula_49, z čehož dostáváme formula_50. Podobně ze vztahu formula_51 dostáváme formula_52. Když výrazy pro formula_53 a formula_54 dosadíme do posledního vztahu formula_55 a upravíme, obdržíme rovnici\nKdyž si nyní konstanty v rovnici výše přeznačíme způsobem\na volné parametry způsobem\npřejde výše uvedená rovnice do tvaru\nTato rovnice je analytický zápis roviny ve trojrozměrném prostoru, kde čísla formula_60 představují souřadnice libovolného bodu roviny a formula_61 jsou pevně zvolené koeficienty. Ukázali jsme tak, že lineární obal dvou lineárně nezávislých vektorů je rovina. Protože se v rovnici výše nenachází absolutní člen, tj. \"d = 0\", tak tato rovina prochází počátkem souřadnic. Kdyby byly vektory formula_35 a formula_41 lineárně závislé, tak se jejich lineární obal redukuje do lineárního obalu jediného vektoru, tj. do přímky. To odpovídá geometrické představě, kdy máme dvě šipky stejného, resp. přesně opačného, směru, které se nanejvýš liší pouze svou velikostí.\n\nPro ilustraci výše uvedených případů je na obrázcích vpravo příklad dvou vektorů v trojrozměrném prostoru formula_30 se souřadnicemi\n\nNa obrázku Obr. 1 jsou přímkami ležícími ve směru těchto vektorů reprezentovány (jednorozměrné) lineární obaly každého z vektorů, tj. formula_69 a formula_70. Lineární obal vektoru formula_71 je tvořen všemi šipkami ležícími na přímce tímto vektorem procházející, podobně pro formula_72. Na obrázku Obr. 2 je pak modře zbarvenou rovinou \"ležící\" na obou vektorech vyobrazen dvourozměrný lineární obal obou vektorů společně, tj. formula_73. Lineární obal je nutno si představovat jako všechny šipky ležící ve zbarvené rovině. Přitom je pro snazší přehlednost zobrazena jen část této roviny, modrá barva by se správně samozřejmě měla rozprostírat ve všech směrech do nekonečna. Tmavší část odpovídá části roviny ležící pod souřadnicovou rovinou \"x-y\", světlejší část pak části roviny ležící nad rovinou \"x-y\". Modrými přímkami jsou vyznačeny průsečnice roviny coby lineárního obalu se souřadnicovými rovinami \"x-z\" a \"x-y\".\n\nJe dobré zmínit, že všechny výše uvedené geometrické útvary nemohou ležet v prostoru zcela libovolně, ale nutně musí procházet počátkem souřadnic. Toto omezení vyplývá z toho, že nulový vektor (odpovídající počátku souřadnic v geometrické reprezentaci šipek) leží v každém lineárním obalu (viz vlastnosti lineárního obalu výše). Z tohoto pohledu zobecňuje pojem lineárního obalu lineární varieta, jež může představovat i přímky či roviny obecně neprocházející počátkem soustavy souřadnic.\n\n\n\n\n\n\n\n\n\n\nMějme množinu formula_4 lineárně nezávislých vektorů formula_145 a dále množinu formula_146 vektorů formula_147. Nechť lze navíc libovolný vektor z množiny formula_148 vyjádřit jako lineární kombinaci vektorů z množiny formula_149. Pak platí, že vektorů v množině formula_148 nemůže být víc než vektorů v množině formula_149. Pokud jich je stejně, tak se lineární obaly množin formula_148 a formula_149 rovnají. Pokud je vektorů v množině formula_149 více než vektorů v formula_148, tak lze ke generátorům lineárního obalu množiny formula_148 přidat vhodných formula_157 dodatečných vektorů z množiny formula_149 tak, že tyto vektory dohromady generují lineární obal množiny formula_149.\n\nUvažujme vektorový prostor formula_160 nad tělesem reálných čísel formula_161 s klasicky zavedenými operacemi sčítání vektorů a násobení vektorů číslem (tj. po prvcích). Dále vezměme následující tři vektory\n\nObecná lineární kombinace těchto tří vektorů bude vypadat následovně\n\nkde formula_164. Lineární obal výše uvedených vektorů tedy zní\n\nNyní uvažujme tutéž situaci jako v prvním příkladu s jediným malým rozdílem: položme čtvrtou složku třetího vektoru rovnou nule. Máme tedy vektory\n\nTato zdánlivě malá změna má poněkud větší následky ve tvaru výsledného lineárního obalu. Je totiž snadno vidět, že třetí vektor je nyní lineární kombinací dvou předchozích, konkrétně součtem dvojnásobku prvního a čtyřnásobku druhého. Neboli\n\nObecná lineární kombinace těchto tří vektorů má tvar\n\nkde formula_164 a\n\nVšechny možné lineární kombinace máme nyní popsány pouze dvěma parametry formula_171. To je následek toho, že lze třetí vektor vyjádřit pomocí dvou předchozích, neboli tři vektory výše jsou lineárně závislé. Lineární obal těchto tří vektorů tedy vypadá následovně\n\nTeď pro změnu uvažujme vektorový prostor všech spojitých funkcí nad reálným tělesem formula_161 s přirozeně definovanými operacemi sčítání a násobení funkce číslem. Dále uvažujme (nekonečnou) množinu všech funkcí tvaru\n\n(Jedná se vlastně o jednoparametrickou množinu funkcí parametrizovanou přirozeným parametrem formula_175, který může nabývat i nulové hodnoty.) Lineární obal takovéto množiny funkcí formula_176 je množina všech reálných polynomů, tj. funkcí tvaru\n\nkde formula_178. Bereme tedy jen konečné lineární kombinace prvků z formula_176, viz poznámka u definice lineárních obalů pro nekonečné množiny.\n\nVektorový prostor formula_19 v definici zahrnuje i těleso, nad kterým je definován. Ačkoli můžeme brát \"tutéž\" množinu vektorů, tak se její vlastnosti v závislosti na zvoleném tělese můžou velmi lišit. Uvažujme množinu formula_181 (zatím jen jako množinu, ne jako vektorový prostor). V této množině dále uvažujme tři její prvky následujícího tvaru:\n\nkde formula_183 značí imaginární jednotku. Bereme-li nyní množinu formula_181 jako vektorový prostor s klasicky definovanými operacemi sčítání a násobení číslem z tělesa, tak se lineární obal tří výše uvedených vektorů liší podle toho, jaké těleso jsme si zvolili. Konkrétně, pokud uvažujeme formula_181 jako vektorový prostor nad tělesem formula_186, tak lineární obal vektorů výše vypadá takto\n\nzatímco vezmeme-li za těleso množinu komplexních čísel formula_188, jsou tři výše uvedené vektory lineárně závislé a výsledný lineární obal má na rozdíl od předchozího případu jen dva generátory\n\nVe druhém případě je tedy lineární obal zmíněných vektorů roven celému prostoru formula_181, přičemž v příkladu prvním tvořil pouhou vlastní podmnožinu. Rozdíl mezi reálným a komplexním tělesem v tomto případě tkví v tom, že zatímco vektor\n\nje v prostoru nad komplexním tělesem pouhým násobkem vektoru\n\nv prostoru nad reálným tělesem je nutno brát tyto dva vektory jako dva různé. Imaginární jednotka totiž není reálné číslo.\n\n\n"}
{"id": "112508", "url": "https://cs.wikipedia.org/wiki?curid=112508", "title": "Vektorový podprostor", "text": "Vektorový podprostor\n\nZákladním pojmem lineární algebry jako disciplíny je vektorový prostor, tedy jistý, přesně specifikovaný, druh množiny. Stejně jako v případě každé libovolné množiny, můžeme i v případě vektorového prostoru uvažovat jeho podmnožiny. Budeme-li však chtít, aby podmnožina vektorového prostoru měla opět lineární strukturu, musíme na její volbu naklást jisté podmínky. Konkrétně jsou z matematického hlediska zajímavé ty podmnožiny vektorového prostoru, které jsou samy vektorové prostory. Takovýmto podmnožinám říkáme vektorové podprostory původního vektorového prostoru (angl. \"linear subspace\" či \"vector subspace\"). Obyčejně se přívlastek \"vektorový\" vynechává a říká se prostě podprostor (i v angličtině se běžně přívlastek vynechává a říká se pouze \"subspace\").\n\nMějme vektorový prostor formula_1 nad tělesem formula_2. Dále buď formula_3 neprázdná podmnožina prostoru formula_1, která splňuje\nPak množinu formula_3 nazýváme \"podprostorem\" vektorového prostoru formula_1 a značíme formula_9. Někdy se také místo názvu \"podprostor\" používá název vektorový modul.\n\nVýše uvedené podmínky v podstatě požadují, aby množina formula_3 byla uzavřená vzhledem k operacím sčítání vektorů a násobení vektoru prvkem z tělesa. Množinově je lze zapsat jako\nkde obecně součtem formula_13 dvou podmnožin formula_3, formula_15 vektorového prostoru formula_1 chápeme množinu všech vektorů tvaru formula_17, kde formula_18 a formula_19. Násobkem tělesa formula_2 a podmnožiny formula_3 vektorového prostoru formula_1 (definovaného nad formula_2) chápeme množinu všech vektorů tvaru formula_24, kde formula_25 a formula_26 (viz též oddíl Vektorové operace s množinami v článku Vektorový prostor).\n\nJe snadné ukázat, že množina obsahující jen nulový prvek, tj. formula_27 (neplést s prázdnou množinou) je podprostorem každého vektorového prostoru (v každém vektorovém prostoru je axiomaticky zaveden nulový prvek). Stejně tak je zřejmé, že i vektorový prostor je sám sobě podprostorem. Tyto dva speciální, degenerované, případy podprostorů se nazývají triviální podprostory. Všechny podprostory vektorového prostoru formula_1 vyjma vektorového prostoru samotného se pak nazývají vlastními podprostory vektorového prostoru formula_1. Podprostor formula_27 je občas nazýván nulový podprostor. Nulový podprostor je zřejmě vlastním podprostorem každého vektorového prostoru formula_1 pokud formula_32.\n\nZ podmínek výše je ihned patrno, že nulový vektor vektorového prostoru je určitě přítomen i v každém jeho podprostoru (stačí ve druhé podmínce položit formula_33 a formula_34 nechat libovolný). Uvažujme nyní podprostor formula_3 vektorového prostoru formula_1. Na vektorovém prostoru jsou definovány operace sčítání vektorů a násobení vektoru prvkem z tělesa. Dále můžeme uvažovat zúžení těchto operací na podprostor formula_3, který je vůči nim z definice uzavřený. Zanalyzujeme-li vlastnosti podprostoru formula_3 s takto zúženými operacemi, tak zjistíme, že formula_3 je vektorový prostor. To je velmi důležité zjištění.\n\nNení těžké též dokázat v podstatě obrácenou implikaci. Mějme neprázdnou podmnožinu formula_40 vektorového prostoru formula_1 a uvažujme na ní zúžení operací sčítání vektorů a násobení vektoru prvkem z tělesa, které jsou definovány původně na celém formula_1. Pokud je množina formula_40 vektorovým prostorem, pak je nutně podprostorem prostoru formula_1, jak plyne ihned z definičních podmínek výše.\n\n\n\n\n\n\n\n\nMějme nyní vektorový prostor formula_1 a v něm množinu vektorů formula_177 pro jisté formula_195. V následujících několika tvrzeních se budeme zabývat vlastnostmi lineárního obalu těchto vektorů.\n\n\n\n\nTypickým příkladem podprostorů jsou lineární obaly vektorů z daného vektorového prostoru. Uvažujme například vektorový prostor formula_209 aritmetických vektorů nad tělesem reálných čísel, tj. prostor n-tic reálných čísel. Dále nechť formula_210. Zvolme si ve formula_1 libovolně nějaký nenulový vektor formula_212. Pak nejjednodušší netriviální podprostor ve formula_1 je lineární obal takovéhoto jednoho libovolně zvoleného nenulového vektoru:\nkde symbolem formula_215 značíme lineární obal. Lineární obal jednoho nenulového vektoru lze interpretovat jako přímku. Pro bližší informace viz oddíl Geometrická interpretace v článku lineární obal, ve kterém jsou uvedeny další příklady lineárních obalů coby podprostorů (oddíl Příklady). Podobně lineární obal dvou nenulových, vzájemně lineárně nezávislých vektorů,\nlze interpretovat jako rovinu ve formula_1. Takto můžeme přidávat další lineárně nezávislé vektory, až dostaneme lineární obal formula_173 lineárně nezávislých vektorů\nTento je zjevně roven celému prostoru formula_1, jehož dimenze je formula_221.\n\nNa příkladu lineárních obalů se dá dále názorně ukázat tvorba nových podprostorů pomocí součtu či průniku podprostorů jiných. Mějme ve výše uvedeném vektorovém prostoru formula_1 dva podprostory formula_189 tvaru\nPak jejich součtem, resp. průnikem, dostanu podprostory ve tvaru\n\nOproti předchozímu příkladu uvažujme nyní vektorový prostor nekonečné dimenze. Konkrétně budeme brát množinu všech reálných funkcí reálné proměnné, tj. funkcí tvaru formula_226. Nadále budeme tuto množinu opět značit jako formula_1. Máme tedy\nNa této množině si můžeme zavést sčítání dvou funkcí formula_229 jako\nSoučtem dvou funkcí formula_231 a formula_232 je tedy funkce, jejíž hodnota je v každém bodě formula_233 rovna součtu hodnot formula_234 a formula_235. Obdobně zavedeme operaci násobení funkce formula_236 reálným číslem formula_237 jako\nNení těžké ověřit, že množina formula_1 s právě definovanými operacemi sčítání dvou funkcí a násobení funkcí číslem skutečně tvoří vektorový prostor. V tomto prostoru můžeme uvažovat různé podprostory. Za všechny uveďme dva.\n\n\n\nUvažujeme-li množinu všech posloupností reálných čísel, kterou budeme v tomto příkladu opět značit formula_1, a zavedeme-li na ní operace sčítání a násobení číslem podobně jako v předchozím příkladě, tak lze snadno ukázat, že bude tvořit vektorový prostor. Máme tedy množinu posloupností\n\nMnožina všech posloupností z formula_1, které konvergují, tvoří podprostor ve formula_1. Z vlastností limity posloupností totiž pro každé dvě konvergentní posloupnosti formula_250 a formula_251 plyne, že\nSoučet dvou konvergentních posloupností je tedy opět konvergentní posloupnost. Podobně pro násobek konvergentní posloupnosti.\n\nNaproti tomu množina všech posloupností, které divergují, podprostor ve formula_1 \"netvoří\". Jako protipříklad můžeme uvážit dvě jednoduché divergentní posloupnosti formula_250 a formula_251, pro jejichž prvky platí\nSoučet těchto řad přitom zjevně konverguje, protože je roven posloupnosti nul. Kdyby množina všech divergentních posloupností tvořila podprostor tak by součet dvou divergentních posloupností musela být opět posloupnost divergentní. Právě jsme ale ukázali, že to nemusí být vždy pravda.\n\nMějme nyní zadán nějaký vektorový prostor formula_1 (nad tělesem formula_258) a na něm uvažujme definována různá lineární zobrazení, která zobrazují zpátky do formula_1. Neboli, uvažujme množinu všech lineárních operátorů definovaných na vektorovém prostoru formula_1. Tuto množinu budeme značit formula_261. Platí tedy\nNa množině formula_261 zavedeme součet dvou lineárních zobrazení a násobení lineárního zobrazení reálným číslem podobně jako v příkladu 2. Opět bychom dokázali, že množina formula_261 s takto definovanými operacemi je vektorový prostor.\n\nNechť je vektorový prostor formula_1, na němž máme definována lineární zobrazení, dimenze alespoň 2, tj. formula_266. Existuje v něm tedy vlastní netriviální podprostor, označme ho jako formula_3. Uvažujme nyní množinu těch lineárních zobrazení z formula_261, která dávají potenciálně nenulovou hodnotu pouze na vektory z podprostoru formula_3 (neboli uvažujme ta lineární zobrazení, jejichž nosič leží v formula_3). Označme si tuto množinu jako formula_271. Platí tedy\n\nkde symbol formula_273 značí nosič zobrazení formula_274. O množině formula_271 lze také snadno ukázat, že tvoří podprostor v prostoru formula_261. Libovolný násobek lineárního zobrazení, které dává nulu na všechny vektory z formula_1, jež neleží v formula_3, je opět zobrazení se stejnými vlastnostmi. Podobně součet dvou lineárních zobrazení, která jsou nulová vně podprostoru formula_3 je opět zobrazení, které je nulové vně podprostoru formula_3. Máme tak ověřeno, že formula_281. Protože jsme si navíc zvolili podprostor formula_3 jako vlastní podprostor prostoru formula_1, tak existují lineární zobrazení z formula_261, která neleží v formula_271 a formula_271 je tak vlastní podprostor prostoru formula_261.\n\nUvažme nyní lineární operátor formula_274 z vektorového prostoru formula_261 definovaného v příkladu výše. Množinu všech vektorů z formula_1, na které dá zobrazení formula_274 nulový vektor, se nazývá \"jádro\" zobrazení formula_274 a značí se formula_293. Neboli\nOpět ukážeme, že jádro zobrazení formula_274 je podprostor vektorového prostoru formula_1. Neboť\nkde jsme ověřili obě podmínky podprostoru naráz v souladu s tvrzením výše. Jádro libovolného lineárního zobrazení tedy tvoří podprostor jeho definičního oboru.\n\n"}
{"id": "112510", "url": "https://cs.wikipedia.org/wiki?curid=112510", "title": "Bhútánská hymna", "text": "Bhútánská hymna\n\nHymna Bhútánu je píseň Druk tsendhen (འབྲུག་ཙན་དན, ).\n\nHudbu písně složil v roce 1953 Aku Tongmi a slova napsal Dasho Gyaldun Thinley. Tongmi, který získal vzdělání v Indii, v té době vedl dechový sbor armády, a protože do země měl přijet na státní návštěvu indický premiér Nehrú, vznikla potřeba vytvořit státní hymnu. Skladba byla inspirována britskou a indickou hymnou a bhútánskou lidovou písní \"Thri nyampa med pa pemai thri\" (). Melodie byla později ještě dvakrát upravena. Původní text měl 12 veršů, ale v roce 1964 byl zkrácen na současných šest.\n\n"}
{"id": "112511", "url": "https://cs.wikipedia.org/wiki?curid=112511", "title": "Gamut", "text": "Gamut\n\nGamut, resp. barevný gamut, je dosažitelná oblast barev v určitém barevném prostoru. Barvy mimo tuto oblast lze v daném barevném prostoru zobrazit jen přibližně. K jejich přibližnému zobrazení se používají různé zobrazovací záměry.\n\nBarevný gamut si můžeme představit jako množinu zobrazitelných hodnot z určitého barevného prostoru. Pro potřeby počítačového zpracování, zobrazování či třeba tisku obrazu jsou tak definovány absolutní barevné více či méně standardizované prostory. Většina bude určitě znát sRGB (který odpovídá také Rec. 709 nebo HDTV) nebo z něj vycházející a širší AdobeRGB. Barevný gamut bývá typicky porovnáván s rozsahem těchto standardů. Občas je zaměňován s počtem zobrazených barev (populární bity – „8bitový, 6bitový nebo 10bitový monitor“). Zatímco to, kolik bitů máte pro barevnou složku (R, G, B) ovlivňuje množství zobrazitelných odstínů (pro 8 bitů tedy 16,7 mil., pro 10 bitů pak 1,07 mld.) a plynulost přechodů (pro 8 bitů je to 256 odstínů jedné barvy, pro 10 pak už 1024), gamut udává sytost. Můžete mít tedy monitor, který má například jen tříbitové barvy, ale může mít široký gamut – červenou, modrou a zelenou klidně třeba až za hranicí AdobeRGB.\n\nV barevné reprodukci, zahrnující počítačovou grafiku a fotografii, je gamut zajisté \"kompletní podskupinou\" barev. Nejběžnější využití odkazuje na podskupinu barev, které mohou být přesně zastoupeny v daných situacích, jako například v daném barevném modelu nebo v určitých výstupních zařízeních. Další význam, méně používaný, ale nijak nesprávný, odkazuje na kompletní sadu barev nalezenou v obraze v daném čase. V této souvislosti, digitalizace fotografie, převádění digitalizovaného obrazu do různých barevných modelů nebo jejich výstup do dané jakosti, využívající určité výstupní zařízení, zpravidla změní jejich gamut, ve smyslu, že některé barvy z původního obrazu se ztratí během procesu.\n\nGamut popisuje, jaké barvy je dané zařízení schopné zobrazit, případně zaznamenat.\n\nV teorii o barvě je gamut nějakého zařízení nebo postupu ta část barevného modelu, která může být zastoupena nebo reprodukována. Obecně je barevný gamut specifikován v rovině odstín–sytost. Mnohá zařízení jsou schopna vytvořit barvy s širokým rozsahem intenzity v rámci jejich barevného gamutu, navíc pro odčítací barevná zařízení, například polygrafická. Rozsah intenzity dostupné v daném zařízení pro většinu částí nesouvisí s jejich osvětlením.\n\nKdyž určité barvy nemohou být zobrazeny v mezích určitého barevného modelu, tak se nazývají barvy mimo gamut. Například čistá červená, která je obsažená v barevném modelu RGB, je „mimo gamut“ v barevném modelu CMYK. Zařízení, které je schopno přenést (reprodukovat) veškeré viditelné barevné spektrum, je něco jako Svatý grál ve výrobě a vývoji barevných displejů a v polygrafických procesech. Zatímco moderní techniky umožní stále větší a lepší přiblížení, jejich složitost je často dělá neproveditelnými.\n\nCo je „dost dobré“, je určováno hranicemi lidského vnímání.\n\nTermín \"gamut\" byl převzat z oblasti hudby, kde znamenal sadu výšek (angl. \"set of pitches\"), z kterých je hudební melodie složena. Shakespeareovo použití termínu ve hře \"Zkrocení zlé ženy\" (1594) je někdy přisuzováno jinému autorovi-muzikantovi, Thomasu Morleymu. V roce 1850 byl tento termín použit k popisu škály barev nebo odstínů, například Thomasem De Quincey, který napsal: „Porphyry, I have heard, runs through as large a gamut of hues as marble.“\n\nPro zpracování digitálního obrazu je nejvýhodnějším barevným modelem k použití model RGB. Před vytisknutím obrazu je nutné převést obraz z původního RGB barevného modelu na tiskařský model CMYK. Během tohoto procesu musí být barvy z RGB modelu, které jsou „mimo gamut“, převedeny do přibližných hodnot v rámci gamutu barevného modelu CMYK. Jednoduchým seříznutím těch barev, které jsou mimo gamut, k těm nejbližším barvám v určeném místě lze vylepšit obraz (doostření, lepší kontrast…).\n\nExistuje několik algoritmů přibližujících tuto přeměnu, ale žádný z nich nemůže být úplně dokonalý, protože tyto barvy jsou jednoduše mimo schopnosti cílového zařízení. A proto správné určení barev, které jsou mimo gamut cílového barevného modelu v obraze, jak je jen možné během zpracování, je rozhodující pro kvalitu konečného výsledku.\n\nGamuty jsou běžně představovány jako místa v CIE 1931 kolorimetrickém trojúhelníku, který je ukázán napravo, se zakřivenými okraji, vyjadřující barvy. Gamutové oblasti obvykle mají trojúhelníkový tvar, protože nejbarevnější reprodukce se vytváří se třemi základními barvami. Nicméně, dosažitelný gamut závisí na jasu; plný gamut musí být tedy předváděn v trojrozměrném prostoru, viz dole:\n\nObrazy nalevo ukazují gamuty RGB barevného prostoru (nahoře), jako například na monitorech počítačů, a reflexních barev v přírodě (dole). Kužel nakreslený v šedivém se zhruba shoduje s CIE diagramem napravo, jas je zvětšený. Osy v těchto diagramech jsou odpovědné za účinky na čípky sítnice v lidském oku při short-wavelength (krátké vlnové délce), middle-wavelength (střední vlnové délce) a long-wavelength (dlouhé vlnové délce). Další písmena ukazují na black (černou), red (červenou),green (zelenou), blue (modrou), cyan (modrozelenou), magenta (fuchsiovou),yellow (žlutou) a white (bílou) barvu. (Poznámka: Tyto obrázky nejsou přesně v měřítku.)\n\nGamut barevného modelu CMYK je, v ideálním případě, přibližně stejný jako gamut pro RGB, s mírně rozdílnými vrcholy, závisejícími jak na přesných vlastnostech barvy, tak na světelné složce. V praxi, díky způsobu rastrového tisku, barvy reagují vzájemně a s papírem a díky jejich neideální spektrální absorpci je gamut menší a má zakulacené rohy. Gamut reflexních barev v přírodě má podobný, jen více zakulacený tvar. Objekt, který odráží jenom úzký pás vlnové délky bude mít barvu blízkou hraně z CIE diagramu, ale bude mít současně velice nízkou jasovou složku. Při vyšší jasnosti je dosažitelná oblast v CIE diagramu menší a menší, až k samotnému bodu bílé barvy, kde všechny vlnové délky jsou odráženy na 100 procent. Přesné souřadnice bílé barvy jsou samozřejmě určeny barvou světelného zdroje.\n\nBarevný gamut většiny řádů může být rozuměn jako výsledek potíží vytvářejících čisté světlo jedné vlnové délky (jednobarevného). Nejlepším technologickým zdrojem (téměř) monochromatického světla je laser, který je drahý a nepraktický pro mnoho zařízení\n(jak se laserová technologie zlepšuje, stává se přístupnější a levnější, takže cena již nebude důvodem pro nevyužití laseru).\n\nVětšina zařízení, jiných než laserových, zpodobňuje vysoce syté barvy s více nebo méně hrubým přiblížením, která zahrnuje světlo s rozsahem vlnových délek v rozmezí požadovaných barev. To může být zřetelné v některých odstínech více než v druhých. \n\nZařízení, která používají aditivní míchání barev (doplňkové), obvykle mají barevný gamut, který má tvar konvexního mnohoúhelníku v rovině odstín, jas a sytost. Vrcholy mnohoúhelníku mají tu nejsytější barvu, kterou dokáže zařízení vytvořit. U zařízení s subtraktivním míchání barev je barevný gamut častěji v nepravidelném tvaru.\n\nNásleduje seznam představující barevná zařízení více nebo méně uspořádaných od velkého k malému barevnému gamutu:\n\n"}
{"id": "112516", "url": "https://cs.wikipedia.org/wiki?curid=112516", "title": "Greenfields (Západní Austrálie)", "text": "Greenfields (Západní Austrálie)\n\nGreenfields (též Goegrup či Riverside Gardens) je východní předměstí západoaustralského města Mandurah. Jméno dostalo podle názvu \"Greenfields Estate\", který pro tuto oblast používali realitní makléři v 80. letech 20. století. V obci je několik domovů pro seniory a rekreační areál. V roce 2011 zde žilo 9 939 obyvatel.\n"}
{"id": "112519", "url": "https://cs.wikipedia.org/wiki?curid=112519", "title": "Need for Speed", "text": "Need for Speed\n\nNeed for Speed (NFS) je série arkádových závodních her vydaných firmou Electronic Arts pro PC a mnoho typů konzolí. V sérii Need for Speed už vyšlo mnoho dílů a jedná se o jednu z nejslavnějších sérií závodních her.\n\nPrvní díl, The Need for Speed (někdy bývá nesprávně označován podtitulem Road and Track, logo tohoto časopisu se však neobjevilo na obalu jako podtitul, ale jako poděkování za spolupráci při vytváření realistických modelů automobilů a jejich zvuků), vyšel v roce 1994 nejdříve pro konzoli 3DO, v roce 1995 byl převeden i pro PC a v roce 1996 byl převeden i pro konzole Sega Saturn a Sony PlayStation. Obsahoval osm tratí (5 okruhů včetně bonusové tratě Lost Vegas, 3 závodní etapové soutěže) a osm sportovních vozů značek Ferrari, Lamborghini, Porsche, Chevrolet, Dodge, Mazda, Acura a Toyota. Poprvé se zde také objevují honičky s policií (mód Hot Pursuit), které pak byly hlavní náplní některých dalších dílů. Při výběru auta byly k dispozici technické údaje, fotografie a videa.\nV roce 1996 vyšla další edice s názvem The Need for Speed: Special edition, která hru posunula technologicky velmi dopředu, protože přinesla podporu DirectX 2 a protokolů TCP/IP a jako bonus přibyly dvě nové tratě.\n\nDruhé pokračování, které vyšlo pouze na PC a Playstation, přineslo stejně jako první díl 8 licencovaných supersportovních vozů, počet tratí byl snížen na šest, ale přibyla spousta novinek. Jednou z nich byla kompletní 3D krajina; na tratích se dalo jezdit i mimo trať a dalo se z ní i vylétnout; bylo možné zde jezdit i proti směru závodu (k ničemu to ale nebylo). Další novinkou byl výběr barvy vozu. Přibyl také nový mód, Knock-out (závod na sedm kol s osmi závodníky, každé kolo vypadne nejpomalejší). Oproti jedničce ale ve hře nebyl mód Hot Pursuit. Vyšla také Special Edition, která oproti standardní nabídla trať navíc a nové automobily, samozřejmostí byla rozšířená podpora grafických karet.\n\nPod tímto názvem vyšla v roce 1997 v Severní Americe pro Playstation hra, která se v Evropě jmenovala V-Rally. EA od toho očekávala zvýšení prodejů. Hra měla na tehdejší dobu velmi vysoké požadavky. Do série Need for Speed se nezapočítává.\n\nV tomto díle se v roce 1998 poprvé objevil Hot Pursuit mód. Bylo také rozhodnuto, že série půjde spíše k arkádovosti, než aby se snažila být simulátorem. Na hráče čekalo osm licencovaných supersportů a 10 tratí, umělá inteligence policie byla na tu dobu na velmi vysoké úrovni, vylepšenou grafiku doplňovaly skvělé světelné efekty, a aby toho nebylo málo, bylo možné si vybrat z 15 kamer. Byla také první hrou, která dovolila stahovat a přidávat do hry z internetu další vozy.\n\nDíl z roku 1999 měl tři různé názvy. Road Challenge se jmenoval v Evropě (kromě Německa) a Brazílii, High Stakes byl název pro Severní Ameriku a Brennender Asphalt byl název pro Německo. Byla kritizována za to, že většinu tratí převzala z předchozího dílu. Bylo k dispozici 18 vozů, které jste mohli výkonově upravovat ale projevovala se i poškození, které stejně jako počasí ovlivňovalo jízdní vlastnosti vozu.\n\nV roce 2000 vyšel opět díl s několika názvy (Porsche Unleashed pro Severní Ameriku, Porsche 2000 pro Evropu kromě Německa a pro Latinskou Ameriku a Porsche pro Německo), tentokrát však byl (a stále je) v rámci série NFS výjimečný. Jak název napovídá, jsou zde k dispozici pouze vozy Porsche. Zastoupení této značky je však ohromné (80 vozů) a zastupuje velkou většinu vozů značky (další šlo stahovat) Porsche od roku 1948 do roku 2000. Při vývoji hry pomáhalo Porsche s vyladěním jízdních vlastností, takže by se auta měla chovat stejně jako opravdová. Novinkou byl také přepracovaný destrukční mód a bylo umožněno hraní přes internet. V tomto díle chyběl mód Hot Pursuit.\n\nTento díl (vydaný v roce 2001) budí dodnes rozpory, jestli se má počítat do série NFS. Byl vydán pouze pro Severní Ameriku, jezdilo se zde v amerických \"muscle cars\" z třicátých až sedmdesátých let a cílem EA bylo vytvořit komunitu on-line hráčů závodících v ulicích virtuálního města. Všechny servery jsou od 29.8.2003 zrušeny.\n\nV roce 2002 se do NFS opět vrací Hot Pursuit mód, který autoři vylepšili rozšířením počtu vozů policie, zlepšením jejich inteligence a zapojením helikoptér. Hráč má k dispozici přes 30 vozů, které může prohnat po 48 tratích ve čtyřech různých prostředích. Je zde možné hrát za policii.\n\nRoku 2003 odpověděla EA na módu ilegálních závodů tuningovým titulem Underground. Oproti předchozím dílům se zde jezdí s obyčejnými vozy (Volkswagen Golf,…), které si hráč po vyhraných závodech může upravovat. Poprvé se také jezdí pouze v noci, přibyly nové typy závodů – drag (závod na 1/4 míle) a drift (smykování). Tratě jsou vytyčené ve městě typu Los Angeles s běžným provozem.\n\nMnohými oslavovaný a mnohými zatracovaný první tuningový díl dostal po velkém úspěchu nástupce, který vyšel o rok později (2004). Princip hry se nezměnil, šlo pouze o vylepšení grafiky, rozšíření počtu vozů a tuningových doplňků a byl umožněn volný pohyb po městě, kde hráč vyhledával závody.\n\nDevátý díl série NFS vyšel roku 2005 a přinesl kombinaci tuningových závodů a honiček s policií. Ve vozovém parku, který čítal 36 aut, byla jak obyčejná auta (Fiat Grande Punto,…), tak i luxusní supersporty (Aston Martin, Audi, BMW,…). Jednalo se o volné pokračování NFS Underground 2, mezi největší rozdíly ale patřila jízda v různých fázích dne (ne v noci), možnost zpomalování času, díky čemuž bylo možné projet i tu nejostřejší zatáčku při vysoké rychlosti, a policie, která byla rychlejší, chytřejší a silnější než kdykoliv předtím. Vyhráváním závodů hráč získával virtuální peníze, které následně utrácel při vylepšování svých vozů. Navíc byla zpřesněna navigace při jízdě na závody, jež v Underground 2 občas zadrhávala. Navigace navigovala maximálně 4km.\n\nTento díl z roku 2006 navazuje na příběh z předchozího dílu. Opět zde zasahuje do závodů policie, novinkou oproti předchozím dílům je budování vlastního tunigového gangu, který Vám při závodech pomáhá (např. blokováním soupeřů). Za zmínku také stojí nový herní mód „Canyon duel“, ve kterém můžete sjet ze silnice a zřítit se do propasti. Cílem této hry je porazit všechny „Auto gangy“. Opět se vrací jízda pouze v noci.\n\nTento díl vyšel v listopadu 2007. Hráči se konečně dočkali modelu poškození, naposledy viděného v Need for Speed Porsche. Obsahuje auta z 28 automobilek v rozsahu od 60. let do současnosti. Není v něm nutné vyhrát všechny závody, stačí být první v celkové klasifikaci. Už se neodehrává v ruchu města ale na uzavřeném a přesto nelegálním okruhu. Cílem není jako v předchozích dílech porazit „vůdce města“, ale experty různých typů závodů (Drift King, Drag king, Grip King atd.) a nakonec přeborníka závodů RYA.\n\nVyšel 21. listopadu 2008. Velký význam je kladen na propracovaný příběh (na motivy filmu Kurýr a Rychle a Zběsile) a herní videosekvence pod taktovkou Josepha A. Hodgese, který taky sepsal scénář. Oproti předchozímu dílu se změní hodně – rozsáhlejší tuning, duely v kaňonech, velké otevřené město, návrat policie apod. Jak napovídá jméno: hrajete za utajeného policistu který vyhledává ilegální závody, také plníte mise, které Vám zadá policie.\n\nTato hra vybočuje od předchozích dílů. Na rozdíl od nich nemá tuningová auta, ale vrací se k osvědčenému stylu klasických závodů s rychlými auty. Vrací se na závodnický a legální okruh. Konečně se vrací pohled první osoby, který byl naposledy viděn v Need for Speed Porsche Unleashed.\n\nNeed for Speed: Nitro je první Need for Speed výhradně pro Nintendo DS a Wii s rysy arkádového stylu hry a zaměřením na běžné publikum. Nitro bylo vydáno 3. listopadu 2009 v Severní Americe, zatímco v Evropě bylo vydáno 06.11.2009.\n\nMultiplayerové Need for Speed se odehrává ve městech z Most Wanted a Carbon. Můžete vybírat ze singleplayerového módu, kde závodíte s počítačem a nebo multiplayerově hrát s dalšími lidmi. Hra je legálně ke stažení.\n\nVe hře postupujete v levelech a pomocí módů závodů a pursuit si vyděláváte peníze, za které můžete nakupovat další vozy. Hra též nabízí možnost nákupu pomocí opravdové měny.\n\nServery této hry byly ke dni 14. července 2015 vypnuty a hra byla ukončena. Vypnutí této hry je podle prohlášení zástupců EA součástí celkové změny koncepce EA, ve které bude postupně ukončovat jakoukoliv podporu tzv. F2P her ve své nabídce.\n\nJako alternativa existuje modifikace Soapbox Race World, která zpřistupní hru pomocí spouštěče pro připojení na emulované servery vytvořené komunitou. Skoro všechny funkce z originální hry jsou impletovány, kromě mikrotransakcí. Zdrojový kód je volně dostupný pod svobodnou licencí GNU General Public License v3.0.\n\nRemake klasického Need for Speed od studia Criterion, které se prokázalo adrenalinovou sérií Burnout a zde své zkušenosti s kolizemi plně využilo. Na scénu se vrací zpět policie a otevřený svět plný zkratek a krásné přírody. Hra vyšla 16. listopadu 2010 v USA a v Evropě 17. listopadu a setkala se s úspěchem. Menu obsahuje poprvé Autolog.\n\nJedná se o první díl série Need for Speed, který nevyšel na podzim, ale na jaře. Obsahově hra navazuje na Need for Speed Shift (včetně faktu, že je k dispozici pohled přímo z kokpitu vozu). Od arkádového pojetí se hra posouvá k více realistickému zpracování automobilových závodů, čemuž odpovídá i přizpůsobení ovládání pro použití herního volantu spíše než klávesnice. V názvu hry není obsaženo jméno série Need for Speed, avšak část jejího názvu odkazuje na Need for Speed Shift, a proto je tato hra do série typicky zařazována.\n\nV tomto díle se vracíme zpět do měst, ale neminou nás ani kaňony a vyprahlé silnice rozeseté v různých částech USA. Hráč má opět k dispozici řadu známých licencovaných vozidel. Srdcem hry se nově stal engine, který byl vyvinut pro hru Battlefield 3 (Frostbite 2) a k dispozici je systém Autolog pro porovnání herních výsledků. Oproti předchozím dílům série se The Run liší rovněž přítomností dějové linie a interaktivních akčních sekvencí odehrávajících se mimo vozidlo (např. útěk před policisty). Stinnou stránkou hry je právě příběh, který nemůžete zvlášť ovlivnit - pouze vyhrát!\n\nDalší remake jednoho z legendárních a dnes už klasických dílů Need for speed od studia Criterion. Jak už název napovídá tak se zde opět setkáme s policií a s otevřeným městem. Tento díl je křížencem mezi Need for speed a Burnouty, takže se setkáme s různými druhy závodů ale i vedlejších misí a úkolů jako třeba skok do dálky nebo ničení billboardů. Hráčsky připomíná Burnout a odevšud hra v hráči evokuje, že hraje Burnout Paradise, takže klasické NFS se vytrácí v tuctech bouraček a zatknutí bez bolesti.\n\nTento díl série se odehrává v otevřeném prostředí. Na výběr je ze dvou příběhových kampaní - z pohledu policisty nebo z pohledu závodníka. Hra je k dispozici pro tradiční platformy - PC (Microsoft Windows), PlayStation 3, Xbox 360, ale také pro next-gen konzole PlayStation 4 a Xbox One.\n\nNeed for Speed 2015 v pořadí 21. díl série, jedná se o restart celé série. Hra vyšla v listopadu 2015 pro konzole osmé generace a dále vyšla na jaře 2016 i pro PC. Navazuje na oblíbenou sérii underground - tedy noční závody plné tuningových automobilových honiček.\n\nStejnojmenný film inspirovaný sérií Need for Speed připravilo studio DreamWorks, režie se ujmul Scott Waugh. A film měl v ČR premiéru v březnu roku 2014.\n"}
{"id": "112520", "url": "https://cs.wikipedia.org/wiki?curid=112520", "title": "Pokosová pila", "text": "Pokosová pila\n\nPokosová pila je ruční nebo elektrická pila používaná k zhotovování úhlových řezů v nejrůznějších stavebních materiálech.\nJejí využití je mnohostranné, od přířezů prken, trámů, fošen až po dokončovací práce při pokládce podlah a výrobě obložení nebo třeba rámečků na obrázky. Instalatéři jí používají při konstrukcích rozvodů z plastových i kovových trubek.\nTypicky je konstruována jako jednoduchý rám pojíždějící nad základnou z lehké slitiny, v níž jsou vyznačeny použitelné úhly. \nJejím předchůdcem je dodnes používaný truhlářský pokosník. Dnes ve většině použití tyto pily nahrazují pily elektrické a díky své nezávislosti na elektřině stále častěji akumulátorové.\nNastavení úhlu řezu příčně i na pokos se většinou provádí ručně.\nModerní elektrické nebo aku pokosové pily mohou mít nastavování také pouhým stisknutím tlačítka nebo jsou vybaveny laserovým paprskem k vyznačení přesného řezu. Mívají také přípojku k odsávání pilin, nebo přímo sáček na piliny.\n"}
{"id": "112521", "url": "https://cs.wikipedia.org/wiki?curid=112521", "title": "Mandžuové", "text": "Mandžuové\n\nMandžuové je národnost historicky pocházející z Mandžuska, dnes převážně žijící v severní Číně. Chuang Tchaj-ťi roku 1635 přejmenoval Džürčeny na Mandžuy a o rok později svůj stát na říši Čching. Mandžuská dynastie Čching v letech 1644-1912 Číně vládla.\n\nV Číně tvoří Mandžuové 0,9 % celkové čínské populace. Mandžuové jsou v současné době z naprosté míry asimilováni Číňany národnosti Chan.\n\nJejich původní jazyk (mandžuština) patří do mandžusko-tunguzské větve altajské rodiny. Dnes je používána mandžuština jen v některých venkovských oblastech malou skupinou starých lidí.\n\n"}
{"id": "112523", "url": "https://cs.wikipedia.org/wiki?curid=112523", "title": "Greenfields (rozcestník)", "text": "Greenfields (rozcestník)\n\nSlovo greenfields může označovat:\n\n"}
{"id": "112525", "url": "https://cs.wikipedia.org/wiki?curid=112525", "title": "Greenfield", "text": "Greenfield\n\nGreenfield (česky „zelené pole“) je urbanistický termín označující území, které dosud nebylo zastavěno a je využíváno jako zemědělská půda nebo jde o ryze přírodní plochy. Termín greenfield není v české odborné terminologii příliš častý, běžně se užívá slovní spojení zelená louka (např. stavby na zelené louce).\n\nPříkladem zastavování greenfiledů je např. průmyslová zóna Joseph, která byla vybudována na kvalitní zemědělské půdě u obce Havraň na Mostecku v severozápadních Čechách. \n\nZastavování greenfieldů není ve většině případů žádoucím jevem. Zejména v městském územním plánování má být kladen důraz na obnovu, tzv. brownfieldů, tedy oblastí, které byly v minulosti zastavěny a dnes jsou bez využití.\n"}
{"id": "112530", "url": "https://cs.wikipedia.org/wiki?curid=112530", "title": "Minimalismus", "text": "Minimalismus\n\nMinimalismus je umělecký směr, který se v 50. letech 20. století objevil v sochařství a malířství a postupně se rozšířil i do dalších oblastí, především hudby ale i architektury, designu, filmu, literatury či filosofie. Vznik tohoto směru bývá vysvětlován jako reakce na subjektivní pojetí abstraktního expresionismu. Minimalistická díla bývají vytvořena z elementárních atributů, používají většinou jednoduchou geometrickou formu a bývají prezentována jakoby nezúčastněně. Použití jednoduchých prostředků slouží pro dosažení maximálního účinku. Odstranění všeho nepodstatného umožňuje divákovi, posluchači nebo čtenáři intenzivně vnímat základní a důležité složky díla. \n\nMinimalismus se jako umělecký směr objevil v USA v 50. letech 20. století, jeho popularita stoupala během 60. a 70. let. Minimalistické prvky se však dají nalézt i v dílech starších.\n\nAmeričtí výtvarní umělci jako např. Dan Flavin, Donald Judd získali uznání na poli výtvarného umění 2.poloviny 20.století svými tvarově oprostěnými instalacemi. Spíše než klasická malba je přitahovala nekonečná volnost prostorové kompozice, a tak vytvářeli instalace vytvořené z převážně jednoduchých kubických forem. Nelze takováto díla přiřadit ani k malířství, ani sochařství, proto je obtížné zařadit i samotné autory.\n\nV malbě se minimalisté snaží snížit na minimum počet barev, hodnot, tvarů linek nebo textur. Nemají za cíl symbolizovat nebo zobrazovat cokoli reálného, žádný jiný objekt nebo zkušenost.\n\nMinimal art se vyvinul spolu s pop art jako reakce na abstraktní expresionismus. Richard Sera, Carl Andre, nebo Sol Lewitt se vrací k základním výtvarným atributům, hlavní roli hraje geometrie a barva.\n\nNěkdy je minimalismus zván také jako ABC art, minimal art, reduktivismus nebo rejective art.\n\n\nMinimalismus se po malířství, hudbě a architektuře dostává i do užitého umění, dokonce i do módy. Designéři nábytku,domácích spotřebičů i přístrojů razí cestu ve slovech zjednodušit, usnadnit, zminimalizovat. Konkrétně estetika nábytku je přímo odvozena od výtvarných prostorových kompozic amerických minimalistů. Použití dřeva a skla, tvarové oproštění a jednoduchost forem je pro minimalistický design přímo příznačné.\n\n\nMinimalistickou architekturou je označována tvorba oproštěná od formálních projevů, nekomplikovaná a celkově věcná. Všeho je pokud možno co nejméně - materiálů, detailů, forem… Minimalisté si libují v kubických tvarech, čistých a přesně vedených linkách a snaží se stavební prvky zjednodušit na funkční minimum, aby celá stavba působila vyváženým a klidným dojmem.\n\nMinimalismus se v mnoha podobách objevuje především v interiéru, kde se vyznačuje střídmostí, redukcí forem i materiálů. Minimalistické stavby jsou především ze skla, dřeva, kovu a běžných stavebních materiálů.\n\nAlexandr Skalický kdysi napsal, že minimalismus v architektuře již není to, co býval, a že dochází k jeho proměnám, které ukazoval na příkladě Tate Gallery v Londýně od švýcarské dvojice Herzog & de Meuron. Posun v minimalismu způsobují tendence mířící na konceptuální složku architektury.\n\n\nMinimalismus v hudbě má s minimalismem v ostatních druzích umění především formální příbuznost. Termín minimalistická hudba použil poprvé Michael Nyman v roce 1968. Mnozí jeho skladatelé používají raději označení repetitivní, strukturální, modulární nebo periodická hudba.\n\nMezi přední představitele minimalismu patří tzv. americká minimalistická škola (Steve Reich, Philip Glass, Terry Riley a La Monte Young, který je považován za zakladatele), dále pak John Adams a někteří evropští skladatelé (Arvo Pärt nebo Henryk Górecki, kteří prosluli slovansky meditativní a emotivní hudbou mající ale již jen formální příbuznost s klasickým minimalismem).\n\nV minimalistických skladbách hraje ústřední roli rytmus, opakování a tektonická statičnost. Skladba je utkaná z jednoduchých elementů, krátkých a často opakovaných frází, motivů a patternů, které hrány dohromady působí na posluchače neměnným monotónním dojmem. Skladby musí mít podle Adamse statický pravidelný rytmus, tonální harmonii ukotvenou v tradičním dur-mollovém systému, a stavbu rozsáhlých struktur z malých buněk.\n\n\n\n\nV českém prostředí vychází z minimalismu například Divadlo Kámen a jeho hlavní autor a režisér Petr Odo Macháček.\n\n\nMinimalismus je reakcí na konzumní společnost, zahrnuje pečlivé zvažování při nákupu věcí, upřednostňuje kvalitu před kvantitou, takže souvisí i s konceptem udržitelnosti. Velkou propagátorkou minimalismu je japonská autorka Marie Kondo, která ve své knize \"Zázračný úklid – Pořádek jednou provždy\" radí, proč a jak se zbavit nepotřebných věcí.\n"}
{"id": "112535", "url": "https://cs.wikipedia.org/wiki?curid=112535", "title": "Přírodní park Česká Kanada", "text": "Přírodní park Česká Kanada\n\nPřírodní park Česká Kanada je přírodní park o rozloze 283 km² v okrese Jindřichův Hradec, který byl vyhlášen v roce 1994 byl jindřichohradeckým okresním úřadem na části území tzv. České Kanady. Nařízením Jihočeského kraje č. 1/2004 ze dne 6. dubna 2004 o přírodním parku Česká Kanada byla tato vyhláška zrušena a v čl. 1 tohoto Nařízení byl nově vymezen přírodní park Česká Kanada. Přílohou nařízení je i podrobná mapa s vyznačením hranic parku.\n\nHranice původní oblasti Česká Kanada a současného přírodního parku se prolínají pouze v malé míře. Zjednodušeně lze říci, že asi 70 procent území současné České Kanady leží na území, které původně tvořilo cca 20 procent původní České Kanady.\n\nOd hraničního přechodu Nová Bystřice - Grametten po silnici II. třídy č. 128 na sever k obci Nová Bystřice tu obchází z východu po hranici zastavěného území obce a vrací se zpět na silnici č. 128, po které pokračuje na křižovatku se silnicí III. třídy č. 1491. Odtud vede na západ po silnici III. třídy č. 1491 k obci Lhota, kterou obchází ze severu po hranici zastavěného území a vrací se zpět na silnici 1491, pokračuje k obci Sedlo, kterou obchází po východní hranici zastavěného území a pokračuje po silnici III. třídy č. 1492 vedoucí severovýchodně k obci Bílá, kterou obchází po východní hranici zastavěného území obce. Dále pokračuje po silnici 1492 na křižovatku se silnicí II. třídy č. 128, po které vede na sever k obci Horní Pěna, kterou obchází z jihovýchodu po hranici zastavěného území obce a napojuje se na silnici III. třídy č. 12849 po které vede k obci Kačlehy, tu obchází z jihu po hranici zastavěného území obce a pokračuje po polní cestě k jihu na hráz rybníka Kačležský, přechází přes hráz a napojuje se na silnici III. třídy č. 12853 po které vede k obci Kunějov a dále na sever po silnici III. třídy č. 12855 k obci Člunek, kterou obchází z jihovýchodu po hranici zastavěného území obce a napojuje se na silnici II. třídy č. 164 po které vede k obci Lomy, kterou obchází po jižní a východní hranici zastavěného území obce. Dále pokračuje po silnici II. třídy č. 164 k obci Kunžak, kterou obchází z jihu po hranici zastavěného území obce a napojuje se na silnici II. třídy č. 151, po které vede jihovýchodně k obci Mosty, kterou obchází z jihu a východu po hranici zastavěného území obce a pokračuje na sever po místní komunikaci k obci Suchdol. Z obce Suchdol vede hranice po silnici III. třídy č. 02316 na severozápad k obci Jalovčí, kde se stáčí zpět na východ po místní komunikaci k obci Olšany, kterou obchází z jihu po hranici zastavěného území a pokračuje po silnici III. třídy č. 40916 k obci Heřmaneč, kde se napojuje na silnici II. třídy č. 409, po které pokračuje na jihovýchod k obci Lipnice, kterou obchází ze západu po hranici zastavěného území a pokračuje dále na jih po silnici č. 409 k obci Markvarec, kterou obchází ze severu po hranici zastavěného území obce a pokračuje na západ a jih po silnici č. 409 k obci Český Rudolec, kterou obchází po západní hranici zastavěného území obce. Dále pokračuje na jih po silnici č. 409 k obci Nová Ves, kde na konci obce u autobusové zastávky hranice přírodního parku zatáčí směrem na západ na lesní cestu číslo 523 (místně „Za Habrem\"). Po této cestě jde až na křižovatku s další lesní cestou číslo 5061, po které pokračuje západním směrem k silnici III. třídy č. 40920 kde se stáčí zpět na jihovýchod a pokračuje po této silnici k obci Vlastkovec, kterou obchází po jihozápadní hranici zastavěného území obce a pokračuje po silnici III. třídy č. 40920 zpět na křižovatku se silnicí II. třídy č. 409, po které jde hranice k jihu ke kapličce s místním názvem Dobrá Voda nedaleko Slavonic, kde hranice přírodního parku znovu opouští silnici a pokračuje po polní cestě jihozápadně ke kostelu Svatý Duch (Božího Těla) a dále k silnici III. třídy č. 40632, po které pokračuje severozápadním směrem k samotě Bejčkův mlýn, kde tuto silnici opouští a stáčí se po místní komunikaci k jihu na silnici II. třídy č. 152. Po silnici č. 152 vede hranice přírodního parku zpět na jihovýchod ke křižovatce se silnicí III. třídy č. 15211, po které pokračuje hranice na jihozápad k obci Maříž, kterou obchází po západní hranici zastavěného území obce a napojuje se na místní komunikaci vedoucí na jihozápad ke státní hranici k hraničnímu patníku VII/4. Z jihu tvoří hranici přírodního parku státní hranice. Tuto část, po hranici zpět na hraniční přechod Nová Bystřice, je možné projet pouze autem po rakouských silnicích (Fratres, Reinolz, Brun, Gross-Taxen, Kleintaxen, Illmau, Radschin, Reinberg, Reingers, Hiŕschenschlag).\nPřírodní park města a vesnice obchází směrem dovnitř parku, viz mapa parku.\n\nOblast je tvořena žulovou a silně zalesněnou Novobystřickou vrchovinou. Nejvyšším bodem je s výškou 738 metrů Vysoký kámen. Po celé České Kanadě jsou rozesety skalní a kamenné útvary. Poměrně hojné jsou zde i rybníky (Kačležský, Krvavý, Osika). Významným prvkem České Kanady je odnepaměti romantická zřícenina hradu Landštejn.\n\n\n\n"}
{"id": "112536", "url": "https://cs.wikipedia.org/wiki?curid=112536", "title": "Schisma (hudba)", "text": "Schisma (hudba)\n\nSchisma je malý hudební interval, definuje se jako rozdíl mezi osmi čistými kvintami s čistou velkou tercií a pěti oktávami, lze ho vytemperovat schismatickým laděním.\n\nVýpočet schismatu:\n\nSchisma se dá také definovat jako rozdíl mezi pythagorejským a syntonickým komatem:\n\nSchisma je též rozdíl mezi syntonickým komatem a diaschismatem:\n\nSchisma ale nelze zaměňovat s 1/12 pythagorejského komatu, přestože se obě hodnoty liší jen přibližně o 0,00128 centů.\n\nVýpočet 1/12 pythagorejského komatu:\n\n"}
{"id": "112537", "url": "https://cs.wikipedia.org/wiki?curid=112537", "title": "Kirnbergerovo ladění", "text": "Kirnbergerovo ladění\n\nKirnbergerovo ladění (zkráceně Kirnberger) je nerovnoměrně temperované ladění, které na konci 18. století zkonstruoval německý hudební teoretik a skladatel Johann Philipp Kirnberger.\n\nV Kirnbergerově době se používalo mnoho různých druhů ladění: středotónové (takto byly laděny zvláště varhany), velký počet různých druhů nerovnoměrně temperovaných ladění a prosazovat se začalo i rovnoměrně temperované ladění. V porovnání s ostatními nerovnoměrnými temperaturami se Kirnbergerovo ladění vyznačovalo relativně jednoduchou stavbou a silnou orientací na čisté intervaly. Kirnberger vytvořil tři typy ladění, dnes označovaná jako Kirnberger I (r. 1766), II (r. 1771) a III (r. 1779).\n\n\nV tomto ladění se pythagorejské koma rozdělí mezi kvinty D – A (11/12 pythagorejského komatu) a F# – C# (1/12 pythagorejského komatu). Všechny ostatní kvinty zůstávají čisté.\n\nOd tohoto kvintového kruhu lze odvodit všechny tóny dvanáctitónové stupnice. Mocniny čísla 2 ve výpočtu relativní frekvence nemají žádný hlubší vnitřní řád, slouží jen jako oktávové transpozice k poskládání tónů do rozmezí jedné oktávy tak, aby relativní frekvence vycházely v rozmezí \"1\" až \"2\".\n\nTakto mimo jiné dostaneme následující intervaly:\n\nJak již bylo řečeno, v ladění Kirnberger I se pythagorejské koma rozdělí mezi kvinty D – A (11/12 pythagorejského komatu) a F# – C# (1/12 pythagorejského komatu). Jelikož rozdíl mezi 11/12 pythagorejského komatu a syntonickým komatem je velmi malý (asi 0,00128 centů) a rozdíl mezi 1/12 pythagorejského komatu a schismatem je také velmi malý (též asi 0,00128 centů), lze ladění Kirnberger I také zapsat tak, že kvinta D - A se zmenší o syntonické koma a kvinta F# - C# se zmenší o schisma. Toto ladění pak má tu výhodu, že se v něm objevují jen racionální čísla (dá se tedy řadit i mezi čistá ladění). Tato dva typy ladění (Kirnberger I s iracionálními čísly a Kirnberger I s racionálními čísly) nelze sluchem rozeznat.\n\nOd tohoto kvintového kruhu lze odvodit všechny tóny dvanáctitónové stupnice. Mocniny čísla 2 ve výpočtu relativní frekvence nemají žádný hlubší vnitřní řád, slouží jen jako oktávové transpozice k poskládání tónů do rozmezí jedné oktávy tak, aby relativní frekvence vycházely v rozmezí \"1\" až \"2\".\n\nTakto mimo jiné dostaneme následující intervaly:\n\nMůže nás překvapit, že porovnáme-li si toto ladění s laděním Parejovým, které bylo popsáno\no tři století dříve (1482), není tu prakticky žádný rozdíl. Jediný rozdíl je v tom, že zatímco Pareja\nmá o syntonické koma zúženou kvintu G-D, Kirnberger I ji má posunutou mezi tóny D-A. Druhý, prakticky nepodstatný rozdíl je v tom, že zatímco rovnoměrně temperovaná kvinta leží u Pareji mezi tóny Cis-Gis, Kirnberger I ji má posunutou\nmezi tóny Fis-Cis.\n\nJe zajímavé, že i když Kirnberger (který byl krátký čas i žákem J. S. Bacha)\nznal kromě středotónového ladění i rovnoměrnou temperaturu ,\nbyl si dobře vědom i jejích nedostatků a proto se ve svém hledání té nejlepší temperatury vrací ke starým osvědčeným schématům, odvozeným z čistých kvint pythagorejského ladění.\n\nV tomto ladění se rozdělí syntonické koma mezi kvinty D – A a A – E (každá se zmenší o polovinu syntonického komatu), kvinta F# – C# se zmenší o schisma (pythagorejské koma = syntonické koma + schisma). Všechny ostatní kvinty zůstávají čisté.\n\nOd tohoto kvintového kruhu lze odvodit všechny tóny dvanáctitónové stupnice. Mocniny čísla 2 ve výpočtu relativní frekvence nemají žádný hlubší vnitřní řád, slouží jen jako oktávové transpozice k poskládání tónů do rozmezí jedné oktávy tak, aby relativní frekvence vycházely v rozmezí \"1\" až \"2\".\n\nTakto mimo jiné dostaneme následující intervaly:\n\nV tomto ladění se syntonické koma rozdělí mezi kvinty C – G, G – D, D – A a A – E (tyto kvinty se tedy počítají stejně jako ve středotónovém ladění). Kvinta F# – C# je zmenšená o schisma, zbývající kvinty jsou čisté.\n\nOd tohoto kvintového kruhu lze odvodit všechny tóny dvanáctitónové stupnice. Mocniny čísla 2 ve výpočtu relativní frekvence nemají žádný hlubší vnitřní řád, slouží jen jako oktávové transpozice k poskládání tónů do rozmezí jedné oktávy tak, aby relativní frekvence vycházely v rozmezí \"1\" až \"2\".\n\nTakto mimo jiné dostaneme následující intervaly:\n\n\n"}
{"id": "112539", "url": "https://cs.wikipedia.org/wiki?curid=112539", "title": "Tumanskij R-15", "text": "Tumanskij R-15\n\nTumanskij R-15 byl turbokompresorový reaktivní motor, vyvinutý v konstrukční kanceláři vedené S. K. Tumanským.\n\nJde o koncepčně velice jednoduchý stroj, jednohřídelový motor s pětistupňovým axiálním (osovým) kompresorem, spalovací komorou smíšené konstrukce a jednostupňovou axiální turbínou. Za motorem je ještě rozměrná komora přídavného spalování, výstupní tryska motoru je třípolohová. Motor R-15 poháněl ve své době moderní a výkonnou sovětskou nadzvukovou stíhačku MiG-25.\n\nLetouny MiG-25 poháněly zprvu motory R-15B-300 o tahu 7 500 kp (74,55 kN) a 10 210 kp (100,126 kN) s přídavným spalováním, později zdokonalené R-15BD-300 s tahem 8 800/11 200 kp (86,30/109,834 kN). Palivo je speciální, s označením T-6 (může být použito i palivo T-7P), jde o směs uhlovodíků s vysokým bodem varu (palivo slouží zároveň i k ochlazování vnitřní konstrukce stroje).\nMotory MiGu-25 měly zprvu dobu mezi revizemi pouhých 150 hodin, ovšem na dotaz vedoucího konstrukce motorů R-15 v OKB Tumanskij, Fjodora Šuchova, se mu dostalo odpovědi, že pro „speciální použití“ bude i tato životnost postačující (motor vznikl dalším vývojem typu určeného pro bezpilotní prostředky, s životností 25 hodin — tam ovšem životnost v řádu desítek hodin skutečně plně postačovala, vzhledem k jednorázovému použití; skutečností je, že životnost motoru mezi generálkami se nakonec u verze R-15BD-300 podařilo zvýšit na 1000 hodin).\n\n\n\n\n\n\n"}
{"id": "112540", "url": "https://cs.wikipedia.org/wiki?curid=112540", "title": "Reurbanismus", "text": "Reurbanismus\n\nReurbanismus je urbanistický termín označující obnovení přirozených funkcí vesnických a městských center. Reaguje na negativní trend ve vývoji sídelních útvarů (tzv. dekoncentraci), jehož průvodním jevem je vytrácení přirozených funkcí středů měst a vesnic. Tento trend je následkem neorganizovaného přesunu většiny \"příležitostí\" - tj. pracovních míst, obchodů, služeb i obydlí - na předměstí. Je provázen řadou ekonomických, ekologických a sociálních problémů. Proces rozpadu městského centra je již dokonán v řadě velkých měst USA, v Evropě a Asii je opožděný. \n\nReurbanizace je řízeným procesem, který usiluje o opětnou koncentraci \"příležitostí\" v přirozeném centru aglomerace. Toho dosahuje mnoha formami - mj. obnovou veřejných prostranství z obecních nebo státních fondů, posílením bezpečnosti nasazením vyššího počtu policistů do ulic nebo speciálními programy zvýhodňujícími ty, kteří se rozhodnou znovu osídlit vybydlená centra.\n\nLaicky řečeno je funkčním městským centrem takové místo, na kterém se shromáždí obyvatelé dané oblasti při spontánní demonstraci nebo po vítězství místního sportovního klubu.\n\n"}
{"id": "112542", "url": "https://cs.wikipedia.org/wiki?curid=112542", "title": "Ankaios", "text": "Ankaios\n\nAnkaios (řecky Ἀγκαῖος, latinsky \"Ancaeus\") byl v řecké mytologii silák a proslulý lovec z Arkádie.\n\nAnkaios je jeden z řeckých hrdinů, který se připojil k účasti na slavné velké výpravě Argonautů, kterou pořádal Iásón k získání zlatého rouna z daleké Kolchidy. Má také svou význačnou úlohu v mýtu o Meleagrovi, synovi kalydónského krále Oinea a jeho manželky Althaie.\n\nNa lodi Argó na výpravě do Kolchidy vystupuje Ankaios jako známý silák, ale také jako rozvážný muž, který dokáže uklidnit i povzbudit své přátele a bojovníky. Jako její účastník je citován jako „největší siláci Héraklés a Ankaios“, ti, kteří „dostali bez losování prostřední lavičky, bez povinnosti veslovat“. Ankaios je vylíčen jako rozvážný vůdce v situaci, kdy zemřeli dva členové posádky a ostatní drželi smutek a propadali žalu a bezradnosti, Ankaios dodával odvahy ostatním mužům, aby se už chopili vesel a sám nastoupil na uprázdněné místo kormidelníka. Když loď nakonec dorazila ke břehům Kolchidy, byl to Ankaios, kdo navrhoval další postup vůči králi Aiétovi. \n\nV Aitólii ve středním Řecku vládl král Oinea, v hlavním městě Kalydón. Jednoho roku sklidili bohatou úrodu a král obětoval všem bohům, jenom na Artemis, bohyni lovu, zapomněl. Uražená bohyně za trest poslala na Kalydón strašného kance, který plenil kraj a byl nebezpečný lidem.\n\nKrálův syn Meleagros se rozhodl zbavit kraj strachu a kance zabít. Svolal nejstatečnější muže, mezi nimi i své bývalé druhy z lodi Argó, pozvání přijala i zkušená lovkyně Atalanta, do které se Meleagros zakoukal. \n\nKrál uspořádal veliký hon, v hlubokém lesním úvalu vyplašili hrozného kance a zaútočili na něj oštěpy, ale jenom ho rozdráždili. Kanec jednomu lovci rozdrásal nohu a zmizel v křoví, kde ho dostihl šíp Atalanty a zabodl se mu za ucho. Muži se nechtěli nechat zahanbit ženou, prudce útočili a Ankaios se kanci postavil ostrou sekyrou. Kanec však zaútočil první a vrazil mu tesáky do břicha a Ankaios ve chvíli zemřel. Ostatní lovci na kance neúspěšně útočili, až Meleagros kance zabil. \n\n"}
{"id": "112544", "url": "https://cs.wikipedia.org/wiki?curid=112544", "title": "Urbanismus", "text": "Urbanismus\n\nUrbanismus je disciplína, jejímž cílem je zkoumat a plánovat vytvořené prostředí za účelem rozvoje sídelních útvarů (města, vesnice) ve společensky funkční a udržitelné celky. Urbanistické projektování navrhuje uspořádání sídel, jejich částí a navazujících částí krajiny a navazuje tak na architekturu, popřípadě krajinnou architekturu. Ve střední, jižní a východní Evropě se pod termín urbanismus zpravidla zahrnuje i plánování sídel, které je složkou územního plánování. Od 20. století je urbanismus rovněž komponentem disciplíny urbanistická sociologie (nauka o urbánním životě a kultuře). Urbanistická sociologie se zabývá hranicí mezi kulturou a přírodou. Ta by měla být vedena tak, aby byla pro společnost co nejvíce efektivní. Kvůli rozvoji vědy a techniky se rozšiřuje možnost působení a dochází často k upřednostňování panství kultury před přírodou.\n\nÚzemní plánování se zabývá plánováním a regulací vývoje měst, venkovského osídlení a krajiny. Usiluje o směřování k optimálnímu vývoji sídelních struktur, harmonickému uspořádání území, udržení ekologické rovnováhy a ochraně kulturního dědictví s cílem zajištění udržitelného rozvoje území v environmentálním, sociálním a hospodářském ohledu. Je zde zásadní rozdíl mezi utvářením a rozvíjením velkého města, malého města či vesnice. To se primárně odvíjí již od sociologie, konkrétně od rozdílů mezi obyvatelstvem venkova a města.\n\nMěsto můžeme z pohledu sociologie definovat jako lidské sídlo, která má vysokou míru zalidnění a fungující dělbu práce, která dokáže zajistit poskytování služeb pro většinu populace. Městské inženýrství se zabývá urbanismem a územním plánováním, veřejnou infrastrukturou, městskými stavbami pro bydlení, občanskou vybaveností včetně staveb pro administrativu, zdravotnictví, kulturu a sport, průmyslovým stavitelstvím, stavební ekonomikou, moderním řízením atd. Je důležité si uvědomit, že urbanismus se za posledních pár desetiletí značně vyvinul. Je zde sice návaznost na vývoj našich měst v období socialismu, avšak můžeme zde pozorovat od této doby velký pokrok. Svědčí o tom například počet dokončených bytů v Praze před rokem 1989 a nyní. Počet značně klesl, a to z toho důvodu, že už se o nových velkých zástavbách vede mnohem náročnější debata.\n\nChicagská škola je označení myšlenkového proudu v sociologii a spadají do ní autoři, kteří působili mezi 20. a 40. lety 20. století na půdě Chicagské univerzity. Mezi nejvýznamnější představitele patří Robert Ezra Park, Ernest Burgess a Louis Wirth. Jejich názory se na dlouhou dobu staly základem teorie a výzkumu pro sociologii města. Nejvýznamnější koncepce vyvinuté Chicagskou školou pro urbanismus jsou \"Ekologický přístup k analýze měst\" a \"Urbanismus jako způsob života\".\n\nEkologie měst je koncepce založená na termínu ekologie, což je studium adaptace rostlin a živočichů na okolní prostředí. Její autorem je jeden z průkopníků americké sociologie Robert Ezra Park. Koncept vychází z předpokladu, že v přírodě jsou organismy systematicky rozmístěny v terénu tak, aby byla rovnováha mezi jednotlivými druhy, a aplikuje tuhle myšlenku na městské prostředí. Města nerostou náhodně, ale reagují na okolní prostředí (bývají stavěna podél řek, na nížinách, na křižovatkách obchodních cest atd.).\n\nOsidlování území a pohyb neboli přesun obyvatel ve městě a jeho aglomeraci podléhá podobným zákonitostem, které lze nalézt v přírodě. Jedná se hlavně o kompetici, invazi a sukcesi, které lze pozorovat na pohybu skupin obyvatel ve městě zapříčiněném soutěží o omezené zdroje (půdu). Například na počátku růstu města se obyvatelé snaží soustřeďovat kolem průmyslu (zdroj práce) a vytvářejí prostředí, které se časem stává stále přitažlivějším, a pak vzniká soutěž (kompetice) o jeho získání.\n\nLimity tohoto konceptu spočívají ve faktu, že nebere do úvahy význam záměrného projektování a plánování měst, což má za následek, že vyvinutý model uspořádání v praxi často nefunguje.\n\nUrbanismus jako způsob života, teorie, jejímž autorem je Louis Wirth, se snaží popsat urbanismus jako formu sociální existence. Ve své koncepci městského člověka vycházel z předpokladů, že město je relativně velké, husté uskupení heterogenního obyvatelstva. Tvrdí, že lidé ve městě vstupují do interakce jen za určitým konkrétním cílem (chladná racionalizace lidských vztahů). Spolu s vysokou mobilitou lidí ve městě to způsobuje slabší pouto mezi obyvateli města v porovnání s venkovem. Sociální role jedinců jsou podle Wirtha izolované a často i protichůdného charakteru. To všechno má za následek, že u člověka ve městě převažuje soutěživost nad kooperací (jedinec vykořisťuje druhé ve svůj prospěch). Wirthův závěr byl, že tyto charakteristiky městského člověka tvoří podhoubí pro sociálně-patologické jevy (kriminalita, rozvrat rodin atd.) Wirth, Louis. (1938).\n\nNázory Louise Wirtha se setkaly s chválou i kritikou. Kritici uznávají, že aktivity městského člověka mají výrazně neosobní povahu, ale již od 60. let mezi sociology spíše převažuje názor, že městská anonymita a neosobní interakce není tak děsivá, jak ji Wirth popisoval, a argumentují, že na člověka působí kromě samotného faktu života ve městě mnoho dalších faktorů.\n\nFrancouzský urbanista Gabriel Dupuy aplikoval teorii sítí na urbanismus a tvrdí, že jediným dominantním charakterem moderního urbanismu je jeho síťový charakter, na rozdíl od odděleného pojetí prostoru (zónování).\n\nManuel Castells navrhl, že v rámci společnosti sítí, \"prémiová\" síť infrastruktury (vysokorychlostní telekomunikace, ‘chytré’ dálnice, globální sítě aerolinek) selektivně propojuje nejvíc zvýhodněných uživatelů a místa a vynechává ostatní.\n\nVrchol suburbanizace probíhal ve Spojených státech amerických v 50. a 60. letech. V průběhu této doby se předměstské oblasti rozrostly o 48 %, zatímco centra měst se zvětšila o pouhých 10 %. Na předměstí se stěhovaly téměř výhradně bělošské rodiny, jejichž hlavním motivem bylo vyhledávání čistě bělošských škol pro svoje děti – v centrech měst se prosazovalo rasové míšení. V současnosti není dělícím prvkem mezi centrem a předměstím rasa, ale třída. Bohatší lidé hledají lepší bydlení a školy a odcházejí proto z problematických městských center. Podobný trend suburbanizace probíhal ve Velké Británii v okolí Londýna v mezidobí obou světových válek. Suburbanizace byla úzce spjata s budováním metra a další dopravní infrastruktury.\n\nÚpadek vnitřních částí velkoměst\n\nSpolečně s růstem předměstí ve Spojených státech probíhal úpadek městských center. Stěhování skupin obyvatel s vysokými příjmy na periferie snížilo daňové výnosy vnitřních městských částí. V centrech měst tak často chybí příjmy, neboť většina obyvatel je nízkopříjmová. Skutečnost ještě zhoršuje špatný stav budov, růst zločinnosti a vysoká nezaměstnanost. To ještě víc motivuje obyvatele, aby se z center stěhovali, čímž dále přispívají k jejich úpadku.\n\nRevitalizace měst a gentrifikace\n\nO řešení problémů center měst usilují i místní vlády. Zavádějí se různá celostátní i lokální opatření, často jde o granty pro vlastníky problematických domů, které by měly financovat jejich opravu, snaha je ale i o zapojení soukromého sektoru pomocí daňových pobídek pro potenciální podnikatele. Jde ale o velmi složité a často neefektivní řešení.\n\nNa začátku 21. století lze sledovat v Evropě i Spojených státech stále se rozvíjející trend gentrifikace. Jde o komplexní renovaci zchátralých čtvrtí pro vysokopříjmové obyvatele, která probíhá současně se zajištěním adekvátních služeb jako jsou například obchody a restaurace. Gentrifikace tak zvyšuje hodnotu daného místa, často však donutí původní obyvatele k vystěhování, neboť si nemohou dovolit vysoké nájmy, drahé školné apod.\n\n\n\n"}
{"id": "112545", "url": "https://cs.wikipedia.org/wiki?curid=112545", "title": "CMTS", "text": "CMTS\n\nCable modem termination system nebo CMTS, někdy zvané také Headend, je zařízení používané v sítích kabelových operátorů pro širokopásmové internetové služby nebo VOIP pro připojení zákazníků.\n\nVyrábí se různé modely pro různá použití. Od malých pro připojení stovek kabelových modemů až po velké pro připojení desítek tisíc kabelových modemů. Větší modely obvykle nabízí redundanci jednotlivých součástí, pro případ poruchy jedné části, kdy je její funkce převzata jinou částí. Vyrábí se v rackovém provedení. Malé modely mají obvykle velikost 1 RU, velké mohou mít více jak 10 RU a spotřebu několik kW.\n\nMají rovněž různé možnosti s schopnosti, což záleží nejen na hardwarovém provedení, ale také na firmware, který jej obsluhuje. Provedení může být bridge nebo router. Obvyklé je, že modely pro menší počet uživatelů jsou nastaveny jako bridge, velké modely naopak zásadně jakou router. Mezi další schopnosti může patřit obsluha protokolů OSPF, BGP pro nastavení zejména páteřní konektivity. Dále DHCP a TFTP pro přihlašování kabelových modemů. CMTS neumí poskytovat překlad privátních adres za veřejné, označovaný také jako NAT (z anglického network address translation). Nejpodstatnějšími parametry pro majitele CMTS bývá počet zákazníků, které může připojit. V praxi je to počet dopředných a zpětných kanálů (downstreamů a upstreamů).\n\nMezi světově nejúspěšnější výrobce patří: Casa Systems, Arris, Cisco Systems, Motorola.\n\n\n"}
{"id": "112546", "url": "https://cs.wikipedia.org/wiki?curid=112546", "title": "Meleagros", "text": "Meleagros\n\nMeleagros (latinsky \"Meleager\") byl v řecké mytologii syn kalydónského krále Oinea a jeho manželky Althaie.\n\nV Aitólii ve středním Řecku vládl král Oineus, v hlavním městě Kalydón. Jednoho roku sklidili bohatou úrodu a král obětoval všem bohům, jenom na Artemis, bohyni lovu, zapomněl. Uražená bohyně za trest poslala na Kalydón strašného kance. Byl vzrostlý jako býk, oči podlité krví, štětiny silné jako oštěpy, tesáky jako sloní kly, horkou pěnu kolem tlamy. Kanec nadělal velké škody - podupal rostoucí obilí, ničil dozrávající úrodu, vinnou révu, olivové sady, hubil lidi, psy, stáda dobytka. Lidé před ním prchali.\n\nKrálův syn Meleagros se rozhodl zbavit kraj strachu a kance zabít. Svolal nejstatečnější muže na tento lov, mezi nimi i Argonauty, s nimiž se plavil na lodi Argó do Kolchidy pro zlaté rouno. Přišli:\n\nKrál uspořádal veliký hon, v hlubokém lesním úvalu vyplašili hrozného kance a zaútočili na něj oštěpy, ale jenom ho rozdráždili. Kanec jednomu lovci rozdrásal nohu a zmizel v křoví, kde ho dostihl šíp Atalanty a zabodl se mu za ucho. Muži se nechtěli nechat zahanbit ženou, prudce útočili a Ankaios se kanci postavil ostrou sekyrou. Kanec však zaútočil první a vrazil mu tesáky do břicha, během chvilky byl lovec mrtev. Ostatní lovci se netrefili, až Meleagros kance zabil. Kůži zabitého kance, svou kořist, daroval Atalantě, což se nelíbilo ostatním lovcům, vzali trofej Atalantě, což ale popudilo Meleagra tak, že zabil dva své strýce.\n\nAlthaia, Meleagrova matka, nejprve myslela, že její bratři jsou obětí lovu, ale když se dozvěděla pravdu, rozzlobila se a myslela na pomstu. Vzpomněla na starou věštbu při narození syna, že on bude žít tak dlouho, dokud nedohoří darovaná louč. Tenkrát ji matka schovala a dnes se pro ni vrátila, zapálila ji a po vnitřním boji ji hodila do ohně. V tu chvíli Meleagros začal slábnout a v bolestech za chvíli skonal. Celé město plakalo, král propadl hlubokému zármutku a matka se probodla mečem. Jeho dvě sestry se utápěly v žalu. Po tolika neštěstích a\npohromách se bohyně Artemis přestala hněvat, ale ještě předtím sestry Meleagrovy proměnila v perličky.\n\nJiná verze této báje události po skončení honu líčí tak, že se lovci hádali, kdo se o zabití kance nejvíce zasloužil. Od urážek se přešlo k nepřátelským činům, až z toho byla válka mezi Kalydónem a vedlejším Pleurónem. Do čela vojska se postavil Meleagros, zahnal cizí vojska na útěk. Nešťastnou náhodou však zabil bratra své matky. Altheia syna proklela a on z hněvu opustil vojsko a uchýlil se ke své manželce Kleopatře. V jeho nepřítomností nepřítel znovu zaútočil, město obklíčil. Tu již kalydónští prosili Meleagra, aby se vrátil do vedení armády, ale on nepovolil až když nepřátelé dobyli město, teprve pak je silou zahnal. Město bylo zachráněno, ne tak Meleagros - bohové vyslyšeli matčinu kletbu a Apollón ho zahubil šípem.\n\nPříběh Meleagrův se zachoval na četných vázových malbách, reliéfech i sochách.\n\n\n"}
{"id": "112550", "url": "https://cs.wikipedia.org/wiki?curid=112550", "title": "Metonymie", "text": "Metonymie\n\nMetonymie ( , \"metónymia\"; – doslova „přejmenování“, resp. „odvozené pojmenování“) spočívá v přenosu označení na jiný objekt na základě jiné souvislosti než podobnosti označovaných objektů (denotátů). Přenesení na základě vnější podobnosti se nazývá metafora. Přenos významu z části na celek nebo z celku na část téhož objektu se nazývá synekdocha, metonymii se typově podobá.\n\nTyto přenosy mohou být jak projevem postupného vývoje jazyka (metonymie uzuální), tak jeho tvůrčího použití jednotlivcem (literátem, tvůrcem reklamy, v běžném hovoru apod. – tzv. metonymie aktuální). Po přenosu může mít slovo trvale původní i nový význam nebo může původní význam ztratit, takže jde o posun významu.\n\nJako strukturní metonymie se nazývá například přenos pojmenování, při němž si zachovává i původní význam. Může jít například o přenos z abstraktního pojmu (děj, stav, vlastnost) na věc nebo osobu, z věci nebo osoby na abstraktní pojem nebo mezi dvěma abstraktními pojmy různého druhu.\n\nPříklady typů metonymie:\n\nJako kontextová metonymie se označuje přenos vlastního jména na konkrétní soubor díla nebo konkrétní událost. Pokud metonymie nepokročí až k úplné apelativizaci (zobecnění na další díla nebo události podobného druhu), píše se v metonymickém významu stále velké písmeno jako u vlastního jména.\n\nEtymologická metonymie je jiný název pro metonymickou apelativizaci (zobecnění), tedy přenesení vlastních jmen na obecné označení osob a věcí. Tato označení se píší s malými písmeny, i když pocházejí z vlastního jména. Apelativizace má povahu buď metafory, nebo metonymie.\n\n\n\nJako metonymie se též označuje jeden z výrazových prostředků filmu. V tomto případě nejde o vznik nebo formování slov, ale konkrétní stylistický prvek, který má film k dispozici. Metonymie může „odlehčit“ příliš drastické, pornografické, morbidní nebo jinak explicitní momenty právě tím, že střed dění přenese na jiný objekt na základě souvislosti, stejně jako tomu je u metonymie v jazykovědě. \"Příklad: Doktorka operuje, ale místo ní vidíme sestřičku s miskou, do které odkládá zkrvavené nástroje.\"\n\n\n"}
{"id": "112552", "url": "https://cs.wikipedia.org/wiki?curid=112552", "title": "Zlatni rat", "text": "Zlatni rat\n\nZlatni rat (česky \"Zlatý roh\") je chorvatská pláž, mys a poloostrov při Jaderském moři, nacházející se 1,5 km západně od obce Bol na jižní straně dalmatského ostrova Brač (Splitsko-dalmatská župa).\n\nOblázková pláž má tvar rohu vybíhajícího z ostrova v délce několika set metrů a svažuje se prudce do moře. Oblázky jsou unášeny mořskými proudy a vlnami. Pláž tím získává stále jiný tvar a sklon – někdy je „roh“ zahnutý doprava, jindy doleva. Výběžek vznikl odnosem materiálu z velké skalnaté rokle, která vyúsťuje z hor nad výběžkem.\n\nV borovém lesíku v těsném sousedství Zlatého rohu se nacházejí zbytky římské villy, včetně zbytku nádrže, někdy označované jako plavecký bazén, i když patrně šlo spíše o vodní rezervoár. Směrem k východu na cestě do Bolu je pak pobřeží lemováno četnými hotely a tenisovými kurty.\n"}
{"id": "112554", "url": "https://cs.wikipedia.org/wiki?curid=112554", "title": "Černí baroni (rozcestník)", "text": "Černí baroni (rozcestník)\n\nNázev Černí baroni může znamenat:\n"}
{"id": "112555", "url": "https://cs.wikipedia.org/wiki?curid=112555", "title": "Dělení nulou", "text": "Dělení nulou\n\nDělení nulou je v matematice takové dělení, při němž je dělitel nula. Může být zapsáno jako formula_1, kde \"a\" je dělenec. V oboru reálných čísel nemá takové dělení smysl – nula je jediné reálné číslo, kterým nelze dělit. V oboru komplexních čísel rozšířených o nekonečno je definováno pro všechny nenulové dělence jako formula_2.\n\nPři dělení v plovoucí řádové čárce může být výsledkem speciální hodnota \"not a number\" (není číslo) nebo nekonečno.\n\nKdyž se mluví o dělení na základní úrovni, je často považováno za rozdělování množiny objektů na stejné části. Např.: Pokud máme deset kvádrů a rozdělíme je na skupiny po pěti, dostaneme dvě stejně velké části. To by mohla být ukázka toho, že 10/5 = 2. Dělitel je počet kvádrů v každé části a výsledek dělení odpovídá na otázku: „Pokud mám stejné části po 5 kusech, kolik takových částí musím dát dohromady, abych dostal 10 kusů?“.\n\nPokud tuto otázku aplikujeme na dělení nulou, otázka „Pokud mám stejné části po 0 kusech, kolik takových částí musím dát dohromady, abych dostal 10 kusů?“ nedává smysl, protože přičítáním částí o 0 prvcích se deset kusů nikdy nezíská.\n\nDalší metodou, jak popsat dělení nulou, je opakované odečítání. Např.: Pokud chceme vydělit číslo 13 pěti, odečteme od 13 dvakrát 5 a dostaneme zbytek 3. Dělitel se odečítá, dokud není zbytek menší než dělitel. V případě, že je dělitel nula, při opakovaném odečítání nuly od dělence nikdy nedosáhneme zbytku menšího než nula.\n\nBrahmasphutasiddhanta od Brahmagupty (598–668) je první známý spis, který považoval nulu za normální číslo a definoval operace ji obsahující. Autorovi se ale nepodařilo vysvětlit dělení nulou, jeho definice vede k absurdním algebraickým závěrům. Brahmagupta píše:\n\nKladné nebo záporné číslo dělené nulou je zlomek se jmenovatelem nula. Nula dělená záporným nebo kladným číslem je buď nula, nebo je vyjádřena jako zlomek s čitatelem nula a konečným množstvím jako jmenovatelem. Nula dělená nulou je nula.\nMahavira se v roce 830 neúspěšně pokusil opravit Brahmaguptovu chybu:\n\nČíslo zůstává nezměněno, když je děleno nulou.\nBháskara II. se pokusil problém vyřešit definováním formula_3. Tato definice dává určitý smysl, ale může vést k paradoxům, pokud se s ní nezachází opatrně.\n\nNapř. formula_4, což by při odstranění zlomků vycházelo formula_5. To je nesmysl.\n\nPřirozeným způsobem, jak vyložit dělení nulou, je nejprve definovat dělení pomocí jiných aritmetických operací. \nPodle standardních pravidel aritmetiky není dělení nulou v oborech přirozených čísel, celých čísel, racionálních čísel, reálných čísel a komplexních čísel (nerozšířených o nekonečno) definováno. Důvodem je, že dělení je definováno jako inverzní operace k operaci násobení, tzn. že hodnota a/b je kořenem x rovnice bx=a, kdykoliv je taková hodnota právě jedna. Jinak není hodnota definovaná.\n\nPro b = 0 může být rovnice bx = a napsána jako 0x = a nebo prostě 0 = a. Proto v tomto případě rovnice bx = a nemá žádné řešení, pokud se \"a\" nerovná 0, a má nekonečně mnoho řešení, pokud se a rovná 0. Ani v jednom případě tedy rovnice nemá právě jedno řešení, a a/b není proto definované.\n\nJe možné mít speciální případ dělení nulou v proměnné, které vede k falešnému důkazu, že 2 = 1, jako např.:\n\n\nChybou je v tomto případě předpoklad, že formula_16, což je 0/0, se rovná 1. Jakákoliv jiná hodnota přiřazená k 0/0 vede k podobným nesmyslům.\n\nNa první pohled vypadá možné definovat formula_1 jako limitu formula_18 pro \"b\" jdoucí k 0.\n\nPro každé kladné \"a\" platí:\n\nPro každé záporné \"a\" platí:\n\nProto můžeme uvažovat o definování a/0 jako +∞ pro kladné \"a\" a -∞ pro záporné \"a\". Nicméně tato definice je nevyhovující ze dvou důvodů.\n\nZa prvé: Kladné a záporné nekonečno nejsou reálná čísla. Takže pokud chceme zůstat v oboru reálných čísel, nedefinovali jsme nic, co by dávalo smysl. Pokud chceme pracovat s takovou definicí, je nutné \"rozšířit obor reálných čísel\".\n\nZa druhé: Braní limity zprava je čistě libovolné. Stejně tak bychom mohli vzít limitu zleva a definovat formula_1 jako -∞ pro kladné \"a\" a +∞ pro záporné \"a\". Toto se dá ilustrovat na rovnici:\n\nformula_22,\n\ncož nedává smysl. To znamená, že jediným fungujícím rozšířením je zavedení \"nekonečna bez znaménka\".\n\nDále neexistuje žádná zřejmá definice formula_23, která by mohla být odvozena za použití limit. Limita\nneexistuje. Limita\nkde se \"f(x)\" i \"g(x)\" blíží 0, když se \"x\" blíží 0, může konvergovat k jakékoliv hodnotě nebo nemusí konvergovat vůbec. (Viz též L'Hospitalovo pravidlo.)\n\nStandard IEEE pro dvojkovou aritmetiku v plovoucí řádové čárce, podporovaný skoro všemi moderními procesory, specifikuje, že každá operace v plovoucí řádové čárce včetně dělení nulou má dobře definovaný výsledek. V IEEE 754 je \"a\" ÷ 0 kladné nekonečno, pokud je \"a\" kladné, záporné nekonečno, pokud je \"a\" záporné, a NaN (not a number), pokud \"a\" = 0. Znaménka nekonečen se mění při dělení –0. To je možné díky tomu, že v IEEE 754 jsou dvě nuly, kladná a záporná.\n\nS celočíselným dělením nulou se obvykle zachází jinak, protože neexistuje celočíselná reprezentace takového výsledku. Některé procesory vygenerují výjimku při pokusu o dělení nulou, jiné prostě pokračují a vygenerují nesprávný výsledek dělení (často nulu).\n\nKvůli nesprávným algebraickým výsledkům při přiřazování jakéhokoliv výsledku dělení nulou mnoho programovacích jazyků (včetně těch používaných v kalkulačkách) výslovně zakazuje provedení takové operace a mohou předčasně ukončit program, který se o dělení nulou pokouší, někdy s chybou „dělení nulou“. Některé programy (zejména ty, které používají aritmetikou v pevné řádové čárce a nemají žádný speciální hardware na operace v plovoucí řádové čárce) se chovají podobně jako standard IEEE, když používají velká kladná nebo záporná čísla pro aproximaci nekonečna. V některých programovacích jazycích vyústí pokus o dělení nulou v nedefinované chování.\n\n"}
{"id": "112560", "url": "https://cs.wikipedia.org/wiki?curid=112560", "title": "Pád Třetí říše", "text": "Pád Třetí říše\n\nPád Třetí říše (v německém originále Der Untergang) je hraný film německého režiséra Olivera Hirschbiegela z roku 2004 o posledních dnech v Hitlerově bunkru pod říšským kancléřstvím. Dne 8. září 2004 měl svou německou a 10. září rakouskou premiéru. Do českých kin byl uveden 31. března 2005.\n\nFilm vychází ze vzpomínek Hitlerovy osobní sekretářky Traudl Jungeové a popisuje dění v bunkru v období mezi 20. dubnem a 30. dubnem 1945, tedy mezi Hitlerovými 56. narozeninami a jeho svatbou s Evou Braunovou a následnou sebevraždou.\n\nV německu film zaznamenal 6milionovou návštěvnost. Celosvětově na tržbách vydělal 92,2 milionu dolarů.\n\nZe 136 recenzí v agregátoru Rotten Tomatoes získal film celkové hodnocení 91 %, téměř 70 tisíc hodnotících uživatelů jej v průměru ocenilo 94 procenty.\n\nFilmová kritička \"MF Dnes\" Mirka Spáčilová udělila snímku jen 50 %. Uvedla mimo jiné: „[H]erec Bruno Ganz [j]e sice v gestech věrný, ale nikoli oslnivý. Dobře stupňuje hysterii pocitů zrady, bizarnost, s níž Hitler rozdává funkce, řády a tresty, které už nic neznamenají, sebeklam zlomeného šouravého muže, jenž téměř budí útrpnost. Ale neobsáhne to hlavní: čím si vlastně tahle troska dokázala získat oddanost davů? Nekoná-li se senzace kolem Hitlerovy postavy, \"zbytek\" filmu už ji neobstará vůbec. <nowiki>[…]</nowiki> Pád Třetí říše je zkrátka obrázkovým dějepisem zániku: nic míň, nic víc.“\n\n\"Pád Třetí říše\" byl nominován na Oscara pro nejlepší zahraniční film a obdržel řadu jiných ocenění.\n\n\n"}
{"id": "112561", "url": "https://cs.wikipedia.org/wiki?curid=112561", "title": "Herkules (Královská zahrada)", "text": "Herkules (Královská zahrada)\n\nHerkules (Herkulova kašna) se nachází v Královské zahradě v Praze na Pražském hradě. Pochází z roku 1670 (jak je uvedeno nad výklenkem) a vytvořil ji sochař Jan Jiří Bendl (zřejmě inspirován plastikami Adriana de Vries). Plastika znázorňuje Herkula, bojujícího s trojhlavým Kerberem. Z jeho tlam tryská voda do menší mušlovité nádrže a odtud protéká do spodní, větší mísy. Kašna je usazena v mohutném, bohatě zdobeném výklenku.\n\n"}
{"id": "112562", "url": "https://cs.wikipedia.org/wiki?curid=112562", "title": "Sandman (Vertigo)", "text": "Sandman (Vertigo)\n\nSandman je americká komiksová série scenáristy a spisovatele Neila Gaimana, kterou vydává vydavatelství Vertigo, součást vydavatelství DC Comics. Původní série vycházela od roku 1989 do roku 1996. Hlavní postava - Sandman (Sen, Morfeus,…) - mnohé příběhy spíše jen spojuje, než by byl hlavním hrdinou. Komiks samotný se od ostatní americké produkce výrazně liší např. poměrně pasivní rolí hlavního hrdiny, který většinou jenom „dělá svou práci“ a chová se proti zaběhnutým klišé většiny komiksů.\n\nSandman patří do rodiny Věčných (\"Endless\"), kteří se tu (podle mytologie tohoto komiksu) objevili na počátku věků, ještě, než si lidé stvořili bohy, a budou tu až do jejich konce. Zajímavostí, že jména všech Věčných začínají v angličtině na „D“, což je do češtiny téměř nepřeložitelné - proto v českém překladu tato jazyková hříčka nefunguje.\n\nPostava Osud (\"Destiny\") byla původně vytvořena v jiných komiksech DC - poprvé se objevila, spolu s dalšími postavami, posléze převzatými Gaimanem, v titulu Weird Mystery Tales, dokonce se objevila i na obálce jednoho dílu titulu Superman .\n\nOsud je nejstarší z Věčných, protože aspekt Osudu se objevil okamžitě při vzniku Vesmíru. Je zobrazován jako starý muž v kápi, vypadá trochu jako mnich, kápě mu zakrývá oči, protože je slepý. K zápěstí má připoutanou Knihu, kde je popsán osud celého Vesmíru - přesto tato kniha neobsahuje všechny informace. Často vidí sám sebe, i několikrát.\n\nJeho říše je plná labyrintů.\n\nPostava Smrt (\"Death\") je vytvořená pro komiks Sandman a vymyká se běžným personifikacím smrti - místo běžné černé postavy s kosou je Smrt mladá, atraktivní žena. Podle Gaimana je stvořena podle reálné postavy, Dringenbergovy známé Cinnamon.\n\nSmrt většinou nosí černé, moderní oblečení, s Anchem na krku a s okem nalíčeným jako Vedžat (viz obrázek vpravo). Sen se několikrát v komiksu zmiňuje, že ze všech Věčných je mu Smrt nejbližší. O její říši se bojí mluvit i ostatní Věční. Každých sto let prožije jeden den jako člověk, aby poznala co lidem bere a okusila hořkou chuť smrtelnosti.\n\nSen (\"Dream\"), někdy také Sandman nebo Morfeus, je hlavní postavou seriálu. Když Gaiman před vznikem seriálu navrhl v DC znovuoživení \"původní\" série Sandman ze 70.let, odpověď byla \"Chtěli bychom nového Sandmana. Jméno může zůstat, ale zbytek je na tobě.\" Sandman byl tedy \"znovuvytvořen\" podle Gaimanovy představy \"muže, mladého, bledého a nahého, uvězněného v malé cele, čekajícího, až jeho věznitelé odejdou ... velmi hubený, s dlouhými černými vlasy a zvláštníma očima\".\n\nSen vypadá různě, podle toho, kdo se na něj dívá - většinou vypadá tak, jak je popsán výše, ale např. Afričan ho uvidí s černou kůží, kočka ho zase uvidí jako kočku. Ze všech vznešených, možná kromě Osudu, dbá nejvíce na své povinnosti - a někdy na to doplácí. Jeho říše je obrovská a v komiksu hraje zásadní roli. Hodně z jeho obyvatel jsou ve skutečnosti postavy, převzaté z jiných komiksových sérií - např. Kain a Ábel (původně samozřejmě z biblického příběhu, v \"sandmanovské\" podobě se ale objeví už v House of Mystery) nebo Eve (ze série Secrets of Sinister House).\n\nSen se dá také vnímat jako vznešená postava klasické řecké tragédie. \n\nZkáza (\"Destruction\") bývá zobrazován jako vysoký svalnatý muž s dlouhým plnovousem. Má mluvícího psa Barnabáše, kterého ale na dobu neurčitou pujčil své sestře Delirii. Libuje si v kreativních činnostech, jako psaní básní nebo malba (často bývá zobrazován u malířského plátna) a zřejmě i z těchto důvodů svůj úřad opustil.\n\nOd té doby aspekt zkázy ze světa nezmizel, jen není pod kontrolou. Je na místě klást si otázku, zda je Zkáza nadále zkázou, když svůj úřad opustil. V knihách na něj jeho sourozenci často vzpomínají jako na \"Marnotratného bratra\".\n\nNení jasné, jestli je Touha (\"Desire\") žena nebo muž. Říká se, že Touha se prostě s prostou jednopohlavností nespokojí a tak je zobrazována jako oboupohlavní bytost. Touha vrhá dva stíny, jeden je nestálý a částečně průhledný, druhý je rovný a strohý. Má \"dvojče\" Zoufalství, ale přesto je Touha pokládána za starší z těchto dvou aspektů. \n\nTouha nikdy není majetkem, ale vždycky vlastníkem, kůži má bledou jako kouř, oči ostré jako žluté víno: \"Touha je všechno, co jste kdy chtěli. Bez ohledu na to, kdo jste a co děláte. Všechno.\" \n\nŽije ve své vlastní říši, která se jmenuje \"Práh\" a tato říše má podobu obrovské sochy zosobňující Touhu samotnou. Avšak touha žije v této obrovské soše pouze v jejím srdci - srdce je i jejím znakem. V její říši neustále zapadá slunce.\n\nZoufalství (\"Despair\") bývá zobrazováno jako velká tlustá ošklivá nahá žena. Nosí prstýnek s háčkem, který si zarývá do masa. Háček je zároveň symbolem její moci. Kůži má studenou a vlhkou, její oči mají barvu oblohy za šedých a deštivých nocí, které ze světa vysávají barvu a smysl; její hlas není o moc víc než šepot, a přestože není nijak cítit, z jejího stínu se line pronikavý, pižmovitý pach jako z kůže hada.\nNikdy toho moc nenamluví a její stín je smrdutý. V Knize \"Endless Nights\" se dozvídáme, že současné Zoufalství je až druhým aspektem, první zemřelo kdysi dávno a bylo velmi podobné.\n\nJejí říše je plná zrcadel z celého světa. Ty však neodráží její odraz, ale jsou jakoby okna vedoucí ke každému zrcadlu v našem světě. Čas od času, když se zahledíte do zrcadla, ucítíte jak se vám do srdce zahákl její háček. \n\nDelirium je nejmladší z Věčných a kdysi bývala aspektem Radosti (\"Delight\"). Proč se z ní stalo Delirium, to neví dokonce ani sám Osud. Jsou prostě věci, které ve své knize nemá. Je zobrazovaná jako malá dívka, oblečená do výstředního oblečení, hrajícího všemi barvami. Každé její oko je má jinou barvu, jedno zelené a druhé modré. Její království je groteskní místo s neustále se chaoticky měnícími barvami, plné zvláštních předmětů roztodivných tvarů, včetně slunečních hodin s nápisem \"Tempus Frangit\" (variace na latinské \"Tempus Fugit\"). \n\nČeské verze vycházejí v nakladatelství a vydavatelství Crew.\n\n"}
{"id": "112564", "url": "https://cs.wikipedia.org/wiki?curid=112564", "title": "Alice in Chains", "text": "Alice in Chains\n\nAlice in Chains (česky „Alenka v řetězech“) je americká grungeová skupina.\n\nProsluli jako jedni z čelných představitelů hudebního stylu grunge, tedy scény, která vznikla ve městě Seattle v 80. letech a mimo něj se proslavila v 90. letech. Dalšími typickými představiteli tohoto stylu byly skupiny Nirvana, Mudhoney, Soundgarden, nebo Pearl Jam.\n\nAlice in Chains byli od počátku poznamenáni drogovou závislostí na heroinu dvou hlavních představitelů, vokalisty Layne Staleyho a kytaristy Jerryho Cantrella. Zejména na nejslavnějším albu Dirt z roku 1992 se v textech ke svým neduhům takřka otevřeně přiznávají. Oba byli téměř výhradními autory hudby i textů. Na EP Jar Of Flies se objevily v tvorbě skupiny i jemnější, akusticky hrané písně.\n\nV roce 1995 se Layne Staley podílel na projektu Mad Season (společně např. s Mikem McCreadym z Pearl Jamu nebo Markem Laneganem ze Screaming Trees), se kterým nahrál jejich jediné album Above.\n\nDalším milníkem Alice in Chains je záznam živého akusticky hraného koncertu v rámci série MTV Unplugged, který kapela úspěšně odehrála v roce 1996.\n\nV roce 1998 přestávají být Alice in Chains aktivní. 20. dubna 2002 byl zpěvák Layne Staley nalezen předávkován speedballem mrtvý ve svém bytě. Dle koronera byl za datum úmrtí označen 5. duben 2002. Svou smrt si Layne pravděpodobně způsobil úmyslně.\n\nV roce 2005 proběhl reunion kapely. V roce 2006, 2009, 2010 a 2019 zavítali Alice In Chains i do ČR.\n\nV březnu v roce 2011 zemřel baskytarista Mike Starr ve věku 44 let, pravděpodobně na předávkování.\n\n\n\n\n"}
{"id": "112565", "url": "https://cs.wikipedia.org/wiki?curid=112565", "title": "Thrash metal", "text": "Thrash metal\n\nThrash metal je mnohem rychlejší odnoží heavy metalu. Jeho charakteristickým rysem je především agresivnější zvuk kytary a zpěvu a dodávání hardcore punkových vlivů do metalu.\n\nPůvod thrash metalu se dá vysledovat do první poloviny 80. let, kdy mnoho skupin začalo kombinovat rychlost speed metalu s důrazem hardcore punku tím vytvořili nový styl. Na rozdíl od svého nejbližšího příbuzného, speed metalu, je tento styl o dost agresivnější a spontánnější. Mnoho skupin, které se proslavily jako thrash metalové, začínalo jako speed metalové – Metallica, Slayer, Razor, Whiplash.\n\nThrash metal je založený na rychlém tempu, rychlých či komplikovaných rytmicky sekaných kytarových riffech, občas na pozadí kytarových sól. Právě rychlost a členitá rytmická struktura skladeb je to, co běžně definuje thrash metal. Také se vyznačuje rychlým, intenzívním bubnovaním (thrashoví bubeníci často používají dvojpedálové bicí).\n\nNa konci 80. let minulého století dosáhl thrash metal svého vrcholu popularity, která následně začala klesat. Kapely, které zůstaly věrné stylu, další nové kapely a obrovská masa příznivců (známí jako \"thrasheři\") ho udržují při životě dodnes.\n\nPoprvé byl termín thrash metal použit v recenzi na album Spreading the Disease (1985) od skupiny Anthrax. Právě Anthrax byli v osmdesátých letech, spolu se skupinami tzv. Velké thrashové čtyřky Slayer, Metallica a Megadeth považováni za průkopníky thrash metalu. V USA vznikly dvě velké scény z nichž první je Bay Area v oblasti Sanfranciského zálivu. Do ní patří Metallica, Megadeth, Testament, Possesed, Death Angel, Exodus, Flotsam&Jetsam, Forbidden, Vio-lance. Druhá významná scéna vzniká v New Yorku,a oproti té kalifornské je více ovlivněna hard core. Z New Yorku a okolí pocházejí Anthrax, Nuclear Assault, Toxic a dalši. V Německu tento styl hráli Destruction, Kreator, Sodom, Exumer, Holy Moses, nebo Protector. Z Velké Británie pocházejí například Xentrix, Sabbat a Onslaught. Zbytek světa zastupují Sepultura, Sarcofàgo a Holocausto z Brazílie, Razor a Annihilator z Kanady, Buldozer a Necrodeath z Itálie, nebo Coroner ze Švýcarska. Nejznámějšími českými thrashmetalovými kapelami jsou Arakain, Asmodeus, Debustrol a Kryptor. Na konci osmdesátých let byli populární také Assesor, Terminator a Brian.\n\nI když se pro většinu fanoušků historie thrash metalu začíná psát až rokem 1981, skutečné počátky tohoto stylu se datují o mnoho dřív: první riff písně „Symptom of the Universe“ (1975) legendárních Black Sabbath je pravděpodobně jeden z prvních thrashových riffů, i když jejich písně „Into the Void“ a „Children of the Grave“ (obě 1971) měly také velký význam pro rozvoj tohoto hudebního stylu. Jiní znalci poukazují na skladbu „Stone Cold Crazy“ (1974) od anglických Queen, která byla na svou dobu neobyčejně tvrdá a rychlá a později ji do svého repertoáru zařadila nejúspěšnější a nejznámější dříve thrashová skupina Metallica. Podobná této byla i píseň „Modern Times Rock And Roll“ z prvního alba Queen (1973). Nejrychlejší ukázky rané thrashové muziky měla na svém albu pravděpodobně německá progresivní parta Night Sun. Nebylo by na škodu vzpomenout také Iggyho Popa a jeho kapelu The Stooges, kteří svými skladbami „I Got a Right“ a „Gimme Some Skin“ hluboce ovlivnili Motörhead.\n\nNewyorská kapela Overkill (název si zvolili podle alba Motörhead \"Overkill\", 1979) v roce 1981 napsala song „Unleash the Beast Within“, který je považován za první skutečnou thrashovou skladbu. O něco později kapela Leather Charm, ve které působil James Hetfield, napsala skladbu „Hit the Lights“. Když se kapela rozpadla, James ji zařadil do repertoáru své další skupiny Metallica. Skupina Metal Church v letech 1980-81 vyprodukovala několik protothrashmetalových skladeb, podobných pokusům rané Metallicy a Overkillu.\n\nPrvní thrash-metalové demo nahráli pravděpodobně Metal Church pod názvem \"Red Skies\" koncem roku 1981. Toto instrumentální demo nezískalo většího ohlasu, na rozdíl od jejich dalšího dema z října 1982 \"Four Hymns\".\n\nMetallica přišla na thrashovou scénu jako druhá (demo \"Power Metal\" v dubnu 1982, a potom \"No Life 'til Leather\" v červenci) a první se studiovým albem (\"Kill 'Em All\", července 1983). V Evropě mezitím Artillery nahráli demo \"We Are the Dead\", silně ovlivněné tvorbou Black Sabbath; nebylo proto tak rychlé jako americký thrash, i když mělo podobné riffy jako Metallica.\n\nThrash metal se vynořil okolo roku 1984, když Anthrax přišli se svou hymnou „Metal Thrashing Mad“, Overkill vydali své druhé demo \"Feel the Fire\" a Slayer nahráli směrodatné \"Haunting the Chapel\". Tento vývoj vedl k temnějšímu a tvrdšímu thrashi, což se odrazilo na albech Exodus (\"Bonded by Blood\") a Slayer (\"Hell Awaits\"). V Německu Destruction vydali svůj debut \"Infernal Overkill\". V Kanadě Eudoxis, kteří se proslavili vystupováním v plné zbroji, kovových cvokách a s bicími z nerezové oceli, vynesli na světlo světa demo \"Metal Fix\" (1985). Také Megadeth, kapela, kterou zformoval bývalý člen Metallicy Dave Mustaine, debutovali se svou nahrávkou \"Killing Is My Business... and Business Is Good!\". Megadeth zkombinovali thrash-metalové riffy se sóly podobné Judas Priest a tento koncept nejlépe zrealizovali roku 1990 na nahrávce \"Rust in Peace\".\n\nDalším milníkem se stal rok 1986. Několik nejlepších thrash-metalových alb všech dob bylo vydáno právě v tomto roce. Dark Angel vydali své podceňované album \"Darkness Descends\", jedno z nejtvrdších a nejrychlejších thrash-metalových alb všech dob. Slayer přišli s dnes už klasickým \"Reign in Blood\" a němečtí thrasheři Kreator vydali brutální výtvor \"Pleasure to Kill\", čímž ovlivnili death metal. Megadeth vydali desku \"Peace Sells... But Who's Buying?\", Metallica své legendární album \"Master of Puppets\" a Nuclear Assault přišli s hardcore punkem ovlivněným thrashovým opusem \"Game Over\".\n\nRoku 1987 skupina Anthrax vydala své nejúspěšnější album \"Among the Living\", kterým se jim znova otevřela thrashová scéna. Jejich skladby byly trochu melodičtější, než to bylo v té době v thrashi běžné, a to hlavně zásluhou chytlavých riffů a melodičtějším, ne tolik \"štěkaným\" zpěvem. Také jejich pojetí textů se lišilo od jiných thrashových kapel té doby. Jiné skupiny braly texty vážněji, zatímco texty Anthrax hraničily s parodií (především ve skladbách: N.F.L., I Am the Law, A Skeleton In the Closet – všechny z alba \"Among the Living\"). Jejich texty ještě doplňovaly humorná vystoupení na pódiích.\n\nV roce 1987 vydali svůj debut američtí thrasheři Testament, \"The Legacy\". Testament všeobecně kladli důraz na progresivnější prvky thrash metalu, jejich skladby byly oproti konkurenci melodičtější. Texty se zaobíraly především okultní a satanistickou tematikou, což bezpochyby ovlivnilo textovou stránku death metalu.\n\nV polovině 80. let se thrash metal začal dělit na vícero stylů a měl vliv na množství skupin, např. Death a Possessed. Possessed patří mezi první death-metalové kapely; roku 1984 vydali svoje první demo v thrash-metalovém stylu, ale s výrazně temnějším zvukem. Takovýto temný thrash se začal nazývat death metal.\n\nV roce 1988 Suicidal Tendencies, kteří byli předtím poctivou hardcore kapelou, vydali své první album u velké společnosti – \"How Will I Laugh Tomorrow If I Can't Even Smile Today?\". Album mělo thrashové kytarové riffy a zvuk byl celkově „metalový“, s komplikovanější strukturou skladeb než na předcházejících albech a vzhledem ke kořenům kapely v hardcore byly skladby melodické a měly chytlavé refrény.\n\nOkolo roku 1988 už byl thrash nasycený novými kapelami, ale klasické počiny se nepřestávaly nahrávat. Třetí album Sepultury, \"Beneath the Remains\" (1989) kapele přinesl pozornost mainstreamového publika. Vio-lence vydali album \"Eternal Nightmare\" (1988), které v sobě spojuje nekompromisnost thrashových riffů s hardcorovými vokály.\n\nProgresívní album \"Rust in Peace\" (1990) se do dnešního dne považuje za nejvydařenější kousek Megadeth. Svou skladbou „One“ z alba \"...And Justice for All\" (1988), s extrémně komplexní strukturou skladby, Metallica položila základy progresivního metalu.\n\nThrashové skupiny 90. let přišly s novějším, progresívnějším zvukem, zatímco \"tradiční\" thrash metal byli částečně vnímané už jen jako přežitek. Ale i z tohoto období vzniklo několik skvělých kousků, například album \"Night of the Stormrider\" (1992) od Iced Earth, které kombinovalo power metal s thrashem nebo Sacred Reich a jejich třetí deska \"Independent \"(1993). Avšak mnohé skupiny, jako například Machine Head a Pantera se později zaměřily na pomalejší a zatěžkanější\n\nI když dominantním stylem rockové muziky 90. let byl alternativní rock, thrash měl také nezanedbatelný vliv. Oblíbená funk-metalová skupina Primus, ve které hrál bývalý kytarista Possessed Ler LaLonde, především ve své rané tvorbě mixovala funkový styl baskytary se značně thrashově ovlivněnými riffy.\n\nV roce 1991 Metallica vydala rádiově orientované metalové album (tzv. Černé album), které kapele přineslo obrovský komerční úspěch, potom si pověstně ostříhali své dlouhé vlasy a vydali dvě alba, Load (1996) a ReLoad (1997), které se nesou spíše ve stylu alternativního rocku, blues a jižanského rocku.\n\nV posledních letech si thrash, mezitím už považovaný spolu s jinými styly „extrémního metalu“ za mrtvý, začal získávat nové mladé publikum a pomalu došlo k opětovnému nárůstu popularity žánru a k nárůstů fanouškovské základny. Termín Nová thrash metalová vlna, jak bývají thrashové kapely vzniklé po příchodu nového milénia označovány, s sebou přinesla i řadu nahrávek, které z větší části navazují na tradici alb z osmdesátých let, rovněž však v sobě obsahují v menším počtu vlivy novějších metalových žánrů. Za základní pilíře nové generace thrashových kapel lze považovat Municipal Waste a především jejich druhé album Hazardous Mutation (2005), dále určitě nesmíme přehlédnout nekompromisní Violator – Chemical Assault (2006), Gama Bomb – Citizen Brain (2008), Evile – Enter The Grave (2006), Toxic Holocaust – An Overdose of Death (2008), Angelus Apatrida – Evil Unleashed (2006), Warbringer – War Without End (2008), Vektor – Black Future (2009) a v neposlední řadě také Havok, jednu z vůdčích kapel s jejich druhou deskou Time Is Up (2011)\n\n\n\n"}
{"id": "112566", "url": "https://cs.wikipedia.org/wiki?curid=112566", "title": "Dřevokazné houby", "text": "Dřevokazné houby\n\nDřevokazné houby jsou houby, které rozkládají živé nebo mrtvé dřevo. Nejvíce zástupců pochází z chorošovitých a nelupenatých hub, ale patří sem i některé i lupenaté. Dřevokazné houby způsobují mnoho chorob dřeva, například takzvanou bílou a hnědou hnilobu a mnoho dalších. Většina druhů je nejedlých, ale jsou mezi nimi i jedlé druhy, například sírovec žlutooranžový, různé druhy hlív nebo václavka smrková, která je považována za nebezpečného škůdce hospodářských lesů. V lidských sídlech škodí dřevomorka domácí.\n\n"}
{"id": "112571", "url": "https://cs.wikipedia.org/wiki?curid=112571", "title": "Scars on Broadway", "text": "Scars on Broadway\n\nScars On Broadway je kapela kytaristy System Of A Down, Darona Malakiana, a bubeníka Johna Dolmayana. Skupina byla založena v roce 2003 až 2004 ve složení: Daron Malakian (kytara), Casey Chaos (zpěv) - (skupina AMEN). Projekt vydal několik demo-písní (mezi nimi první verzi B.Y.O.B.), bohužel o tuto skladbu vznikla hádka, která vedla k soudu, který vyhrál Daron a použil jí ve skupině System Of A Down. K oprášení projektu Scars On Broadway se vrátil v roce 2007, kdy začali nahrávat a k datu 28.3.2008 vyšel za pomoci internetu na oficiálních stránkách a Myspace profilu kapely první singl z nadcházejícího alba, který se nazývá \"They Say\". Druhý singl s názvem \"Chemicals\" spatřil světlo světa 8.7.2008. Debutové album \"Scars On Broadway\" vyšlo 28. července 2008. V roce 2010-2012 proběhlo několik koncertů s novými songy, jenže bez konkrétních plánů do budoucna. Toto se změnilo 17.4.2018, kdy Daron Malakian oznámil první singl jménem <nowiki>\"Lives\" i s novinkou, že chystá 2 album \"Dictator\"</nowiki> se skupinou, která má nové členy a ponese název Daron Malakian and Scars On Broadway. Dne 5.6.2018 vyšla stejnojmenná skladba <nowiki>\"Dictator\"</nowiki>. Oficiálně album vyjde 20.7.2018 a podle slov Darona Malakiana se můžeme těšit na více z jeho tvorby. Také prozradil, proč po roce 2012 vše utichlo, bylo to proto, že si Daron Malakian šetřil materiál pro případné nové album se skupinou System Of A Down. \n\nV roce 2003 Daron Malakian (hlavní vokály a hlavní kytara), Greg Kelso (rytmická kytara), Shavo Odadjian (baskytara), Casey Chaos (vokály) a Zach Hill (bubeník) nahráli první dema pod názvem \"Ghetto Blaster Rehearsals\". Spolupráce však skončila tvůrčím rozporem mezi Daronem Malakianem a Casey Chaosem. Casey nakonec celou záležitost eskaloval k soudnímu sporu, protože se cítil jako spoluautor hitu B.Y.O.B. Soud tedy zkoumal okolnosti vzniku hitu B.Y.O.B. a rozhodl ve prospěch Darona , který tuto píseň napsal. V roce 2007 zformoval Daron Malakian nové členy a založil nový Scars On Broadway.\n\n\n\n\n\n\n\n\n\n\n\n\n\n\n\n\n"}
{"id": "112573", "url": "https://cs.wikipedia.org/wiki?curid=112573", "title": "Klávesy", "text": "Klávesy\n\nKlávesy (\"keyboard\") je elektronický, obvykle digitální klávesový nástroj vybavený automatickými doprovody, generátory rytmů a dalšími doplňky. Pro schopnost automatické hry se těmto nástrojům říká také \"samohrajky\". Velké modely s bohatým vybavením se označují jako aranžery nebo workstationy.\n\nNa keyboardu lze vybírat z množství zvukových rejstříků, např. různé druhy strunných, dechových nebo jiných tradičních nástrojů i zvuky nástrojů elektronických. Zvuky je většinou možné doplnit efekty jako dozvuk, chorus, echo apod.\n\nNa klávesách je možné využívat doprovody s rytmy popových žánrů i klasických hudebních stylů, u nichž je možné nastavit tempo, hlasitost a další zvukové vlastnosti, volit různé bicí sady apod. Klávesy mohou mít vestavěny i tzv. hudební databáze, které obsahují nastavení tempa stylu, výběr stylu, výběr zvuků a další nastavení.\n\nNa některých modelech kláves je možnost nahrát vlastní skladbu, přidat do skladby další zvukové stopy, propojit ji s jinou skladbou či přidat různé zvukové efekty. K některým nástrojům lze připojit mikrofon pro zpěv, některé na displeji zobrazují i texty písní. Pomocí akordů se dá upravovat doprovod při hraní.\n\n\n\n"}
{"id": "112577", "url": "https://cs.wikipedia.org/wiki?curid=112577", "title": "Emma Goldmanová", "text": "Emma Goldmanová\n\nEmma Goldmanová ( – 14. května 1940) byla americká anarchistka židovského původu. Proslavila se politickým aktivismem, spisy a přednáškami. V první polovině 20. století sehrála klíčovou roli v rozvoji anarchistické politické filozofie v Severní Americe a Evropě.\n\nGoldmanová se narodila v Kovně na území Ruského impéria (dnešní Kaunas v Litvě) a roku 1885 emigrovala do Spojených států. K anarchismu ji přivedly události haymarketského masakru, krvavého střetu chicagských demonstrantů s policií, který skončil zabitím desítek lidí a odsouzením několika anarchistů k smrti. Její přednášky o anarchistické filozofii, ženských právech a aktuálních sociálních problémech se těšily návštěvám tisíců posluchačů. Společně s anarchistickým spisovatelem Alexandrem Berkmanem, jenž byl jejím celoživotním přítelem, plánovala atentát na průmyslníka a finančníka Henryho Claye Fricka, který měl být proveden jako tzv. propaganda činem. Frick pokus o vraždu roku 1892 přežil a Berkmana odsoudili k 22 letům odnětí svobody. Goldmanová byla v následujících letech několikrát vězněna za „podněcování k nepokojům“ a ilegální šíření informací o antikoncepčních metodách. V roce 1906 založila anarchistický měsíčník \"Mother Earth\" (Matka Země).\n\nRoku 1917 byli Goldmanová s Berkmanem odsouzeni ke dvěma letům vězení za to, že v souvislosti s nově nařízenými odvody do americké armády za první světové války „nabádali spoluobčany, aby se vyhýbali registraci“. Po propuštění byli společně se stovkami dalších zadrženi a deportováni do rodného Ruska. Tam Goldmanová zpočátku podporovala bolševickou revoluci, ale hned po kronštadtském povstání, které organizovali levicoví oponenti bolševiků, svůj postoj změnila a Sovětský svaz kritizovala za násilné potlačování hlasu jednotlivce. V roce 1923 své zkušenosti zaznamenala v knize \"My Disillusionment in Russia\" (Jak jsem se zklamala v Rusku). Během života ve Velké Británii, Kanadě a Francii napsala autobiografii \"Living My Life\" (Žít můj život). Když ve Španělsku propukla občanská válka, Goldmanová tam odjela podpořit anarchistickou revoluci. Zemřela 14. května 1940 v Torontu ve věku 70 let.\n\nObdivovatelé ji za jejího života oslavovali jako volnomyšlenkářskou rebelku, zatímco kritici ji odsuzovali jako zastánkyni politicky motivovaných vražd a násilné revoluce. Ve svých textech a přednáškách se věnovala širokému poli témat od věznění přes ateismus, svobodu projevu, militarismus, kapitalismus, manželství a volnou lásku až po homosexualitu. Nesouhlasila sice s první vlnou feminismu a jejím bojem za volební právo žen, ale politickou otázku genderu se jí podařilo nově propojit s anarchismem.\n\nNarodila se do ortodoxní židovské rodiny v Kovně (dnes Kaunas) v pobaltské části tehdejšího Ruského impéria. Když sourozenci neposlouchali, otec je bil a na nejvzdornější Emmu dokonce vytahoval bič. Matka děti bránila jen málokdy. Ke svým sestrám, Heleně a Leně, měla rozdílný vztah. Nejstarší Helena pro ni byla potřebnou oporou, zatímco Lena byla citově nepřístupná. Do rodiny se narodily také tři chlapci, Louis (zemřel v 6 letech), Herman a Moishe. Dětství strávila v různých městech. Už v útlém věku zažila antisemitské útoky a setkala se s krutostí vojenských odvodů. Dospívající Goldmanovou zaujaly názory nihilistů a narodniků (zejména jejich kolegyň) a nadšena myšlenkou „chození mezi lid“ se stala dělnicí v továrně na korzety.\n\nKrátce poté však s nevlastní sestrou Helenou emigrovala. V prosinci 1885 připluly do USA, kde se usídlily v Rochesteru ve státě New York. V únoru 1887 si vzala kolegu dělníka Jacoba Kersnera, aby získala americké občanství. Po rozvodu a opětovném sezdání spolu ovšem už dál nežili. Mezitím se Emma Goldmanová stala anarchistkou.\n\nZklamání z poměrů ve Spojených státech vyvrcholilo procesem s anarchisty po tzv. haymarketském masakru v Chicagu, k jejichž popravě došlo 11. listopadu 1887. Solidarita s oběťmi vedla ke ztotožnění s jejich názory nejen Goldmanovou. Postupně se sblížila s newyorskými anarchisty a roku 1889 se zapojila do skupiny kolem Johanna Mosta a časopisu \"Die Freiheit\" (Svoboda). Ve stejné době se seznámila s anarchistou, který rovněž uprchl z Ruska, Alexandrem Berkmanem. Zprvu byl jejich vztah milostný, později se přetavil v celoživotní přátelství a spolupráci. Zařadila se mezi americké anarchistické komunisty, ale vedle kolektivismu kladla důraz i na možnosti jedince a všestranný rozvoj člověka. Ohrazovala se také proti puritánským rysům chování některých anarchistů. V této souvislosti ji bývá připisován výrok „když nemohu tančit, není to má revoluce“ (a další jeho varianty), který však zřejmě nikdy nevyslovila.\n\nAmerickou veřejnost si ale odcizovala především postojem k politickému násilí, které nezůstalo pouze u teorie. V červenci 1892 soukromá ochranka, najatá továrníkem Henrym Frickem, zastřelila devět stávkujících dělníků a Goldmanová s Berkmanem se je rozhodli pomstít. Ještě ten měsíc Berkman na Fricka v jeho kanceláři vystřelil, ale pouze ho zranil. Z 22letého trestu strávil ve vězení čtrnáct let. Goldmanovou vyšetřovali za spoluvinu, což jí v očích veřejnosti ještě více uškodilo.\n\nMezi lety 1895–1896 vycestovala do Evropy, kde se (konkrétně ve Vídni) kvalifikovala jako zdravotní sestra. Tehdy také navštěvovala přednášky Sigmunda Freuda, které na ni, jak později vzpomínala, měly velký vliv – zejména jeho tvrzení o vztahu mezi problémy jedinců či společností a potlačováním sexuálních tužeb. Po návratu do USA nadále bojovala za svobodu projevu a začala propagovat volnou lásku, jejímž základem měla být vzájemná úcta mezi partnery (v kontrastu s modelem maloměšťácké rodiny).\n\nEmma Goldmanová vydávala časopis \"Mother Earth\" (Matka Zem) a mezi jinými díly publikovala knihu \"Anarchism and Other Essays\" (Anarchismus a jiné eseje, 1911). Zasazovala se za zveřejňování informací o antikoncepci.\n\nV průběhu první světové války protestovala proti nucenému odvodu mužů, za což se v roce 1917 dostala (i s Berkmanem) na dva roky do vězení. Po návratu z vězení byli oba deportováni do Ruska. Zpočátku byla nakloněna ruské bolševické revoluci, poté ovšem, zejména po kronštadtském povstání, svůj postoj změnila a Sovětský svaz kritizovala za násilné potlačování hlasu jednotlivce.\n\nAlexandr Berkman se v červnu 1936 po komplikovaných operacích a následných nesnesitelných bolestech zastřelil. Po jeho sebevraždě vytrhla Goldmanovou ze zármutku až španělská občanská válka. Ve Španělsku navštívila frontu i kolektivizované továrny a vesnice. Svá poslední léta věnovala právě podpoře tamních anarchistů, byť například nesouhlasila s tím, že vstoupili do španělské vlády. V řadách antifašistické koalice ale tvrdě kritizovala hlavně stalinisty.\n\nEmma Goldmanová zemřela 14. května 1940 v Torontu ve věku nedožitých 71 let. Jejím poslední článkem zůstal text \"The Individual, Society and the State\" (Jedinec, společnost a stát), kde vyzdvihovala individualismus proti autoritářství, avšak varovala před jeho zaměňováním s ekonomickým liberalismem.\n\nGoldmanová vydatně přednášela a psala o nejrůznějších tématech. Odmítala ortodoxní a fundamentalistické postoje a výrazným způsobem přispěla do mnoha oblastí moderní politické filozofie. Ovlivnila ji řada myslitelů a spisovatelů, mezi jinými Michail Bakunin, Henry David Thoreau, Petr Kropotkin, Ralph Waldo Emerson, Nikolaj Černyševskij a Mary Wollstonecraft. Inspiroval ji rovněž Friedrich Nietzsche. V autobiografii o něm píše: „Nietzsche nebyl sociální teoretik, byl to poeta, rebel a inovátor. Aristokracii neměl ani v rodokmenu, ani v peněžence, aristokratický byl jeho duch. V tomto ohledu byl Nietzsche anarchista a všichni skuteční anarchisté jsou aristokraté.“\n\nGoldmanová nazírala svět skrze anarchismus a dnes je považována za jednu z nejdůležitějších osobností historie tohoto proudu. Přitahoval ji od roku 1886, kdy došlo k perzekuci anarchistů po haymarketském masakru, a její hlas se poté často stával hlasem anarchismu. V první eseji knihy \"Anarchism and Other Essays\" (Anarchismus a jiné eseje) uvedla:\nVe skutečnosti tedy anarchismus hlásá osvobození lidské mysli od nadvlády náboženství, osvobození lidského těla od nadvlády majetku, osvobození od okovů a omezování, za nimiž stojí vláda. Anarchismus hlásá sociální řád založený na volném sdružování jedinců, které společnosti přináší skutečné bohatství, řád, jenž každému zaručuje volný přístup k půdě a podle tužeb, zálib a sklonů každého jednoho člověka i plný požitek z životních nezbytností.\n\nAnarchismus byl pro Goldmanovou vrcholně osobní záležitostí. Domnívala se, že je nezbytné, aby anarchističtí myslitelé své názory přetavovali v činy a to, o čem jsou přesvědčeni, dávali najevo každým skutkem i slovem. „Nezajímá mě, jestli se zítra ukáže, že ten či onen člověk má správnou teorii,“ psala. „Zajímá mě, jestli v něm dnes dlí správný duch.“ Anarchismus a volné sdružování pro ni představovaly logickou odpověď na hranice vytvářené státní kontrolou a kapitalismem. „Právě to jsou podle mě nové způsoby života,“ napsala, „a ty staré jimi nahradíme, nikoliv když je budeme hlásat nebo pro ně budeme hlasovat, ale když je budeme žít.“\n\nSoučástí její filozofie byla i opozice vůči státu, potažmo volbám. Goldmanová stát považovala za nástroj, který nevyhnutelně a ze své podstaty slouží k ovládání a dominanci. Z toho důvodu se domnívala, že hlasování ve volbách je přinejlepším zbytečné, přinejhorším nebezpečné. Volby, psala, dodávají lidem iluzi participace a zakrývají struktury skutečného rozhodování. Goldmanová místo toho podporovala cílený vzdor v podobě stávek, protestů a „přímé akce proti invazivní, dotěrné autoritě naší morálky“. Nesouhlasný postoj k volbám zastávala i ve 30. letech 20. století, kdy řada španělských anarchosyndikalistů hlasovala pro ustavení liberální republiky. Goldmanová psala, že by anarchisté měli sílu, která v nich třímá jako v bloku voličů, po celé zemi využít ke stávkování. Nesouhlasila s hnutím za volební právo žen. V eseji \"Woman Suffrage\" (Ženské volební právo) zesměšňuje představu, že by zapojení žen vneslo do demokratického státu více spravedlnosti: „Jako kdyby ženy nezaprodávaly své hlasy, jako kdyby političky nešlo koupit!“ Se sufražetkami se shodovala v názoru, že ženy jsou si rovné s muži, ale na rozdíl od nich si nemyslela, že by pouhá participace žen učinila stát spravedlivějším. „Předpokládali bychom tedy, že žena dokáže očistit něco, co se očistě nepodvolí, přisuzovali bychom jí nadpřirozené schopnosti.“\n\nAčkoli Goldmanová ostře odmítala cíle boje za volební právo žen, vedeného první vlnou feminismu, ženská práva jako taková vášnivě hájila a dnes je pokládána za zakladatelku anarchofeminismu, který brojí proti patriarchátu jako formě hierarchie, které je nutné vzdorovat stejně jako státní moci a třídnímu rozdělení. V roce 1897 uvedla: „Požaduji nezávislost ženy, její právo postavit se na vlastní nohy, právo žít pro sebe, milovat, koho se jí zachce a kolik se jí zachce. Požaduji svobodu pro obě pohlaví, svobodu jednání, svobodu v lásce a svobodu v mateřství.“Goldmanová se kvalifikovala jako zdravotní sestra a patřila mezi první, kdo prosazovali vzdělávání žen ohledně antikoncepce. Stejně jako mnoho jejích feministických současnic považovala interrupci za tragický následek sociálních podmínek a plánované rodičovství viděla jako přínosnou alternativu. Goldmanová také hájila volnou lásku a silně kritizovala manželství. Průkopnice feminismu měly podle ní zúžené pole působnosti, protože se nechaly svazovat společenskou silou puritánství a kapitalismu: „Potřebujeme se vytrhnout starým tradicím a zvykům. Hnutí za emancipaci žen učinilo tímto směrem zatím pouze první krok.“\n\nOtevřeně také kritizovala předpojatost vůči homosexuálům. Její názor, že by se společenské osvobození mělo vztahovat také na gaye a lesby, byl v té době – dokonce i mezi anarchisty – prakticky neslýchaný. Jak napsal německý sexuolog Magnus Hirschfeld, „byla první a jedinou ženou, vlastně prvním a jediným člověkem ve Spojených státech, který se před širokou veřejností postavil na obranu homosexuální lásky.“ Právo gayů a leseb na to, aby milovali koho chtějí, obhajovala v řadě projevů a dopisů a stejně tak odsuzovala strach a stigma spojené s homosexualitou. V dopise Hirschfeldovi psala: „Je tragickou skutečností, jak se domnívám, že jsou lidé různé sexuality polapeni světem, jenž vůči homosexuálům projevuje tak málo pochopení a je tak bezohledně lhostejný k různým nuancím a varietám genderu a k tomu, jak obrovsky důležitý [gender] pro život je.“\n\n\n"}
{"id": "112578", "url": "https://cs.wikipedia.org/wiki?curid=112578", "title": "Messerschmitt Me 410", "text": "Messerschmitt Me 410\n\nMesserschmitt Me 410 Hornisse (sršeň) byl německý stíhací letoun, vyvinutý jako další následník typu Bf 110.\n\nLetoun vycházel z nepovedeného typu Me 210, ale na rozdíl od něj měl silnější motory a delší trup. První stroje se k jednotkám dostaly v lednu 1943, kde nahrazovaly hlavně typy Do 217. Poprvé byly použity nad Anglií jako noční stíhače, poté sloužily ve středomoří a na východní frontě. Od roku 1944 začaly nahrazovat stroje Bf 110 v jednotkách \"Zerstörer\", které byly určeny k obraně Německa před spojeneckými bombardéry.\n\nPrůzkumná verze měla kamery v pumovnici a žádnou výzbroj. Verze Me 410 A-1 sloužila jako bitevní letoun i lehký bombardér a verze A-1/U4 byla vyzbrojena 50mm kanónem. Od roku 1944 se používala výzbroj 210mm raket a některé typy měly v pumovnici šestihlavňovou raketnici. Celkově stroj svého předchůdce Bf 110 nijak zvlášť nepřekonal a tak byla výroba roku 1944 ukončena, celkem vzniklo přes 1 100 kusů. Zajímavě byly řešeny kanony na boku trupu – dotykové přerušovače přerušily střelbu v okamžiku, kdy hlavně mířily na některou z částí trupu.\n\nPrvní prototyp Messerschmitt Me 410 V1 Hornisse (Werk-Nr.027, DI-NW) byl dokončen koncem roku 1942, aby nahradil Me 210 a v podstatě byl jeho pozdějším verzím podobný. Kromě toho ve své konstrukci zahrnoval všechny prvky, které již byly na Me 210 představeny, jako například modifikovaná přední část trupu, prodloužený trup a sloty na náběžných hranách křídel. Messerschmitt Me 410 používal ve srovnání s Me 210 silnější motory Daimler-Benz DB 603A. Tyto výkonné motory zvýšily maximální rychlost Me 410 na 624km/h, zlepšily stoupavost, dostup a cestovní rychlost, která se zvýšila na 579 km/h. Letadlo mělo dvoučlennou posádku – pilota a zadního střelce. Výzbroj Me 410 tvořily 2 kanóny MG 151, ráže 20mm a 2 kulomety MG 17 ráže 7,92 mm.\n\nZlepšení v ovladatelnosti uspokojilo Luftwaffe a tak její prvních pět strojů Me 410A-1 ve verzi lehkého bombardéru bylo dodáno v roce 1943. Tato verze měla nosnost bomb 2 000 kg. Poptávka po těchto strojích postupně začal narůstat, což vyústilo do otevření další výrobní linky poté, co do programu začátkem roku 1944 vstoupila firma Dornier. Ta doplnila Messerschmittovu výrobní linku v Augsburgu. Postupně se začalo i se zlepšováním, což vyústilo do dalších verzí.\n\nVelmi důležitou inovací, která byla zavedena již na Me 210, byla dvojice dozadu střílejících, dálkově ovládaných kulometů MG 131, které ovládal zadní střelec pomocí zaměřovače Revit s pistolovou rukojetí na níž byla i spoušť. Tyto dálkově ovládané lafety představovaly pro pozemní obsluhu dost velkou námahu a to kvůli jejich údržbě. Také manipulace s nimi nebyla jednoduchá. V dubnu 1944 byly dodány první modely vylepšené verze E, která byla vybavena motorem Daimler Benz DE 603G o výkonu 1 417 kW. Model Me 410E-3 byla průzkumná verze podobná Me 410A-3; Me 410E-5 byla protilodní verze a torpédový bombardér, který byl na konci války ve stádiu prototypu. Me 410E-6 byla specializovaná protilodní verze, vyrobená v malých množstvích, která byla vybavena radarem FuG 200 Hohentwiel a nesla výzbroj skládající se ze dvou kanónů MG 151/20, dvou kanónů MK 103 ráže 30 mm a dvou kulometů MG 131.\n\nPrvní stroje Me 410 A-1 zařadila Luftwaffe do výzbroje na konci ledna 1943. Jak spojenecká bombardovací ofenzíva v roce 1944 nabírala na intenzitě, začaly být Me 410 zahrnuty stále více do obrany vzdušného prostoru nad Německem. Jednou ze známějších obětí Me 410 bylo i americké stíhací eso, kapitán \"James Morris\". Dne 7. července 1944 nad Halle a Bernburgem na něj zaútočil Me 410 a jeho stíhačku P-38 Lightning sestřelil, přičemž Morris zahynul. Me 410 se zúčastnil i několika úspěšných zásahů proti těžkým bombardérům, avšak utrpěly i těžké ztráty. Ty jim způsobovaly zejména doprovodné stíhačky. Výroba Me 410 byla zcela ukončena v září 1944, poté, co bylo vyrobeno 1 160 strojů.\n\n Německo\n\n\n\" 'Messerschmitt Me 410A-1/U2\"' – tento stroj s výrobním číslem\" W/NR.420430/AM72/8483M\" byl vyroben koncem roku 1943 v továrně Messerschmitt v Augsburgu. Výrobcem měl přidělený volací kód \"PD + VO\". V květnu 1945 byl zajat Spojenci v dánském Vaerlose. Při rekonstrukci v 60. letech 20. století byly pod starším nátěrem odhaleny volací znaky \"3U + AK\" a \"3U + CC\" a řadící ho k 2. letce jednotky I/ZG26, která sloužila na Balkáně a Itálii. Jednou z posledních stíhacích jednotek které používaly Me 410 byla IV / ZG 26, se základnou v Norsku, která byla přejmenována na II/JG5 \"Eismeer\" a v únoru 1945 přezbrojení na Bf 110. Poslední jednotkou, kde byl Me 410 nasazen, byla Luftflotte 6, kde zajišťoval průzkumné úkoly. Dne 13. října 1945 byl přeletěn do anglického Farnborough. Tam se podrobil zkouškám a v květnu 1946 bylo rozhodnuto o jeho zachování v muzeu. Do začátku 60. let 20. století byl přesouván po různých skladech letecké techniky. Potom byl přesunut na základnu Cosford, spolu s letouny Westland Lysander a Kawasaki Ki-100 a byl přemalován do německé kamufláže. V listopadu 1986 po předchozí renovaci zaměstnanci muzea a dobrovolníky byl vykonán pozemní start motorů, přičemž to bylo poté praktikováno v pravidelných intervalech.\n\nZ 1 160 ks postavených Me 410 je jediným dalším zachovalým kusem Me410 A-2/U1 výrobního čísla\" W / Nr 10018/FE499\" v USA v muzeu v Silver Hill ve státě Maryland.\n\n\n\n\n"}
{"id": "112585", "url": "https://cs.wikipedia.org/wiki?curid=112585", "title": "Stoh (Malá Fatra)", "text": "Stoh (Malá Fatra)\n\nStoh (1607,4 m n. m.) je výrazný holý vrchol v hlavním hřebeni Krivánské části Malé Fatry.\n\n\"Stoh\" je výborným vyhlídkovým bodem s kruhovým výhledem především na sousední vrcholy Velký Rozsutec (od kterého je oddělen sedlem Medziholie) a Poludňový grúň (od kterého je oddělen Stohovým sedlem). Je křižovatkou turisticky značených stezek. Svahy Stohu, které jsou silně lavinové, jsou v některých částech porostlé souvislými plochami borůvek (Vaccinium myrtillus). Je pravděpodobné, že na Stohu původně rostl les a kosodřevina. V minulosti byl však z důvodu intenzívního využívání k pasení ovcí postupně zcela odlesněn.\n"}
{"id": "112586", "url": "https://cs.wikipedia.org/wiki?curid=112586", "title": "Andrew Morton", "text": "Andrew Morton\n\nAndrew Keith Paul Morton (* 1959 v Anglii) je australský programátor, vývojář linuxového jádra. Udržuje patchset známý jako \"mm tree\", který obsahuje nedostatečně testované změny, které by později mohly být přidány do oficiálního jádra spravovaného Linusem Torvaldsem. Často bývá označován za Linusovu pravou ruku.\n\nNa konci 80. let byl jedním z partnerů společnosti v Sydney, která produkovala počítačové kity Applix 1616, dále byl také hardwarovým inženýrem pro dnes již neexistující australskou dílnu herních výrobků Keno Computer Systems. Získal titul honours degree v oboru elektroinženýrství na University of New South Wales v Austrálii.\n\nV roce 2001 se Andrew Morton a jeho rodina přestěhovali z Wollongong, New South Wales do Palo Alto v Kalifornii.\n\nV červenci 2003 se Morton přidal k Open Source Development Labs. V srpnu 2006 byl zaměstnán firmou Google.\n\n"}
{"id": "112587", "url": "https://cs.wikipedia.org/wiki?curid=112587", "title": "Jaderné dělení", "text": "Jaderné dělení\n\nDělení buněčného jádra (karyokineze) může být: \nPo dělení jádra obvykle následuje rozdělení celé buňky (cytokineze).\n"}
{"id": "112591", "url": "https://cs.wikipedia.org/wiki?curid=112591", "title": "Beast Over Hammersmith", "text": "Beast Over Hammersmith\n\nBeast Over Hammersmith je živé album britské heavymetalové skupiny Iron Maiden. Album bylo nahráno během \"Beast on the Road\" tour v roce 1982; bylo vydáno 20 let poté jako součást box setu Eddie's Archive. Je to poslední vystoupení bubeníka Clivea Burra v kapele. Na desce se nachází materiál z alba \"The Number of the Beast\", přestože byl tento živák nahrán před vydáním alba \"The Number of the Beast\".\n\n\n\n"}
{"id": "112593", "url": "https://cs.wikipedia.org/wiki?curid=112593", "title": "Krýzovy jesličky", "text": "Krýzovy jesličky\n\nKrýzovy jesličky jsou dílo jindřichohradeckého měšťana a punčochářského mistra Tomáše Krýzy a patří k nejnavštěvovanějším expozicím v Jindřichově Hradci. Od roku 1998 jsou jesličky zapsány v Guinnessově knize rekordů jako největší mechanický lidový betlém na světě.\n\nPunčochář Tomáš Krýza (1838–1918) vyráběl toto dílo přes šedesát let. Velkolepý betlém vystavěl na ploše 60 metrů čtverečních. Z kašírovací hmoty (mouka, piliny, sádra a klíh) nebo ze dřeva vyrobil 1398 figurek lidí a zvířat, z nichž je 133 pohyblivých. Původní mechanismus byl poháněn ručně, nyní je pohyb rozváděn z jediného elektromotoru a to pomocí nekonečných pásů, ozubených kol, archimédových šroubů a mnoha dalších zařízení. Betlém má nyní 17 m na délku, šířka i výška jsou 2 m. V současnosti je sestaven s mechanickým betlémem Emanuela Steinochera a statickým betlémem od Bohdana Steinochera v jeden celek.\n\nNejstarší část betlému tvoří scéna narození Ježíše Krista, která se nachází v jeho středu. Další části znázorňují poetickou vesnickou krajinu a měšťanskou architekturu dokládající život lidí 19. století. Kromě tradičních jihočeských obrázků zde nalezneme i známé výjevy z evangelia. (Vraždění neviňátek, útěk Sv. Rodiny do Egypta, obřezávání Ježíška atp.). V jesličkách nalezneme i rudný důl s horníky, či bránu s padacím mostem a strážnými hlídající město a Herodův palác, se stoly s miniaturním nádobím a jídlem.\n\n"}
{"id": "112594", "url": "https://cs.wikipedia.org/wiki?curid=112594", "title": "Osobní vůz", "text": "Osobní vůz\n\nNázev osobní vůz může označovat\n"}
{"id": "112596", "url": "https://cs.wikipedia.org/wiki?curid=112596", "title": "Use Your Illusion I (DVD)", "text": "Use Your Illusion I (DVD)\n\nUse Your Illusion I je koncertní DVD kapely Guns N' Roses natočené v roce 1992 v Tokiu při Use Your Illusion tour. DVD obsahuje první polovinu koncertu, druhá je obsažena na DVD Use Your Illusion II.\n\nPísně „\"Pretty Tied Up\"“, „\"Don't Cry\"“ a „\"November Rain\"“ z tohoto DVD byly zařazeny také na živé CD vydané v roce 1999.\n"}
{"id": "112599", "url": "https://cs.wikipedia.org/wiki?curid=112599", "title": "Use Your Illusion II (DVD)", "text": "Use Your Illusion II (DVD)\n\nUse Your Illusion II je koncertní DVD kapely Guns N' Roses natočené v Tokiu v roce 1992 během Use Your Illusion Tour. Obsahuje druhou polovinu koncertu, první se nachází na DVD Use Your Illusion I.\n\nPísně „\"You Could Be Mine\"“, „\"Move To The City\"“ a „\"Estranged\"“ obsažené na tomto DVD byly v roce 1999 zařazeny na živé album .\n\n"}
{"id": "112602", "url": "https://cs.wikipedia.org/wiki?curid=112602", "title": "Welcome to the Videos", "text": "Welcome to the Videos\n\nWelcome to the Videos je DVD obsahující videoklipy kapely Guns N' Roses nahrané v letech 1987 - 1994.\n\n\nNa DVD nebyl z právních důvodů zařazen videoklip k „\"You Could Be Mine\"“, protože obsahuje záběry z filmu . Na DVD nebyl pro svůj obsah zařazen ani klip k písni „\"It's So Easy\"“ a „\"Don't Cry (Alt. Lyrics)\"“ byla vypuštěna pro přílišnou podobnost s „\"Don't Cry (Original Version)\"“.\n"}
{"id": "112604", "url": "https://cs.wikipedia.org/wiki?curid=112604", "title": "Hildegarda z Bingenu", "text": "Hildegarda z Bingenu\n\nSvatá Hildegarda z Bingenu, německy Hildegard von Bingen, přezdívaná Sybila Rýnská (16. září 1098 – 17. září 1179) byla německá křesťanská mystička, přírodovědkyně, lékařka, hudební skladatelka a spisovatelka, členka benediktinskeho řádu a zakladatelka kláštera na Rupertsbergu u Bingenu. S jejím dílem jsou spojené počátky svébytného proudu německé středověké mystiky, tzv. \"Frauenmystik\".\n\nHildegarda pocházela z urozené rodiny z Bermersheimu u Alzey (v blízkosti německé Mohuče v Porýní-Falcu) nebo také z Niederhosenbachu (o místo narození se vedou spory). Od dětských let údajně mívala božská vidění. V osmi letech ji rodiče dali do péče kláštera sv. Disiboda u Bingenu, kde se také ve svých 38 letech stala abatyší. Úřad převzala po smrti své předchůdkyně a učitelky Jutty ze Sponheimu, která Hildegardu podporovala a nabádala, aby se svých vidění nebála. Ta v té době ještě nabyla na intenzitě a Hildegarda o nich začala psát.\n\nHildegarda během života založila dva nové kláštery. Se svým kázáním procestovala mnoho míst v Německu i jinde v Evropě. Zemřela v požehnaném věku 81 let v Rupertsbergu.\n\nV katolické církvi je považovaná za svatou, koncem 16. století byla zapsaná do oficiálního seznamu svatých. Dne 10. května 2012 Svatý otec Benedikt XVI. rozšířil liturgický kult úcty na všeobecnou církev ekvivalentní kanonizací. V neděli 7. října 2012, v den zahájení 13. všeobecného zasedání biskupského synodu na téma \"„Nová evangelizace pro předávání křesťanské víry“\", prohlásil Benedikt XVI. Hildegardu z Bingen společně se svatým Janem z Ávily za učitele všeobecné církve .\n\nVe třech knihách \"Scivias\" (doslova „Poznej cesty (Páně)“, česky vyšlo jako \"Cestyvěz\") najdeme 26 vidění, která se nesou v duchu nábožensko-intelektuálních rozprav, proroctví či dokonce kosmologických úvah. Věnovala se také ženskému principu a jeho odrazům v církevním učení např. ve formě mariánské úcty. Další vize shromáždila v knihách \"Liber vitae meritorum\" a \"Liber divinorum operum\".\nJejích spisů si všimli církevní hodnostáři a prohlašovali její vize za skutečné, přestože vůči církvi byla spíše kritická a požadovala její reformu. Psala také encyklopedická díla a vědecká pojednání z oboru medicíny, konkrétně zpracovala problematiku bylinkářství a dalších léčiv v knihách \"Liber simplicis medicine\" a \"Liber composite medicine\".\nSvatá Hildegarda vyvinula speciální jazyk (lingua ignota), založený na středověké latině, ale obsahující mnoho nově vytvořených nebo upravených slov a zapisovaný zvláštní abecedou. Tento jazyk užívala ve vědeckých traktátech i v poezii. Hildegardin osobitý styl zacházení s latinou vycházel spíše z mluvené latiny a byl proto předmětem kritiky ze strany učenců, která vedla k podceňování celého Hildegardina díla.\nJe autorkou básní a církevních písní zpívaných ženskými hlasy jako gregoriánský chorál. Ty jsou shrnuty v díle \"Symphonia armoniae celestium revelationum\" (Symfonie harmonie nebeských zjevení). 77 básní tvoří ucelený liturgický cyklus pro specifické církevní svátky.\n\n\n\n\n"}
{"id": "112608", "url": "https://cs.wikipedia.org/wiki?curid=112608", "title": "Portable Executable", "text": "Portable Executable\n\nPortable Executable (PE) je souborový formát pro spustitelné soubory (EXE), objektové soubory (OBJ) a dynamické knihovny (DLL) používaný ve 32b a 64b verzích operačního systému Windows. Pojem „portable“ poukazuje na přenositelnost formátu mezi všemi 32b (a 64b) verzemi operačního systému Windows. PE formát je v zásadě datová struktura, která obsahuje informace potřebné pro zavaděč Windows: odkazy na dynamické knihovny (DLL), tabulky API export a import, resource management data a thread-local storage (TLS) data. Na operačním systému NT je PE formát použitý pro soubory EXE, DLL, OBJ, SYS a další. PE je modifikovaná verze Unixového formátu COFF.\n\nNa operačních systémech Windows NT PE v současné době podporuje instrukční sady architektur IA-32, IA-64, a AMD64/EM64T (nebo „x86-64“). Dříve Windows 2000, Windows NT, a tedy i PE podporovaly také instrukční sady architektur MIPS, DEC Alpha a PowerPC. Protože PE je použit na Windows CE, pokračuje v podpoře několika variant architektury MIPS a také ARM a SuperH.\n\nMicrosoft se přesunul na PE formát s uvedením Windows NT 3.1. Všechny pozdější verze Windows (95, 98, ME) jej podporují. Je zatížený přechodem mezi systémy založenými na DOSu a NT. Např. hlavička PE/COFF stále obsahuje program MS-DOS, který implicitně zobrazí zprávu „This program cannot be run in DOS mode“ (Tento program nemůže být spuštěn v DOS módu). Formát PE se stále vyvíjí spolu s Windows – existují rozšíření jako .NET PE, 64b verze PE32+ (občas PE+) a specifikace pro Windows CE.\n\nSoubor PE spočívá v množství hlaviček a sekcí, které společné říkají dynamickému linkeru, jak má být mapován do paměti. Protože soubor obsahuje několik různých sekcí, které potřebují různou ochranu paměti, začátek každé sekce musí být zarovnán na okraj stránky (page boundary). Např. sekce .text (kód programu) je typicky mapována jako spustitelná/pouze ke čtení (execute/readonly) a sekce .data (globální proměnné) jako nespustitelná/pro čtení i zápis (no-execute/readwrite). Nicméně, abychom se vyhnuli prázdnému místu mezi různými sekcemi, sekce nejsou na disku zarovnávány podle stránek. Dynamický linker musí mapovat každou sekci individuálně a přiřadit jí správná práva podle instrukcí v hlavičce.\n\nJednou ze sekcí je tzv. Import Address Table (IAT), ta je použita jako vyhledávací tabulka, pro případ, když aplikace volá funkci Windows API. Protože kompilovaný PE DLL/EXE soubor nemůže dopředu vědět, kde jsou ostatní DLL – to záleží na tom, jak byly umístěny do paměti, je potřeba použít nepřímý skok. Když dynamický linker nahrává moduly a spojuje je, zapíše všechny instrukce skoku do IAT slotů, které ukazují na aktuální umístění cílové funkce. Takto sice přidá skok navíc, za cenu vnitřního volání, ovšem snížení výkonu je většinou zanedbatelné a přinese to flexibilitu dynamických knihoven. Pokud kompiler dopředu ví, že volání bude uvnitř modulu (přes dllimport atribut), může vytvořit optimalizovaný kód, který má za následek nepřímý opkód call.\n\nPE soubory neobsahují kód nezávislý na pozici. Místo toho jsou kompilovány s preferovanými bázovými adresami a všechny adresy generované kompilátorem/linkerem jsou pevně dány. Pokud PE soubor nemůže být nahrán na preferovanou pozici (protože je už obsazena jiným programem), operační systém změní bázové adresy (provede tzv. rebasing). Rebasing zahrnuje přepočítání všech absolutních adres a následnou modifikaci kódu pro použití s novými hodnotami. Loader poté porovná aktuální adresy s preferovanými a spočítá rozdíl. Ten je pak přidán k hodnotě preferované adresy a je spřažen s novou adresou proměnné. Všechna přemístění báze jsou uložena v seznamu a jsou přidána, když je potřeba, k existující poloze v paměti. Výsledný kód je nyní soukromý pro jeden proces a už jej nelze sdílet, čímž jsou ztraceny výhody DLL šetřící paměť a také se významně sníží rychlost nahrávání modulu. Z tohoto důvodu se rebasingu snažíme vyhnout a DLL od Microsoftu mají bázové adresy předpočítané tak, aby se nepřekrývaly. Z výše uvedeného vyplývá, že případě, že není třeba přepočítávat báze, je PE výhodný, ovšem v případě rebázování paměti může být použití nákladné. Opakem je ELF (spustitelný formát souborů pro GNU/Linux), který používá kód plně nezávislý na pozici a tabulku (global offset table), poskytne jednodušší použití paměti v budoucnosti za cenu času spouštění programu.\n"}
{"id": "112614", "url": "https://cs.wikipedia.org/wiki?curid=112614", "title": "Vrátna dolina", "text": "Vrátna dolina\n\nVrátna dolina nebo zkráceně Vrátna je dolina v Kriváňské Malé Fatře, největší středisko letní i zimní malofatranské turistiky.\n\nVrátna dolina se nachází asi 25 km od města Žilina a 3 km od obce Terchová v Národním parku Malá Fatra. Území Vrátné ohraničuje věnec vrcholů Boboty, Veľký Rozsutec, Stoh, Poludňový grúň, Chleb, Veľký Kriváň, Kraviarske, Baraniarky a Sokolie. Rozděluje se na další dvě doliny Starou a Novou dolinu, které odděluje Grúň. Působivý je především úzký vstupní kaňon Tiesňavy s několika vodopády, které vytváří říčka Varínka, vyvěrající v závěru doliny. Skály z dolomitu vytvářejí zajímavé útvary nazvané Skalní město, Mnich, Velbloud, Pět formanů a jiné.\n\nBěhem první světové války byla Vrátna navštěvovaná kromě botaniků pouze dřevorubci a zlatokopy, kteří zkoumali zejména oblast kolem Velkého Rozsutce. Celé území bylo ve vlastnictví hraběcí rodiny Majláthových, kteří ho používali jako lovecký revír. Začátky lyžařství sahají do období od roku 1920 do 1930. Do druhé světové války bylo na území (kromě chaty pod Chlebom a chaty pod Rozsutcem) pouze jedno turistické zařízení v Štefanové. Během SNP byly tyto stavby fašistickým vojskem vypáleny. První byla na původních základech zrekonstruovaná chata pod Chlebom, v roce byla vybudována 1948 nová chata pod Sokoliem a později pod Rozsutcem a na Grúni. V roce 1950 byla postavena Chata Vrátna a sedačková lanovka. Od roku 1954 působí ve Vrátné Horská služba a od roku 1959 má v dolní stanici sedačkové lanovky svou záchrannou stanici. V roce 1966 byl postaven hotel Boboty, 1968 několik restaurací a autokemp Sokolie. V roce 1977 byla na Grúni zřízena elektrická přípojka a v roce 1978 byl na svahu Paseky postaven první lyžařský vlek. V roce 1982 byly dokončeny lyžařské vleky na Poludňový grúň a na Grúň.\n\nVe Vrátné dolině se nachází několik lyžařských středisek (Paseky, Poludňový grúň, Tížinka, Príslop, Oštiepková mulda a Chleb) s umělým zasněžováním lyžařských svahů s dobrými podmínkami pro sjezdové lyžování, běh na lyžích, snowboarding, skialpinismus ale i snowtubing a paragliding. V závěru Staré doliny se nachází Chata Vrátna se sedačkovou lanovkou na Chleb, odkud je snadný přístup na hlavní hřeben pohoří.\n\nV létě je možné vybrat si z husté sítě značkovaných chodníků několika obtížností. Hřebenové túry usnadní lanovky do Snilovského sedla a na Grúň. Střediskem turistického ruchu ve Vrátné je bývalá pastýřská osada Štefanová.\n\nVrátna dolina nabízí ideální podmínky na cykloturistiku. V oblasti Vrátné je velké množství ubytovacích a stravovacích možností.\n\nVrátna je místem pro mnohé sportovní akce. Ve Vrátné se konaly cyklistické závody, například Mistrovství světa cyklotrialu (2004) v Tiesňavách nebo Evropský pohár v cyklistice tělesně a zrakově postižené (2007). V zimním období se zde pravidelně koná Evropský pohár v snowboardingu (2008, 2009, 2010).\n\n\n"}
{"id": "112615", "url": "https://cs.wikipedia.org/wiki?curid=112615", "title": "Lučina", "text": "Lučina\n\nNázev Lučina může znamenat:\n\n\n\n\n\n"}
{"id": "112617", "url": "https://cs.wikipedia.org/wiki?curid=112617", "title": "Mattoni", "text": "Mattoni\n\nMattoni je česká minerální voda z obce Kyselka u Karlových Varů, která je hojně prodávána jako balená voda.\n\nHistorie značky začala v roce 1864, kdy Heinrich Mattoni (1830–1910) převzal stáčírnu minerální vody v lázeňském městě Kyselce. Mattoni rozšířil provoz postavením moderní stáčecí linky a založil také distribuční síť k dodávkám vody lázeňským hostům v Kyselce, Karlových Varech a v celých Čechách.\n\nV současnosti vlastní ochrannou známku společnost Karlovarské minerální vody. Mattoni je dodávána přírodní, sycená, i v mnoha ochucených verzích. Majitelem ochranné známky je italská podnikatelská rodina, jež má sídlo v Praze.\n\nMattoni využívá přírodní pramen vznikající v krušnohorském krystaliniku, jenž vyvěrá na povrch nedaleko obce Kyselka. Chemicky se jedná o typ vody \"Na(Ca, Mg)-HCO\", který dosahuje mineralizace v rozmezí 1,6 až 1,7 g/l. Teplota vody v pramenu je 10 °C a na její využití se používají jímací vrty. Vydatnost pramene je přibližně 25 l/min..\n"}
{"id": "112619", "url": "https://cs.wikipedia.org/wiki?curid=112619", "title": "Kadaň", "text": "Kadaň\n\nKadaň () je město v okrese Chomutov v Ústeckém kraji ležící jihozápadně od Chomutova na levém břehu řeky Ohře, důležité kulturní a turistické centrum severozápadních Čech, někdejší královské město. Žije zde obyvatel. Kadaň je centrem historické oblasti Kadaňska, rozkládající se od Vejprt v Krušnohoří až po oblast Doupovských vrchů. V roce 1978 byla v jeho části vyhlášena městská památková rezervace.\n\nJméno města je odvozeno z osobního jména \"Kadan\" ve významu Kadanův dvůr. V historických pramenech se vyskytuje ve tvarech: in Kadan (1183), Cadain (1186), de Cadan (1277), in Kadano (1292), Cadanum (1352), na Cadany (1431), do Cadanie (1464), za Cadanij (1481), w Cadani (1490), města Kadaně (1615), Kaaden, Kaden , Kadaň, Kadanie nebo Cadana (1787).\n\nExistence hradu Wogastisburg spojovaného Augustem Sedláčkem i jinými badateli s hradištěm na Úhošti, nebyla archeologicky doložena.\n\nPrvní písemná zmínka o Kadani pochází z roku 1183. Dne 23. dubna 1186 daroval kníže Bedřich trhovou ves řádu Johanitů a posléze vznikla samostatná kadaňská komenda. Kolem roku 1260 byla Kadaň povýšena na královské město, byl vystavěn královský kadaňský hrad a minoritský klášter s kostelem svatého Michaela.\n\nKadaň je úzce spojena se zakladatelskou činností Přemysla Otakara II. Ze současné úrovně znalostí lze vyvodit, že hrad v Kadani nechal postavit nebo podstatně rozšířit právě on jako významný opěrný bod královské moci a zemské obrany vedle Ostrova, Loun, Ústí nad Labem a Žatce. Nález základů hradu v Ostrově, datovaného do stejného období, tuto hypotézu do značné míry potvrzuje.\n\nRoku 1362 město i s hradem podlehlo požáru.\n\nJeště za vlády krále a císaře Karla IV. město znovu rozkvetlo. Karel IV. rozmnožil městská privilegia a znovu je povýšil na královské město. Příjezd Karla IV. do města dodnes kadaňští každoročně, vždy poslední sobotu v srpnu, oslavují jako \"císařský den.\"\n\nRoku 1534 byla v Kadani uzavřena kadaňská smlouva mezi českým králem Ferdinandem a vévodou Oldřichem Württemberským.\n\nNa konci 16. století byla v okolí města objevena ložiska zelené hlinky neboli seladonitu. Těžbu hlinky povolil Horní úřad v Jáchymově a vzápětí následoval rychlý rozvoj dolování. Po třicetileté válce těžba upadala, ale k dalšímu rozvoji došlo od poslední třetiny 18. století až do první třetiny 20. století. Tehdy se ve štolách hlubokých 40–70 m těžilo 2 000–3 000 c ročně. Hlinka se pod názvy \"Kadaňská hlinka\" nebo \"Pravá česká hlinka\" používala zejména k výrobě venkovních nátěrů domů.\n\nV letech 1563 a 1570 jsou ve městě zmiňovány hamr na výrobu plechu a dva hamry na zpracování mědi, z nichž jeden koupila roku 1601 spolu s jezem a náhonem městská rada za 1 300 kop grošů. Později se východně od města se těžil kaolin. Zprávy o jeho výskytu pocházejí ze druhé poloviny 18. století. V letech 1890–1900 byl otevřen starší kaolinový důl a zároveň s ním spuštěna plavírna a úpravna kaolinových materiálů spojená s dolem lanovkou. Od roku 1925 se podnik nazýval Petzold-Döllovy závody. Kadaňský kaolin se nehodil k výrobě porcelánů a byl používán v papírenství nebo k výrobě užitkové keramiky.\n\nAž do první světové války byla Kadaň sídlem c. k. rakousko-uherské armády. Roku 1914 zde byl umístěn I. batalion bukovinské infanterie 42. pluku.\n\nU příležitosti dne voleb do rakouského Národního shromáždění, dne 4. března 1919, demonstrovali kadaňští sudetští Němci za právo na sebeurčení a setrvání při Rakousku. Došlo ke střetu se zde umístěnými českými ozbrojenými složkami. Podle sdělení deníku \"Neue Zürcher Zeitung\" ze 7. března 1919 bylo v Kadani usmrceno 17 osob, 30 těžce a 80 lehce zraněno (jiný zdroj uvádí 18 mrtvých, 70 těžce raněných, z nichž dalších 6 zemřelo na následky zranění). Mrtví byli pohřbení v čestném hrobě na místním hřbitově. V září 2009 byla na zdi hřbitova umístěna pamětní deska obětí masakru.\n\nPo převratu v roce 1989 byly hroby nově vysvěceny. V současnosti stále nepanuje mezi historiky shoda, proč ke střelbě došlo. Jedna verze uvádí jako viníky německé demonstranty, kteří začali střílet po vojácích. Druhá uvádí jako viníky české vojáky, kteří zahájili palbu do údajně neozbrojených civilistů. Tehdejší vyšetřovací komise konstatovala, že obě dvě strany podávají rozdílné informace a že tedy není možné viníka určit.\n\nMezi lety 1966 a 1971 byla vybudována Kadaňská přehrada.\n\nPodle sčítání 1921 zde žilo v 724 domech 8 268 obyvatel, z nichž bylo 4189 žen. 7 574 obyvatel se hlásilo k německé národnosti, 469 obyvatel se hlásilo k národnosti československé a 40 k židovské. Žilo zde 7 844 římských katolíků, 165 evangelíků, 21 příslušníků Církve československé husitské a 113 židů. Podle sčítání 1930 zde žilo v 912 domech 8 641 obyvatel. 7 692 k německé národnosti, 672 obyvatel se hlásilo k československé národnosti. Žilo zde 7 844 římských katolíků, 306 evangelíků, 46 příslušníků Církve československé husitské a 116 židů.\n\nMěsto Kadaň mělo k 1. prosinci 1930 8641 obyvatel, 17. května 1939 již jen 7650 a 22. května 1947 pouze 5062 obyvatel. Na základě Benešova dekretu č. 108 z 25. října 1945 bylo téměř veškeré německé obyvatelstvo Kadaně nuceno opustit své domovy.\n\n\nPrunéřov, který se původně táhl dlouze podél cesty, je dnes rozdělen na dvě části. Ty roztíná areál Elektráren Prunéřov a dnes již rekultivovaný prostor po těžbě hnědého uhlí. Vernéřov a Mikulovice (odtud \"Mikulovická brána\" zvaná též \"Svatá brána\" kvůli poutnímu místu ve Františkánském klášteře) ustoupily před výstavbou popílkovišť, dnes je ve Vernéřově průmyslová zóna Verne, z Mikulovic zůstal hřbitov s kostelem svatého Mikuláše.\n\nKe Kadani patří také území již zaniklých vesnic:\n\n\nHistorické čtvrti jsou Staré Město, Špitálské předměstí, Nové Město, Sedlecké předměstí, Zahradní Město (Zahradní vilová čtvrť), Vilová čtvrť – Prunéřovské předměstí a Kaolinka. Nové čtvrti jsou sídliště Budovatelů („A“), Lučany („B“), Slavín („C“), Na Podlesí („D“), sídliště 1. máje („E“), Strážiště a Vinohrady.\n\nDne 29. února 2008 bylo v Kadani přiděleno přelomové čp. 2000 pro rodinný dům v ulici Vinohrady.\n\nElektrárna Tušimice I byla v provozu od roku 1964 do roku 1998, kdy byla odstavena. Její 196 metrů vysoký železobetonový komín byl odstřelen 26. listopadu 2005. Poté byly odstraněny i zbytky stavby.\n\nElektrárna Tušimice II je tepelná elektrárna na hnědé uhlí u Kadaně (patří spolu s elektrárnami Prunéřov I a Prunéřov II do sítě elektráren ČEZ). Do provozu byla uvedena v letech 1973–1974 a má výkon 800 MW. V letech 2007–2010 prošla náročnou rekonstrukcí, při níž došlo k výměně všech základních technologických celků a 300 m vysoký komín elektrárny byl při této rekonstrukci zbořen.\n\nVe městě se nachází autobusové a vlakové nádraží. Město též obsluhují tři autobusové linky městské hromadné dopravy.\n\nMěsto Kadaň je držitelem rekordu \"nejužší ulice v České republice,\" kterou se stala Katova ulička, vedoucí z Mírového náměstí do ulice Sokolovské a měřící v nejužším místě 66,1 cm a v nejširším 131,5 cm. Kadaň se zapojila do programu regenerace městských památkových rezervací a městských památkových zón a v roce 1995 získala titul Historické město roku.\n\n\nVe městě působí hokejový klub SK Kadaň.\n\n\n\nPři klášteře minoritů s kostelem svatého Michala stála od roku 1690 Loretánská kaple. Při požáru roku 1786 byla zničena a zanikla.\n\n\n\n\n\n\n"}
{"id": "112621", "url": "https://cs.wikipedia.org/wiki?curid=112621", "title": "Annona cherimola", "text": "Annona cherimola\n\nAnnona cherimola (česky čerimoja) je rostlina z čeledi láhevníkovité (\"Annonaceae\"). Je to opadavý menší strom poskytující velmi lahodné ovoce.\n\n\n\nAnnona cherimola pochází ze severní části Jižní Ameriky z And. Roste v horách tropů a subtropů.\n\n Čerimoja poskytuje ovoce, které je považováno za nejlahodnější na světě. Konzumuje se měkká, sladká, pěnovitě-vatovitá dužina bílé nebo narůžovělé barvy. Z dužiny se též vyrábějí džusy, zmrzlina, džemy a jiné pochutiny.\n\nMalý opadavý strom dosahující výšky 5–7 m. Má šedavé plstnaté větvičky. Opadavé listy jsou eliptické až elipticky kopinaté, až 20 cm dlouhé, na rubu sametově plstnaté. Jednopohlavné květy. Souplodí je kulovité až vejcovité, 7–12 cm dlouhé s hrbolatým zeleně zbarveným povrchem a bělavou dužninou.\n\nZe souplodí se pojídá vatovitá dužnina. Toto „nejlahodnější ovoce na světě“ obsahuje asi 1,8 % bílkovin, 0,7 % tuku, 19 % sacharidů, 3,2 % sušiny, 2,1 % minerálních látek, vitamin C a stopy provitaminu A.\n\nI když čerimoja pochází z tropů, je zvyklá na chladnější podnebí, protože roste v horách. Průměrná teplota by měla dosahovat 20–30 °C. Snáší lehké mrazy do -5 °C.\n\nRozmnožuje se generativně semeny, nebo vegetativně roubováním či vzdušním hřížením. Semenáče plodí ve čtvrtém až pátém roce. Ke štěpování se používají rouby z plodících rostlin.\n\n\n"}
{"id": "112624", "url": "https://cs.wikipedia.org/wiki?curid=112624", "title": "Ústřední tibetská správa", "text": "Ústřední tibetská správa\n\nÚstřední tibetská správa (zkratka \"CTA\" z anglického ) je exilová vláda země. Považuje se za oprávněnou a legitimní vládu Tibetu. Často je proto nazývána „\"tibetská exilová vláda\"“.\n\nÚzemí Tibetu je v současné době kontrolováno vládou Čínské lidové republiky, což Ústřední tibetská správa pokládá za nelegitimní vojenskou okupaci. Dle CTA je Tibet svrchovaným státem s dlouhou tradicí nezávislosti. Současná politika dalajlámovy vlády však nežádá plnou nezávislost Tibetu, jako spíše autonomní statut, podobný jako má Hongkong nebo Macao.\n\nCTA má své sídlo v indickém městě Dharamsala, kde se 14. dalajláma usadil po svém útěku z Tibetu v roce 1959. „Historické území Tibetu“, jež tato vláda nárokuje, zahrnuje Tibetskou autonomní oblast, provincii Čching-chaj a velké části provincií Kan-su, S’-čchuan a Jün-nan.\n\nCTA vykonává mnoho vládních funkcí v rámci tibetské exilové komunity v Indii, která čítá kolem 100 000 členů. Provozuje řadu škol, zdravotnických zařízení, kulturních aktivit a projektů podporující ekonomický rozvoj. Mimo to finančně podporuje stovky Tibeťanů, kteří utekli z Tibetu, a přišli do Indie, obvykle přes Nepál. Indická vláda svolila tomu, že CTA vykonává v severní Indii dohled nad záležitostmi tibetské komunity.\n\nCTA není jako vláda uznána žádným státem. Od vlád některých zemí i od mezinárodních organizací však dostává finanční pomoc pro tibetskou exilovou komunitu v Indii.\n\nV roce 2001 tibetská exilová komunita uskutečnila demokratické volby předsedy vlády, kterým se stal Lobsang Tenzin, buddhistický mnich a učenec známý jako \"Ctihodný profesor Samdhong Rinpočhe\". Jednalo se o první demokratické volby mezi Tibeťany v dějinách. Jeho nástupcem a nejvyšším představitelem exilové vlády se v srpnu 2011 stal Lozang Sanggjä. Od března téhož roku si totiž 14. dalajlama – do té doby hlava exilové vlády – ponechal jen roli duchovního vůdce a svých politických funkcí se vzdal.\n\n\n"}
{"id": "112628", "url": "https://cs.wikipedia.org/wiki?curid=112628", "title": "Uruk", "text": "Uruk\n\nUruk (sumersky \"Unug,\" podle Bible \"Erech\" , řecky \"Orchoë\" a arabsky وركاء \"Varka\") bylo jedno ze sumerských a později babylonských měst. Nacházelo se 15 km severně od současného koryta Eufratu, zhruba 230 kilometrů na jihovýchod od Bagdádu. Existuje nepotvrzená teorie, podle které je dnešní jmeno Iráku odvozeno právě z názvu tohoto města. Jako biblický Erech měl být jedním ze sídelních měst božského lovce Nimroda.\n\nPrvními kopáči v Uruku byli Angličané William J. Loftus a H. A. Churchill v polovině 19. století, ale ti museli před útokem beduínů narychlo ustoupit. Pak nastal čas německých expedic. Pro vědu Varku objevil r. 1902 Walter Andrae a v listopadu 1912 zde zahájil vykopávky Julius Jordan. Ten první prozkoumal pahorek Varka podrobně. Po britské okupaci Iráku byly vykopávky přerušeny a Jordan je zahájil až r. 1928. Dalšími německými archeology v Uruku byli A. Nöldeke, E. Heinrich a od r. 1954 Heinrich J. Lenzen.\n\nPro Heinricha Lenzena bylo prozkoumání Uruku životním posláním a vždy toužil komplexně prozkoumat posvátný okrsek Eanna - „Dům nebes“. Tato posvátná čtvrť vznikala během 5. tisíciletí př. n. l. a na jeho konci byl Uruk městem, který se pro archeologii stal pokladem.\n\nVe vrstvě Varka V. se objevuje v posvátné čtvrti Eanna, zasvěcené bohyni Inanně nejstarší urucký (tzv. „vápencový“) chrám, v následné vrstvě zjišťujeme, že šlo o trojlodní chrám s kamennými základy, na vnější straně zdobený pilastry, jeho rozměry byly 76×30 m. Jeho rohy jsou směrovány ke čtyřem světovým stranám. Poblíž vápencového chrámu stojí monumentální stavba nejasného účelu s osmi sloupy a čtyřmi polosloupy ve dvou řadách (na prostranství 26×18 m). Sloupy byly postaveny ze sušených cihel, sloupoví vedlo do dvora, u něhož byl další chrám (34×18 m), také trojlodní. U obou chrámů vedla z vedlejších lodí schodiště na terasovitou střechu.\n\nNejstarší chrámy byly později zbořeny a posvátná čtvrť Eanna přestavěna. Stará posvátná místa byla oddělena 7 m širokou ulicí od nových staveb a čtvercového náměstí (48×48 m). K němu přiléhá sloupový sál a v jeho sousedství nový chrám (označovaný \"C\", rozměry 54×22 m). Zbytky ohořelých trámů jsou dokladem původního zastřešení. Na jih od chrámu \"C\" stál chrám \"D\", zřejmě v té době hlavní v Uruku. Měřil asi 80×51 m.\n\nAsi 500 m od čtvrti Eanna stál Anův zikkurat. Začal vznikat ještě v době urucké, ale dostavěn byl až v následující době džemdet-nasrské, tj. v posledních dvou stoletích 4. tisíciletí. V této době Uruk zaujímal plochu přes 1 km. Anův zikkurat zachovává trojlodní dělení (17,5×22,3 m) s centrální celou, uprostřed stojí piedestal, při jedné ze stěn je oltář, na němž stála socha božstva. Keramika v džemdet-nasrské době se vrací k dvoubarevné malbě červenočerné.\n\nZ této doby pochází také Alabastrová váza, masivní vysoká nádoba s bohatou reliéfní výzdobou. Na horním pásmu je zobrazena žena - bohyně Innana, před ní stojí muž, asi její kněz, bez oděvu, podávající bohyni koš naplněný plodinami. V pozadí je další postava představující snad uruckého vládce. Další postavou je služebník držící v rukou vlečku či pás. Konečně je tu beran s podstavci na hřbetě, na nich stojí dvě postavy. Prostřední pás zobrazuje průvod kněží s dary, na dvou spodních pásech je symbolikou zobrazeno bohatství země - zvířata a plodiny s nedaleko tekoucí životadárnou vodou.\n\nDo sklonku predynastického období kladou vědci i skulpturu Dámy z Varky. Jde zřejmě o část sochy představující bohyni, vytesanou do alabastru. Dámu z Varky objevil profesor Lenzen začátkem roku 1939. Mezi další předměty této doby patří i úlomek nejstarší známé kamenné stély s dvěma výjevy líčícimi \"lov na lvy\".\n\nVyšší, již nesumerské vrstvy obsahovaly nálezy babylónské. Jde o posvátný okrsek \"Irigal\" zasvěcený babylónské bohyni lásky Ištaře. Mezi mladšími vykopávkami najdeme v Uruku palác starobabylónského krále Šinkašída, trosky chrámu perského boha slunce Mithry a chrám parthského boha Garea. Archeologové dále odkrývali nejen posvátné okrsky, ale i veřejné budovy, skladiště, obchody, celé ulice a pohřebiště.\n\nPrvní archeologické nálezy z oblasti Varky pocházejí z 1. poloviny 5. tisíciletí př. n. l. ze středního chalkolitu. V této době eridskou kulturu vystřídala kultura hádží-muhammadská. Na konci 5. tisíciletí oblast vstoupila do epochy mladého chalkolitu, která je pro Sumer přelomová. Nálezy v nejhlubší vrstvě Varky jsou četnější. Jsou položeny základy prvních opevněných měst a vznikají předpoklady ke vzniku městského státu. Jeho centrem byl monumentální chrám.\n\nObdobí let 3500 - 3200 př. n. l. už pojmenování urucké kultury dosvědčuje, jaký význam město v rámci oblasti mělo. Keramika je poprvé vyráběna na hrnčířském kruhu, je leštěna a na vnější straně červeně, uprostřed období šedě natřena. Ve vrstvě XII. byl nalezen nejstarší otisk knoflíkové pečetě. Z mladší urucké kultury pocházejí nejstarší piktografické záznamy na světě. Typické pro tuto fázi jsou první kamenné základy staveb.\n\nV raně dynastické době dochází ke zvětšování měst i jejich zázemí, takže jejich katastry se začínají dotýkat, vznikají hraniční spory. Hlavní budovou města se stává centrální palác. Raně dynastické období se člení do tří částí, písemné prameny jsou zpočátku útržkovité a týkají se hospodářství, posléze se objevují i jména vládců, takže můžeme např. soudit, že bájný Gilgameš byl historickou postavou. Přesto právě urucké klínopisné tabulky měly základní význam pro rozluštění tohoto písma a jazyka Sumerů.\n\nVyvíjí se státní organizace. Původní primitivní demokracie s postavou ensiho jako knížete a také velekněze, který dohlížel nad chrámovým hospodářstvím, se mění. Růst státu si vynucuje formu monarchie, v níž se ensi (nebo později někde lugal) opírá nikoliv o souhlas rady občanů, ale o vlastní moc. Pro něho je odděleno palácové hospodářství s podobnou strukturou jako hospodářství chrámové.\n\nV Uruku vládnou první dvě dynastie podle Sumerského královského seznamu. Většinu jmen musíme pokládat za legendární postavy, vlastními nápisy jsou doloženi králové 2. dynastie Enšakušanna, Ergalkinišedudu a Lugalkisalsi. V době 1. dynastie je Uruk asi nejvýznamnějším sumerským městem, jehož zastínili až první lugalové z Uru. Král Lugalbanda zanechal zajímavou veršovanou zprávu o vysoušení bažinaté půdy.\n\nLegendárním panovníkem byl hrdina nejdelšího známého sumerského eposu král Enmerkar, který žádal po vládci Aratty (snad v Íránu), aby se mu podrobil a poslal do Uruku drahé kovy a kameny a postavil v Eridu chrám. Vládce Aratty to slíbil, pokud dostane z Uruku náklad obilí. Epos dokládá existenci i význam směnného obchodu té doby. V eposu o Gilgamešovi se vypráví o válce, která vzplanula mezi tímto uruckým králem a kišským králem Aggou, jehož poslové žádali, aby se Gilgameš podrobil nadvládě Kiše. V básni doznívá ještě vzpomínka na původní uspořádání společnosti se sněmem svobodných mužů. O politickém vzestupu Uruku se hovoří i v básni \"Enki a Inanna\".\n\nOd konce raně dynastického období význam Uruku jako střediska slábne a do popředí dějin Sumeru se dostává jen na přechodná období. Uruk je poražen králem Ummy Lugalzagezzim, který se snaží Sumer vojensky sjednotit a Uruk si zvolil za své centrum. Po čtvrtstoletí však byl poražen a Uruk začleněn do Akkadské říše. To neznamenalo pro město ještě tragédii, tou byl až vpád kmene Gutejců, kteří z Uruku začali části Sumeru vládnout. Současně však právě Utuchengal z Uruku vyhnal r. 2116 př. n. l. Gutejce ze země, aby po pěti letech sám podlehl urskému lugalovi Urnammuovi, který Sumer opět sjednotil pod vládou 3. dynastie urské. V této době se stává Uruk centrem jedné z pěti provincií a dokonce se stává sídlem královny.\n\nPo pádu Státu 3. dynastie urské se do čela sumerských měst dostává nejprve Isin a později Larsa. V Uruku již tehdy vládli amoritští vládci, kteří po oslabení Isinu několik let vládli samostatně, ale na konci 19. století př. n. l. již byli ovládáni Larsou. Nakonec se Uruk stal součástí amoritské Starobabylónská řiše. Město existovalo po celý starověk a o jeho významu v dalších obdobích svědčí nálezy z doby perské a parthské. Nešlo však už o historii města sumerského.\n\n\n\n"}
{"id": "112629", "url": "https://cs.wikipedia.org/wiki?curid=112629", "title": "Whoa, Nelly!", "text": "Whoa, Nelly!\n\nWhoa, Nelly! je debutové album kanadské zpěvačky Nelly Furtado. Album vyšlo 24. října 2000 a obsahovalo takové velké hity jako například I'm Like a Bird nebo Turn off the Light. Za píseň I´m Like a Bird dokonce obdržela prestižní cenu Grammy Awards v kategorii nejlepší píseň roku.\n\n"}
{"id": "112631", "url": "https://cs.wikipedia.org/wiki?curid=112631", "title": "Nippur", "text": "Nippur\n\nNippur (sumersky \"Nibru\", akkadsky \"Nibbur\") bylo významné mezopotamské město a všesumerské náboženské středisko. Bylo jedním z nejstarších sumerských měst, které však na svém významu neztratilo ani během období asyrského a babylónského. Jeho rozvaliny leží asi 160 km jihovýchodně od Bagdádu v governorátu Kádisíja. Původně ho omývaly břehy Eufratu, ale po změnách koryta leží Nippur uprostřed pouště východně od této řeky.\n\nNippur byl původně vesnicí uprostřed močálů, v níž lidé žili v rákosových chatrčích. Takové osady bývaly tehdy neustále ohrožovány záplavami i požáry. Nové osady vyrůstaly na stejném místě na starých troskách, současně i díky tvořivému lidskému úsilí tak pozdější vsi vystupovaly nad okolní terén. Člověk začal stavět své první chrámy a postupně i obydlí z hliněných cihel, zprvu velmi primitivních. Keramika této doby se blíží keramice z elamských Sus, v podstatě zůstává dost hrubá. Mnohem větší pokrok zaznamenalo stavitelství, oblé cihly se využívaly dokonce jako potrubí. Během 4. tisíciletí se objevují první klínové záznamy vyryté do hlíny v sumerském jazyce.\nK významným centrům sumerské civilizace patřil Nippur od raně dynastické doby. Nikdy nebyl žádným politickým centrem, ale záhy se stal střediskem uctívání (a „majetkem“) hlavního sumerského boha Enlila. Z 2. raně dynastického období pochází chrám bohyně Inanny. Ještě ranější jsou některé nalezené kamenné desky s reliéfy. Jde např. o scénu, která znázorňuje lva útočícího na býka, o něco mladší je deska hrdiny krotícího lvy a býky a deska s hodovní scénou. Konečně do 3. raně dynastické doby náleží scéna hudebníka, který obveseluje hodovníky hrou na osmistrunnou lyru.\n\nNápisy králů Uruku Lugalzageziho a urského Lugal-kigub-nidudua dokládají, že složení holdu bohu Enlilovi v Nippuru zvyšovalo královskou prestiž a legitimovalo jejich moc. Někteří vládcové se však při tomto aktu nechávali zastupovat svým ensim.\n\nTaké za vlády semitských králů Akkadu v Sumeru význam Nippuru zůstal zachován. dokládá to i tvrzení, že právě před bránu boha Enlila přivedl v okovech král Sargon Akkadský poraženého Lugalzageziho, který měl již před Sargonem snahu ovládnout celý Sumer. Poslední král akkadské říše Narámsín přestavěl oba nippurské chrámy a opravil a vyztužil opevnění. Po Akkadu následovala vláda 1. semitské dynastie urské a stavby Ur-Gura a Ur-Engura, známého svou stavební činností chrámu v Babylónu. Tyto stavby vyčnívají nad spodní části Narámsínovy. Ur-Gur dal nippurskému chrámu konečnou podobu terasovitého stupňovitého zikkuratu. Rovněž znovu přestavěl hradby města.\n\nZ následující doby známe plánek města, na němž kanál \"Šatt-en Nil\" odděluje východní čtvrť města se samostatnými hradbami, tvořícími čtverec o straně asi 860 m, která byla vlastně městem ve městě. Za dalších králů jsou nippurské chrámy opravovány a přestavovány, archeologie dokládá destruktivní činnost při nájezdech Elamitů. V opisu ze Starobabylónské říše se zachovaly v Nippuru zlomky zákoníku významného krále 3. dynastie urské Urnammua. Nippur měl své výsadní postavení po velkou část historie Sumeru, Asýrie i Babylónu. Pokud mu někteří vládcové výsady odňaly, brzy po změně politických poměrů mu nový vládce původní výsady vrátil.\n\nMezi výsadní města řadí Nippur ve svém zákoníku i babylónský král Chammurapi, přestože ten přenesl hlavní kultovní sídlo do Babylónu k poctě babylónského nejvyššího boha Marduka. Chammurapi však vtělil do atributů Marduka mnohé vlastnosti Enlila. Přesto chrám É-kur byl dlouhou dobu zanedbávaný.\nKrátce po polovině 2. tisíciletí byl chrám É-kur v Nippuru obnoven, stavělo tu několik panovníků za kassitské dynastie, poté opět následovala léta úpadku, až na konci 8. st. př. n. l. se objevují v Nippuru nápisy asyrského krále Sargona II. a král Aššurbanipal obnovil nippurský zikkurat a chrámy v největší nádheře. S pádem asyrské říše však definitivně končí sláva Nippuru a konečně za vlády Seleukovců, dědiců říše Alexandra Velikého, je chrám přeměněn v pevnost. Tato pevnost byla budována ještě za Parthů, ale za perských Sásánovců se Nippur změnil v ruiny.\nNippur byl objeven americkým pastorem a biblickým historikem Johnem P. Petersem, který stál v čele expedice Americké orientální společnosti, jež od roku 1884 plánovala výzkumy v Mezopotámii a 1885 po orientačních průzkumech vedených H. Wardem rozhodla zaměřit se na skupinu pahorků \"Niffar\". Američané získali brzy na průzkum pahorků koncesi.\n\nPeters sám byl v oblasti archeologie úplným laikem, neseznámil se s místními poměry a provedl řadu nerozvážných diplomatických tahů, jimiž si znepřátelil domorodé obyvatelstvo. Vykopávky začal 6. února 1889. Byly zcela nesystematické, Peters nechával kopat chaotické příkopy, tunely a jámy, čímž nadělal budoucímu průzkumu značné škody a potíže. Zcela opomíjel architekturu, zajímaly ho jen jednotlivé nálezy, v čemž však měl úspěch. Získal množství předmětů - cihly s nápisy, sošky, závaží a fragmenty asi 2000 hliněných tabulek. Nápisy na těchto tabulkách dosvědčily, že objevené město se nazývalo Nippur.\n\nV dubnu 1889 vyvrcholily potíže s domorodci. Když Peters zjistil krádeže věcí z tábora, rozhodl se k ráznému kroku, když přikázal svým tureckým četníkům, vybraných k ochraně tábora, po vetřelcích střílet. Když tak došlo k zabití příslušníka kmene Afádžů, vyhlásili domorodci americkým průzkumníkům boj. 18. dubna byl tábor přepaden a archeologové museli utéci, přičemž zachránili aspoň část vykopávek.\n\nJohn Peters se dokázal na novou expedici připravit lépe a 14. ledna 1890 začal znovu kopat. Během necelých čtyř měsíců zde našel množství úlomků váz a sošek, pečetí na cihlách a asi 5000 tabulek. Všechny nálezy odvezl do USA, kde je věnoval muzeu Pennsylvanské univerzity ve Philadelphii.\n\nPro archeologii a světovou historii mají mnohem větší hodnotu práce vedené konzulem USA J. H. Haynesem. V pahorku Niffar strávil s přestávkami celkem 38 měsíců. V první fázi zde byl od března 1893 do února 1896, poté od února 1899 do května 1900. Většinou se musel spolehnout na pomoc domorodých asistentů. Ačkoliv také nebyl historik, archeolog ani architekt, dokázal přinést světu mnoho nových poznatků z nejstarší historie Sumeru.\n\nObjevil přes 500 hrobů, více než tisíc pečetí a pečetních válečků, množství střepin váz a sošek, především však archív 50 000 hliněných tabulek, které posléze vědci zpracovávali přes půl století. Z klínopisných textů vyčetli jména nejstarších vládců sumerských měst Uru, Uruku a dalších až po historii babylonských říší. Nález těchto tabulek byl posledním argumentem pro existenci sumerského národa. Tento archív byl nalezen na kopci poměrně vzdáleném od nippurského zikkuratu. Vznikal postupně od poloviny 3. tisíciletí př. n. l. až do perského období.\n\nNěkteré z textů obsahují nejstarší literární památky světa - báje, legendy a poezii. Jejich překladu z tabulek se věnoval německý badatel Hermann Hilprecht, po jehož smrti se na základě poslední vůle část tabulek dostala do sbírek univerzity v Jeně, část zůstala ve Philadelphii. Mezi nejvýznamnější texty nelezené v Nippuru patří báje o \"Potopě světa\", která byla předobrazem biblickému příběhu. Zajímavé jsou však i tabulky vypovídající o životě v sumerských městech. Např. se s nich dozvídáme, že v Nippuru znali téměř 60 druhů piva různé kvality. Zajímavá je tabulka ze 13. st. př. n. l. s nejstarším známým plánem města na světě.\n\nHaynes odkryl velkou část starověkého posvátného města Nippur. Na jednom z východních návrší určil půdorys paláce, na jižním zdivo obchodní čtvrti. Další místo skrývalo nippurskou písařskou školu se zachovanými lavicemi a skříněmi. Zjistil, že město bylo obehnáno hradbami a u jedné z chrámových ohradních zdí našel zbytky nástupiště dokládající, že Nippur byl kdysi říčním přístavem. Hospodářské záznamy na tabulkách jasně dokumentují, že celé město bylo podřízeno chrámu, který vlastnil v okolí pole i pastviny, jejichž nájemci museli chrámu dodávat doklady o výnosech, odvodech a daních.\n\nUvnitř chrámové zdi nalezl Haynes zbytky dvou svatyň a zikkuratu, chrámové stavby o několika stupních na široké obdélníkové základně. Svatyně stála na nejvyšším stupni zikkuratu. Nippurský zikkurat, který Sumerové nazývali \"É-KUR\" (Dům-hora), se skládal ze tří vrstev. Nejstarší z nich z 26. - 27. st. př. n. l. pocházela z téže doby jako nejstarší egyptská pyramida krále Džosera, prostřední z poloviny 23. st. př. n. l., kdy vládl akkadský král Narámsín, nejmladší, cihly vnější vrstvy nesly pečeť krále 3. dynastie urské Urnammua z konce 22. st. př. n. l.\n\nMěsto Nippur vystupuje v řadě mezopotamských bájí a povídek. Počátek vesmíru a lidstva vykládají etiologické mýty. Nejstarším textem je nippurský archaický válec z 25. st. př. n. l., v němž se vypráví o bohu Enlilovi a bohyni Ninchursag.\n\nSkladba \"Enlil a Ninlil\" vysvětluje vznik Měsíce. V Nippuru žili ještě předtím, než byli stvořeni lidé, bohové Enlil, Ninlil a Ninšebaraguma. Ta varuje svoji dceru Ninlil před koupelí v kanálu, neboť by ji mohl svést Enlil. Dívka však nedbá matčina varování a je skutečně Enlilem svedena. Na svět přivede boha Měsíce Nannara. Když je Enlil odsouzen za trest do podsvětí, jde Ninlil s ním a cestou je svedena ještě třikrát. Tak jsou splozeni tři podsvětní bohové. Ty dá Enlil za sebe jako náhradu za to, že může podsvětí opustit a žádá za to dovolení, aby směl jejich nejstarší bratr Nannar vystoupit na nebe jakožto Měsíc.\n\nVe \"Zpěvu o motyce\" je vysvětlen vznik světa a lidí. Když Enlil oddělil zemi a nebe, vyhloubil rýčem v zemi otvor a z něho první lidé vyrašili jako tráva.\n\n\"Epos o Atrachasísovi\" je nejstarším babylónským mytologickým eposem. Zprvu byli bohové ještě lidmi a museli v potu tváře pracovat. Nižší bohové Igigové unaveni těžkou prací se vzbouřili proti vyšším bohům, Annunakům a obklíčili svatyni boha Enlila v Nippuru. Annunakové pak po poradě rozhodli stvořit člověka, který by pracoval místo stávkujících Igigů. Když se pak lidé rychle rozmnoží, vyrušují bohy z klidu, a tak na ně Enlil sešle potopu světa. Jediný člověk, který se zachránil, byl Atrachasís.\nBabylónská povídka \"O chuďasovi z Nippuru\" vypráví humorně o chudém Šuninurtovi, který byl hladový a roztrhaný, chtěl si proto získat přízeň starosty a podplatit ho. Své roztrhané šaty vyměnil na tržišti za kozu a nesl ji do starostova domu. Starosta se mu ale odměnil nejhorším jídlem a pivem a vyhodil ho. Šuninurta si pak stěžoval u krále, ten mu dal nádherné šaty. Tentokrát byl u starosty bohatě pohoštěn, ale když starosta usnul, chudák ho zbil.\n\n\n"}
{"id": "112632", "url": "https://cs.wikipedia.org/wiki?curid=112632", "title": "Pražský most", "text": "Pražský most\n\nPražský most může být\n\n"}
{"id": "112633", "url": "https://cs.wikipedia.org/wiki?curid=112633", "title": "Judith Barsi", "text": "Judith Barsi\n\nJudith Barsi (6. června 1978 – 25. července 1988) byla americká herečka, hvězda dětských rolí. Krátce po jejích desátých narozeninách ji i s její matkou zavraždil otec alkoholik, který krátce poté spáchal sebevraždu.\n\n\n\n"}
{"id": "112636", "url": "https://cs.wikipedia.org/wiki?curid=112636", "title": "Zikkurat", "text": "Zikkurat\n\nZikkurat (Zikkurrat) (z babylónského \"ziqqurrat\", od kmene \"zaqāru\" „postavit na zvýšeném místě“ nebo z akkadského \"zakáru\" tyčit se, vyčnívat) jsou stupňovité věže, pnoucí se do výše (3 až 7 stupňů), vysoké několik desítek metrů, několik teras nad sebou na vrcholu schodiště vedoucí ke svatyni, kam sestupoval bůh. Tyto stavby byly rozšířeny v Mezopotámii a Elamu v době od třetího tisíciletí př. n. l. do šestého století př. n. l. Například zikkurat z Uru (2100 př. n. l.) či proslulá Babylonská věž – 90m vysoká, postavená na čtvercové základně 90 × 90 metrů.\n\nMardukův zikkurat je jeden z asi nejznámějších zikkuratů vůbec. Postaven v Babylóně. Známý též pod názvem Babylonská věž.\n\nZatím nejspolehlivější zmínku o stáří této stavby lze odvodit z prohlášení akkadského krále Šarkališarriho (?–2198 př. n. l.), který zaznamenal, že \"obnovil\" chrámovou věž v Babylonu. Dá se tedy celkem rozumně usuzovat, že tato věž musela existovat.\n"}
{"id": "112638", "url": "https://cs.wikipedia.org/wiki?curid=112638", "title": "Guadalajara (Mexiko)", "text": "Guadalajara (Mexiko)\n\nGuadalajara je velkoměsto v západní části Mexika, hlavní město státu Jalisco a druhé největší město v Mexiku vůbec. Žije zde obyvatel. Včetně aglomerace dosahuje přibližně 4,5 milionu obyvatel.\n\nMěsto je pojmenováno podle španělského města Guadalajara. Název pochází z arabštiny a znamená „řeka tekoucí mezi skalami“. Ve městě se nachází hospic Cabañas – jedna z figurujících na seznamu kulturního dědictví UNESCO.\n\n\n"}
{"id": "112640", "url": "https://cs.wikipedia.org/wiki?curid=112640", "title": "Jalisco", "text": "Jalisco\n\nJalisco [chalisko] je jeden ze 31 států Mexika. Zabírá plochu 80 386 km². Hraničí s Tichým oceánem na západě, mexickým státem Nayarit na severozápadě, státy Zacatecas, Aguascalientes, San Luis Potosí na severu, Guanajuato na východě a Colima a Michoacán na jihu. V roce 2010 ve státě Jalisco podle sčítání obyvatelstva žilo 7 350 355 obyvatel. Hlavním městem je Guadalajara.\n\n"}
{"id": "112642", "url": "https://cs.wikipedia.org/wiki?curid=112642", "title": "Nick Griffin", "text": "Nick Griffin\n\nNick Griffin (* 1. března 1959) je britský politik, předseda krajně pravicové Britské národní strany. Od roku 2009 je poslancem Evropského parlamentu.\n\nNick Griffin je synem britského politika Edgara Griffina. Na University of Cambridge nejprve studoval historii a posléze práva.\n\nOd roku 1999 je předsedou Britské národní strany (BNP). Pod jeho vedením získala BNP širší podporu britské veřejnosti a výrazně lepší volební výsledky.\n\nV roce 2001 kandidoval do britského parlamentu ve volebním obvodu \"Oldham West & Royton\" a skončil s 16% hlasů na třetím místě. Ve volbách v roce 2005 kandidoval ve volebním obvodu \"Keighley\" a získal 9,16% odevzdaných hlasů. Svou stranu vedl i v roce 2004 ve volbách do Evropského parlamentu.\n\nV roce 1998 byl podmínečně odsouzen za své výroky na téma přistěhovalectví do Velké Británie a soužití s lidmi jiných ras. Od prosince 2004 čelí dalšímu stíhání za údajné vyvolávání rasové nenávisti. 6. února 2006 byl shledán nevinným ve dvou ze čtyřech bodů obžaloby. Ve zbylých dvou bodech porota nerozhodla. V nich byl porotou v jiném složení shledán posléze též nevinným.\n\nZejména druhé stíhání Griffina za projevy jeho politických názorů vyvolalo otázky ohledně svobody slova ve Velké Británii. Za Griffinovo právo na svobodné vyjádření jeho názorů se postavil kupříkladu novinář The Sunday Times Rod Liddle.\n\nProtesty z řad levice vyvolalo pozvání Nicka Griffina, na základě neutrálního a předem stanoveného klíče, do pořadu BBC Question Time, kam jsou běžně zváni i jiní politici.\n\nNick Griffin kritizoval popírače holokaustu Davida Irvinga za připuštění, že během holokaustu zemřely až čtyři miliony Židů a napsal: \"Skuteční revizionisté nebudou zmateni tímto obratem v obhajobě příběhu \"Podvod dvacátého století\"\".\n\n"}
{"id": "112645", "url": "https://cs.wikipedia.org/wiki?curid=112645", "title": "Valdas Adamkus", "text": "Valdas Adamkus\n\nValdas Adamkus, původním jménem Voldemaras Adamkevičius, (* 3. listopadu 1926, Kaunas) je bývalý prezident Litevské republiky. Tuto funkci zastával ve dvou funkčních obdobích (poprvé byl ve funkci v letech 1998–2003, podruhé 2004–2009).\n\nValdas Adamkus se narodil v litevském Kaunasu v římskokatolické rodině. Je ženatý s Almou Adamkienė.\n\n"}
{"id": "112646", "url": "https://cs.wikipedia.org/wiki?curid=112646", "title": "Averrhoa bilimbi", "text": "Averrhoa bilimbi\n\nAverrhoa bilimbi je druh rostliny z rodu karambola a čeledi šťavelovité. Je to nižší stálezelený strom poskytující ovoce kyselé chuti. Tento druh pochází z jihovýchodní Asie stejně jako příbuzná karambola obecná (\"Averrhoa carambola\"). Nejvíce se pěstuje například v Indonésii, Malajsii a Thajsku. Díky přílišné kyselosti, způsobené vysokým obsahem kyseliny šťavelové, se nehodí k přímé konzumaci a většinou se zpracovává na džusy a kompoty. Tomuto druhu vyhovuje tropický podnebný pás. Na rozdíl od karamboly je méně odolná vůči chladu. Rozmnožuje se generativně semeny, nebo vegetativně vzdušným hřížením.\n\n\n\n"}
{"id": "112650", "url": "https://cs.wikipedia.org/wiki?curid=112650", "title": "Plíseň kokosová", "text": "Plíseň kokosová\n\nPlíseň kokosová (\"Phytophthora palmivora\") z řádu Pythiales je parazitický organizmus ze skupiny oomycet, napadající některé kulturní rostliny a působící na nich ztráty na výnosu.\n\nV  tropech a subtropech napadá hlavně papáju melounovou (\"Carica papaya\"), ananasovník (\"Ananas\"), kakaovník (\"Theobroma\"), palmu olejnou (\"Elaeis guineensis\") a láhevník (\"Annona\"). Způsobuje hnilobu kořenů, hnilobu stonku (rakovinu kůry a dřeně), zkrucování listů a nekrotické skvrnky.\n\n"}
{"id": "112652", "url": "https://cs.wikipedia.org/wiki?curid=112652", "title": "Tequila", "text": "Tequila\n\nTequila je silný destilovaný alkoholický nápoj vyráběný především v okolí města Tequila v mexickém státě Jalisco, 50 km od Guadalajary. Vyrábí se z mexického druhu \"Agave tequilana\", zvané Weberova modrá agáve. Nejběžnější druhy tequily obsahují 38 až 40 % alkoholu. Někdy se chybně uvádí, že vynálezci tequily jsou jihoameričití indiáni. Ti však vůbec neznali proces destilace. První tequilu začali vyrábět až španělští kolonizátoři.\n\nPodle mexických zákonů se může tequila vyrábět pouze v pěti oblastech. A to v celém státě \"Jalisco\", kde je nejvíce rozšířen výskyt Weberovy modré agáve. Dále pak v určitých oblastech států \"Guanajuato\", \"Michoacán\", \"Nayarit\" a \"Tamaulipas.\"\n\nNa každé láhvi tequily by mělo být označení NOM a číslo. Název NOM znamená zkratku „Norma Oficial Mexicana“. Je to ochranná známka tequily mexickým zákonem. Číslo připojené ke zkratce NOM uvádí místo, kde byla tequila vyrobena.\n\nPo deseti letech pěstování a ošetřování Weberovy modré agáve nastává období zralosti, kdy se tuhé listy rostliny osekají ze srdce agáve - tzv. \"piña\". Piña se posléze dopraví do palírny, kde je s pomocí speciálního nože - \"coa\" - půlena.\n\nRozřezané části se vloží do kotle vytápěného parou, kde se několik hodin vaří. Vůně varu připomíná marmeládu. Dlouhý var rozruší pletiva, škrob se rozloží na zkvasitelné cukry, šťáva se zahustí a dojde ke změně barvy z bílé až na hnědou.\n\nHmota připomínající povidla se lisuje a naředí vodou, protože nyní bude tři dny kvasit v kádích. Destiluje se dvakrát až třikrát na lihovost v rozmezí 50 - 60%. Vzniklý destilát ještě není tequilou ale tzv. \"tubou\" (tuba).\n\nVe finální fázi se může tuba uložit k zaokrouhlení chuti a vůně do inertních nádob nebo se nechá zrát v dubových sudech.\n\n\n"}
{"id": "112654", "url": "https://cs.wikipedia.org/wiki?curid=112654", "title": "Rebutia tarvitaensis", "text": "Rebutia tarvitaensis\n\nRebutia tarvitaensis je mimořádně zajímavý druh rodu rebucie jehož květy jsou asi vůbec největší v celém rodu. Jméno se odvozena od místa výskytu v blízkosti Tarvita (Bolívie, departament Chuquisaca, provincie Azurduy).\n\nRitter, Friedrich; Kakteen und andere Sukkulenten, 28: 78, 1977\n\nSekce \"Aylostera\", řada \"Leucanthema\"\n\nStonek jednotlivý, kulovitý, 20 - 30 mm široký, v kultuře také poněkud odnožující, později často až několikanásobně dlouhý, temeno poněkud poněkud snížené, pokryté trny mladých areol, řepovitý kořen nepatrný; pokožka světle zelená. Žeber až 13 - 15, těžko rozeznatelná, často šikmo probíhající, rozložená do nízkých, často hustě natěsnaných hrbolků; areoly oválné, asi 1,5 mm dlouhé a 1 mm široké, nažloutle hnědě plstnaté. Trnů 7 – 9, pouze okrajové, 2,5 – 5 mm dlouhé, slabé jehlovité, jemné a pružné, paprskovitě rozložené, přilehlé, červenohnědé, později šednoucí.\n\nKvěty dlouze nálevkovité, až 60 mm dlouhé, 50 – 60 mm široké, nevoňavé, veliké a často zakrývající celou rostlinu; květní lůžko polokulovité, 2,5 mm široké, pokryté malými, olivově nazelenalými šupinami s bílou vlnou a šedavě bílými štětinami; květní trubka 30 - 40 mm dlouhá, úzká, nahoře nálevkovitě se rozšiřující, nahoře asi 10 mm široká, světle načervenalá, pokrytá nazelenalými šupinami s malým množstvím bílé vlny a několika bělavými štětinami na šupinu; okvětní lístky intenzivně rumělkově červené, podlouhle kopisťovité, vybíhající do malé špičky nebo na konci poněkud roztřepené, 25 - 30 mm dlouhé, až 10 mm široké; nitky bělavé, prašníky světle žluté; čnělka bělavá, se 4 - 6 nažloutlými, sevřenými rameny blizny v úrovni nejvyšších prašníků nebo poněkud pod nimi. Plod kulovitý, 4 - 5 mm široký, zelenohnědý, pokrytý bělavou vlnou a štětinami, s malým množstvím dosti velkých semen. Semena hnědočerná, asi 1,3 mm velká, vejčitá, s bazálním hilem.\n\nVariety ani formy nebyly popsány, kromě typového sběru FR 773 byl jako \"R. tarvitaensis\" označen také sběr FR 772, který ale byl jinde označován také jako \"R. leucanthema\" var.?. Jako \"R. tarvitaensis\" můžeme někde nalézt rovněž sběr FR 935, podle kterého však byla popsána \"R. leucanthema\" var. \"cocciniflora\". Tato identifikace se však asi zakládá na chybně označených rostlinách, rozšiřovaných pod těmito sběrovými čísly ve sbírkách, F. Ritter oba tyto sběry označil za totožné.\n\nTypová rostlina, podle které byla \"R. tarvitaensis\" popsána, byla nalezena v Bolívii, u Tarvita (departament Chuquisaca, provincie Azurduy). Stejně byly lokalizovány také oba další výše zmíněné sběry, alespoň v některých literárních odkazech, F. Ritter však pro tyto dva sběry jako místo původu uvádí „Bolívie, severně od Camargo (departament Chuquisaca, provincie Nor Cinti)“.\n\n\"Rebutia tarvitaensis\" byla nalezena F. Ritterem již roku 1958, rostlina se rozšířila mezi pěstitele a zůstala zachována v některých sbírkách i přesto, že v době jejího popisu již nálezce a autor popisu žádný autentický materiál neměl k dispozici a stručný popis sestavil hlavně na základě svých původních poznámek.\nPři velkém slučování publikovaných druhů v roce 1992 (CITES Cact. Checklist) byla \"R. tarvitaensis\" zařazena mezi synonyma \"R. spegazziniana\", což v případě tohoto druhu vypadá ještě podivněji než u řady dalších takto hodnocených taxonů.\n\n\"R. tarvitaensis\" je svými květy mimořádně nápadný druh. V kultuře je dosti náročný na míru osvětlení a dostatek čerstvého vzduchu, v horších světelných podmínkách postupně přerůstají do dlouhých, nepříliš pohledných sloupků a dochází rovněž k redukci otrnění. Trvaleji vysoké teploty vrcholícího léta často vyvolávají letní stagnaci, kdy se zvyšuje nebezpečí hniloby kořenů a tím i ztráty rostlin. Při dodržení základních podmínek kultury vysokohorských rebucií rostliny však pravidelně kvetou, svými květy i celkovým vzhledem jsou nápadné v každé sbírce a určitě by si zasloužily mnohem většího rozšíření. V literatuře uváděná cizosprašnost druhu není jednoznačná, často lze pozorovat alespoň podmíněnou samosprašnost a vznik omezeného počtu semen i bez sprášení pylem z jiné rostliny.\n\n"}
{"id": "112655", "url": "https://cs.wikipedia.org/wiki?curid=112655", "title": "Křižovatka", "text": "Křižovatka\n\nKřižovatka je místo, na kterém se protínají různé dopravní trasy, např. cesty, koleje apod., které vedou do různých směrů. Obecně se jedná o místo, kde se kříží různé cesty (může se ale jednat v přeneseném významu slova i o životní cesty a osudy a to jak jednotlivce tak i celých velkých skupin lidí).\n\nJako křižovatka se označují zejména\n\nV minulosti byly mnohá města budována na místech, kde se křížily různé obchodní stezky. Průsečík takových cest byl vhodným místem pro odpočinek, nebo vzájemnou výměnu zboží.\n\n"}
{"id": "112658", "url": "https://cs.wikipedia.org/wiki?curid=112658", "title": "Nezávislost", "text": "Nezávislost\n\nPolitická nezávislost je všeobecný pojem, který značí, že nějaký stát, část obyvatelstva nebo organizace vládne sama sobě a má suverenitu.\n\nZískání takové nezávislosti často následuje po násilných událostech jako občanská válka nebo odtržení. Méně často je produktem vyjednávání. V národních dějinách hraje moment (den) získání nezávislosti často velmi významnou úlohu, bývá obvykle slaven a připomínán různými svátky a kulturními událostmi.\n\n"}
{"id": "112659", "url": "https://cs.wikipedia.org/wiki?curid=112659", "title": "Sauropodi", "text": "Sauropodi\n\nSauropodi (Sauropoda) byli příslušníci skupiny velkých až obrovských býložravých dinosaurů. Vyznačovali se většinou silně prodlouženým krkem, kvadrupední (čtyřnohou) chůzí, malou velikostí lebky v poměru k tělu a často velmi dlouhým ocasem. Někteří sauropodi představují největší suchozemské živočichy všech dob. Vyskytují se od konce triasu (asi před 210 miliony let) do úplného konce druhohor (před 66 miliony let) téměř po celém druhohorním světě.\n\nSauropodi vznikli zřejmě koncem svrchního triasu. Kdy přesně není známo, protože není jasné, které zástupce Sauropodomorpha lze považovat již za primitivní sauropody. První miliony let, koncem triasu až začátkem jury, sauropodi žili společně s příbuznou skupinou Prosauropoda. Obě skupiny si byly zevnějškem velice blízké. Už v tuto dobu představovali sauropodi velké a mohutné živočichy (7–10 m dlouhé a vážící i několik tun). Dříve se předpokládalo, že prosauropodi jsou předkové sauropodů, dnes se však paleontologové kloní k názoru, že jde o dvě byť příbuzné, tak samostatně vzniknuvší vývojové větve. Taxon Prosauropoda se již nicméně zhruba od roku 2010 mezi odborníky nepoužívá.\n\nOd začátku střední jury existovali již pouze vývojově pokročilejší sauropodi, kteří svoji sesterskou skupinu Prosauropoda plně nahradili. Začali dorůstat do větších velikostí, s délkou často v rozmezí 14 až 18 metrů. Objevili se také první obrovští sauropodi. Zkamenělé stopy nalezené v Maroku (pojmenované rodovým jménem \"Breviparopus\") svědčí o gigantickém druhu, dosahujícím odhadem podle stop dlouhých 115 cm délky asi 30 metrů. Podobných rozměrů však dosáhli i někteří pozdější sauropodi (např. \"Argentinosaurus\"). Během svrchní jury dosáhli sauropodi svého vrcholu. Velmi hojní co do počtu jedinců i druhů, byli stádní zástupci čeledi Diplodocidae, kteří spásali nízkou vegetaci. Během spodní křídy však už skupina Diplodocidae neměla srovnatelný význam a početně ustupovala. Sauropodi sice nebyli tak početní jako dříve, stále však tvořili velmi důležitou složku fauny. Přežili například zástupci čeledi Brachiosauridae, v hojných počtech se vyskytovali zástupci příbuzné skupiny Titanosauria, kde se vyvinuli někteří zvlášť obrovští zástupci. Další poměrně úspěšnou skupinou byla čeleď Rebbachisauridae.\n\nSvrchní křída byla těžkou ranou pro sauropody. Ze všech skupin prokazatelně přežili jen zástupci skupiny Titanosauria, přičemž dominantní velcí býložravci byli hadrosauři. Titanosauria se však vyskytovali v některých oblastech poměrně hojně (Evropa, Jižní Amerika). Na druhé straně v Severní Americe se jim tolik nedařilo, existuje již pouze jeden prokazatelný rod, obří (\"Alamosaurus\").\n\nJe zajímavé, že velcí sauropodi se během kolonizace menších ostrovů několikrát nezávisle na sobě vyvinuli do trpasličí formy (\"Europasaurus\" koncem jury, \"Magyarosaurus\" koncem křídy).\n\nSauropodi byli stejně jako teropodní dinosauři vybaveni sítí vnitřních vzdušných vaků, které jim zabíhaly i do dutin v kostech (obratlích, žebrech, pánevních kostech apod.), snižovaly relativní průměrnou hustotu těla a zároveň usnadňovaly respiraci těchto často obřích dinosaurů. Je pravděpodobné, že právě vyspělý respirační systém umožnil některým sauropodům dorůst do gigantických rozměrů.\n\nAčkoliv počátkem 20. století byly populární představy o sauropodech jakožto vodních zvířatech, žijících v jezerech a řekách, tyto hypotézy byly vyvráceny v roce 1951. Tehdy publikoval britský paleontolog Kenneth A. Kermack krátkou odbornou práci, v níž dokládá, že sauropodi ponoření až po hlavu ve vodě by vůbec nemohli dýchat a rychle by zahynuli kvůli působení hydrostatického tlaku. Představa sauropodů, využívajících svůj dlouhý krk jako jakýsi \"šnorchl\" byla tedy definitivně zamítnuta a vyvrácena.\n\nSauropodi byli většinou stádní živočichové. Důkazy o tom nám poskytují především poměrně hojně dochované zkamenělé otisky stop. Jsou známy též nálezy hnízdních kolonií zejména u křídových zástupců rodu Titanosauria. Zda mladí sauropodi skutečně žili první roky svého života samostatně, jak se uvádí například v dokumentárním seriálu televizní stanice BBC Putování s dinosaury, není jisté. Ukazuje se, že na počátku evoluce velkých sauropodů docházelo v jejich anatomii k celým kaskádám anatomických změn, které uzpůsobily jejich organismus pro značné zvětšování tělesných rozměrů. U některých fosilií sauropodů byly objeveny náznaky kostních nemocí (například osteomyelitidy) v podobě výrůstků, lézí a cyst.\n\nSauropodi měli díky dlouhému krku schopnost spásat z jednoho místa širokou škálu rostlinstva. Rostlinnou potravu, na rozdíl od zástupců Ornithischia, nežvýkali, ale celé sousto spolkli. To bylo rozemleté až v žaludku kameny, které tato zvířata polykala. Některé formy z konce triasu a začátku jury žily v polopouštních podmínkách, se kterými se museli vypořádat. Své přední končetiny používali na vyhrabávání kořínků rostlin (mnohé formy měly dokonce vyvinuté mohutné drápy – \"Anchisaurus\", podobně jako příbuzné prosauropodi, například \"Plateosaurus\"), na rozdíl od jiných soudobých býložravců (Dicynodontia nebo Aetosauria), byli schopní spásat vysoké části rostlin. Značnou výhodou byly i velké rozměry, které mohli sauropodi dosáhnout díky vyspělé tělesné stavbě s nohama úplně pod tělem. Velikost měla za následek i velikost trávicí soustavy, takže málo výživnou rostlinnou potravu strávili raní sauropodi (podobně jako prosauropodi) mnohem lépe než společně s nimi žijící rynchosauři a dicynodonti. Když si sauropodi nevystačili s dlouhým krkem, postavili se na zadní končetiny.\n\nSauropodi ze střední jury a pozdějších období ale byli na spásání rostlin na zadních končetinách příliš velcí. Jejich srdce by totiž nebylo schopno pumpovat krev skrz kolmý krk. Mnohé formy se proto specializovaly na spásání nízké vegetace, nebo v případě nutnosti mohly použít hmotnost svého těla na vyvrácení libovolného stromu. Jiní sauropodi nosili krk relativně vztyčený, zdvihající se od pleci v úhlu 40–50 stupňů (Brachiosauridae), případně byli nenároční konzumenti střední vegetace (Camarasauridae).\n\nVědecká studie z roku 2008 přináší názor, že sauropodi vděčili za svou ohromnou velikost potravním návykům, teplokrevnosti, a především faktu, že potravu složitě nežvýkali nýbrž polykali vcelku.\n\nPravděpodobným vysvětlením trendu zvětšování tělesných rozměrů u sauropodů byla potřeba efektivního trávicího ústrojí, nikoliv obrana před predátory. O stravovacích návycích sauropodů a jejich preferované rostlinné potravě se nicméně stále vedou odborné spory. Ukazuje se, že rostlinstvo v druhohorách bylo i při celkově vyšším objemu oxidu uhličitého v atmosféře přibližně stejně výživné jako dnešní vegetace.\n\nNěkteří vědci se domnívají, že obří sauropodi mohli být zaživa vybaveni jakýmsi pevným rohovinovým zobákem na konci čelistí (podobným želvímu), který jim umožňoval otrhat a mechanicky zpracovat dostatečné množství rostlinné potravy.\n\nSauropodi nebyli tak špatně chránění, jak se někdy uvádí, přestože šlo o pasivní obranu. Mnozí zástupci Titanosauria měli na zádech kostěný pancíř (\"Saltasaurus\"), nebo dokonce kostěné trny (\"Agustinia\"). Někteří primitivní sauropodi měli na ocasu kyj (\"Shunosaurus\"), ale bičovité ukončení, které mohlo potenciálnímu útočníkovi uštědřit velmi nepříjemnou ránu. Život ve stádu a zejména velikost byla pravděpodobně nejúčinnější ochranou před nebezpečnými dravými dinosaury. Zřejmě právě kvůli ochraně stáda putovali mladí sauropodi ve středu skupiny a větší jedinci na okrajích, jak odkazují zkamenělé stopy.\n\nVědecká studie z roku 2011 ukázala, že kamarasauři na území současného Colorada mohli ve svrchní juře každoročně migrovat v období sucha, přičemž urazili asi 300 kilometrů západním směrem. Pravděpodobně pochodovali v rodinných stádech s velkými jedinci po stranách, chránícími mláďata uprostřed. Obří stopy sauropodů (okolo metrové délky) již byly objeveny na mnoha místech světa, například v lokalitě Plagne ve Francii, kde se nachází také nejdelší dosud objevená série stop z období svrchní jury o délce 155 metrů (a počtu 110 fosilních stop). Fosilní otisky stop velkého sauropoda objevené v Jižní Koreji ukázaly, že na spodní straně nohy měli tito dinosauři síťovaný vzor, podobně jako dnešní sloni. O migracích sauropodů mezi Afrikou a Evropou vypovídá histologický rozbor jejich zubní skloviny. Výzkum fosilních stop sauropodů z Maroka ukazuje, že tito dinosauři stáčeli při chůzi své přední končetiny do strany. O zajímavé interakci sauropodů s jinými živočichy vypovídá objev z pozdní jury Švýcarska, publikovaný v roce 2019. Jedná se o částečně rozdrcený fosilní krunýř vodní želvy, náhodně rozšlápnutý velkým sauropodním dinosaurem.\n\nObjev fosilních zubů sauropoda v ruském Jakutsku (souvrství Teete) ukázal, že tito dinosauři obývali i výrazně severně ležící oblasti (tehdy asi 62° severní šířky), v období spodní křídy, kdy zde byla odhadovaná průměrná roční teplota kolem 14 °C.\n\nSauropodní dinosauři se líhnuli z vajíček jako malá zvířata o velikosti maximálně několika desítek centimetrů a hmotností několika kilogramů. O svá mláďata se navzdory některým hypotézám dospělí po nakladení snůšky nejspíš nijak víc nestarali. Byla objevena četná hnízdiště a fosilní vajíčka i s kostřičkami embryí, zejména u titanosaurů z Jižní Ameriky a Asie. Vajíčka sauropodů byla celkově velká, ale nikoliv extrémně (v poměru k dospělé velikosti zvířete). Skořápky vajíček titanosaurů měly tendenci se v průběhu inkubace ztenčovat v závislosti na měnících se podmínkách okolního prostředí.\n\nV roce 1699 popsal zub sauropodního dinosaura (zřejmě rodu \"Cetiosaurus\") v Anglii Edward Lhuyd jako \"Rutellum impicatum\". Lhuyd však ještě netušil, o jakého tvora by se mohlo jednat. V polovině 18. století byly zase v portugalské oblasti Sesimbra (v kapli Capela de Memória) na kachlicích zobrazeny fosilní otisky stop sauropodního dinosaura z období jury, o kterých se tehdy věřící domnívali, že patřily obřímu oslíkovi, který odnášel po strmém útesu Pannu Marii a malého Ježíška od rozbouřeného moře.\n\nV minulosti byli velcí zástupci sauropodů považováni za příliš těžké živočichy na suchozemský způsob života. Bývali tedy zobrazováni jako obojživelní nebo vodní zvířata, která chodila po dně jezer, spásala vodní rostlinstvo, ale hlava jim díky dlouhému krku trčela z vody. Analýza tělesné stavby sauropodů v porovnání s velkými suchozemskými a obojživelnými obratlovci ale tyto názory vyvrátila – tlak vody by jim rozdrtil plíce. Sauropodi měli navíc zuby uzpůsobené na konzumaci odolnějších suchozemských rostlin.\n\nBěhem minulých desetiletí byli sauropodi zobrazováni s velmi ohebným krkem. Primitivní sauropodi sice skutečně měli krky poměrně ohebné, ale výzkumy z posledních let ukázaly, že krk byl u vyspělých forem méně ohebný, než se myslelo, přičemž byl nošen převážně na vodorovné linii společně s zády. Příbuzní rodu \"Diplodocus\" a některé jiné formy (\"Cetiosaurus\") byli schopni zvednout krk nad úroveň zad jen velice omezeně, což jim ale nijak nepřekáželo při spásání nižšího rostlinstva, přičemž ohebnost krku do stran byla docela velká. Dokonce i dinosauří ekvivalent žiraf, příbuzní rodu \"Brachiosaurus\" (Brachiosauridae), často zobrazovaný s krkem kolmým na zem, míval krk vztyčený jen pod úhlem 40 až 50 stupňů. Při vztyčeném krku by mělo srdce enormní problémy pumpovat krev 8 metrů k hlavě a zvíře by mohlo upadnout do bezvědomí. Každopádně zřejmě nikdy nebudeme schopni přesně určit míru flexibility sauropodích krků (protože bychom potřebovali vědět více o měkkých tkáních, vazivu apod.).\n\nFakt, že vyspělí sauropodi měli poměrně velké nozdry, které byly na lebce posunuté dozadu, v minulosti přesvědčil některé badatele, že sauropodi mohli mít, podobně jako dnešní sloni, krátký chobot na shrnování rostlinné potravy do tlamy zvířete. Sauropodům však na vyvinutí podobného orgánu chyběly potřebné tvářové svaly. Myšlenka chobotu u sauropodů nikdy nebyla populární, čemuž nasvědčuje i malé množství ilustrací sauropodů vybavených chobotem.\nNedávná studie zaobírající se nozdrami dinosaurů ukázala, že dinosauří nozdry byly bližší k rypáku, než se předpokládalo. U sauropodů ze skupiny Neosauropoda, kteří se vyznačovali nosovými otvory posunutými směrem dozadu k očím, byly nozdry též posunuté směrem k špičce rypáku, přičemž s novými otvory v lebce je spojovala jakási masitá tkáň a rezonanční komora. Dinosauři jako \"Brachiosaurus\" a \"Diplodocus\" tak neměli nozdry na vrcholu hlavy, jako se často zobrazuje na ilustracích .\n\nObrovské byly i vnitřní tělesné orgány obřích sauropodů. Podle odhadů vážilo například jen srdce brachiosaurida rodu \"Giraffatitan\" asi 200 kilogramů, zatímco jeho žaludek mohl být těžký až 2500 kilogramů. Srdce pracovalo tempem asi 14 až 17 úderů za minutu a dinosaurus se nadechl přibližně 3,5krát za minutu. V jeho těle bylo podle odhadů také asi 3000 litrů krve, tedy asi 600krát více než u dospělého člověka.\n\nI když tendence k nabírání tělesné velikosti je patrná jak u sauropodů, tak u prosauropodů, největších rozměrů dosáhli právě zástupci sauropodů, kam se řadí největší a nejtěžší suchozemští živočichové všech dob. Při určení konkrétních rekordů však nastává problém – čím větší zvíře bylo, tím méně fosilií je z něj často známo. Druhým problémem jsou velikostní rozdíly mezi jedinci téhož druhu, které jsou způsobeny tím, že sauropodi zřejmě rostli po celý život. Dobrým příkladem je třeba africký \"Giraffatitan\" (někdy považovaný za druh rodu \"Brachiosaurus\"), který byl průměrně 25 metrů dlouhý, ale největší jedinci údajně dosahovali délky až 33 metrů, což je téměř o 30 % více. Když jsou známy pozůstatky jen jediného zástupce druhu, je prakticky nemožné určit, zda šlo o průměrně velkého tvora nebo spíš obra na poměry svého druhu. Po dlouhou dobu byl největším relativně dobře známým dinosaurem druh \"Brachiosaurus altithorax\", objevený na začátku 20. století. Jeho pomyslný velikostní primát vydržel až do 80. let 20. století.\n\nProblematická je nejen tělesná velikost, ale i hmotnost. Původní astronomická čísla odhadovaná pro některé rody (136–180 tun pro rod \"Ultrasaurus\", dnes již navíc neplatný) byla snížena o celou třetinu až polovinu. Sauropodi totiž disponovali, jak se ukázalo teprve před nedávnem, značně rozsáhlou soustavou vzdušných vaků a dutých kostí.\n\nS přihlédnutím ke všem kritériím nakonec zbude několik kandidátů. Lépe známý \"Sauroposeidon\" z kladu Somphospondyli (známý z prodloužených krčních obratlů, kdyby se podobal příbuzným rodům, musel být 30 až 35 metrů dlouhý a 18 metrů vysoký), přičemž je známo více kandidátů, kteří se jim v délce nebo hmotnosti blíží (\"Seismosaurus\" (resp. \"Diplodocus hallorum\"), \"Supersaurus\" a zejména \"Argentinosaurus\", \"Patagotitan\", \"Puertasaurus\" a další obří titanosauři).\n\nMožná vůbec největším sauropodem mohl být záhadný indický druh \"Bruhathkayosaurus matleyi\", který žil před asi 70 miliony let a jehož fosilie byly zběžně popsány v roce 1989. Dnes jsou již nejspíš zničeny erozí a nebyly nikdy přesně změřeny a zdokumentovány. Pokud by domnělá holenní kost skutečně měřila rovné dva metry (jak bylo udáváno), mohlo by jít o titanosaurního sauropoda dlouhého přes 40 metrů a vážícího přes 126 tun.\n\nNověji americký badatel Gregory S. Paul uvádí, že největším vědecky potvrzeným dinosaurem je \"Argentinosaurus\" s hmotností v rozmezí 65 až 75 tun, všichni ostatní zatím známí sauropodi jsou již menší (například rod \"Patagotitan\" vážil podle jeho výpočtů \"pouze\" kolem 50 tun).\n\nNaopak i ti nejmenší známí sauropodi byli relativně velcí tvorové. Jedním z nejmenších byl například druh \"Europasaurus holgeri\", žijící v období svrchní jury (asi před 154 miliony let) na území současného Německa. Při délce kolem 6 metrů a hmotnosti zhruba 1 tuny patřil doslova k \"trpasličím\" druhům.\n\nPřesnou hmotnost největších sauropodů neznáme, navíc mohla v průběhu života těchto dinosaurů poměrně výrazně kolísat v závislosti na ročním období, klimatu, dostupnosti potravy apod. Největším poměrně dobře známým sauropodem se dnes zdá být \"Puertasaurus\", který byl popsán v roce 2005 a ve velikosti zřejmě lehce překonal i svého „krajana“ argentinosaura. Jeho velikost se na základě obřích obratlů odhaduje na 35–40 m délky a 80–100 tun hmotnosti. Jisté je, že těžšími živočichy jsou pouze současné největší velryby, jako je plejtvák obrovský, dosahující hmotnosti až kolem 200 tun.\n\nJedny z největších fosilních stop sauropodů byly objeveny ve Francii v dubnu roku 2009. Měří na délku kolem 150 cm, nemusí však být zcela největší. Zajímavostí je, že sauropodi měli také nejdelší nervy, jaké kdy u obratlovců vznikly. Jednotlivé nervové buňky mohly dosahovat délky až kolem 40 metrů a vzruch byl jimi veden do mozku až 0,5 sekundy. Obří sauropodí stopy byly objeveny také v Maroku, dostaly název \"Breviparopus taghbaloutensis\" a mohly patřit dinosaurovi o délce kolem 35 metrů.\n\nPřehled největších dinosaurů viz Velikost dinosaurů.\n\nSauropoda jsou sesterskou skupinou Prosauropoda, s kterou vytváří podřád Sauropodomorpha. Sauropodi se dělí, mimo primitivních forem, na dvě hlavní přirozené skupiny – Macronaria a Diplodocimorpha. Některé výzkumy, založené na morfologii dentice, dokazují, že biodiverzita sauropodů byla zřejmě ve většině ekosystémů mnohem vyšší, než ukazují pouze kosterní nálezy. V roce 2019 byl definován nový klad obřích sauropodních dinosaurů z Jižní Ameriky, který dostal vědecké jméno Colossosauria (doslova \"kolosální ještěři\").\n\nS počtem přibližně 300 vědecky platných (validních) druhů, popsaných k červenci roku 2019 jsou sauropodi druhou nejpočetnější a druhově nejrozmanitější skupinou druhohorních dinosaurů (po teropodech s počtem 466 druhů). I s ostatními sauropodomorfy pak toto číslo činí 362 druhů.\n\nTakto vypadá zjednodušená systematika sauropodů:\n\nSauropoda:\n\nPrimitivní sauropodi se dělí na různé formy, které jsou zatím bez bližšího zařazení, s různým stupněm vyspělosti na vývojové cestě ke skupině \"Eusauropoda\". Přestože v minulosti byly zařazeny do různých čeledí, není jisté, které a zda vůbec některé vytvářely přirozenou skupinu. Nejprimitivnějším známým sauropodem je tak možná malý \"Anchisaurus\", stavbou těla poněkud podobný primitivnímu rodu \"Thecodontosaurus\". Tyto dva rody však zřejmě byli jen příbuzní sauropodů ze skupina sauropodomorpha. O něco vyspělejší byl už velký a čtyřnohý rod \"Melanorosaurus\", okolo kterého se asi sdružovala skupinka dalších sauropodů, kteří byli v minulosti považováni za prosauropody. Zda skutečně vytvářeli čeleď Melanorosauridae, není jisté. Ještě vyspělejší byl rod \"Antetonitrus\" a čeleď Vulcanodontidae, zastoupená například rodem \"Vulcanodon\". Mezi nejlépe známé primitivní sauropody z období spodní jury patří také indický rod \"Barapasaurus\".\n\nFormy z Eusauropoda, například rod \"Cetiosaurus\", měly duté obratle, do kterých zasahovaly výběžky plic (jako u dnešních ptáků). To svědčí o vyspělém metabolismu sauropodů a o možnosti podobného dýchání jako mají ptáci (ptáci potřebují během letu velké množství kyslíku). Zda byli teplokrevní jako malí teropodi, se dá jen těžko určit. Jejich velká těla se jen těžko zbavovala přebytečného tepla, takže je možné, že teplokrevnost sauropodi vývojem ztratili. Do skupiny \"Eusauropoda\" patřily mimo primitivních forem (v minulosti byly téměř všechny umístěné do čeledi Cetiosauridae) i vyspělé formy ze skupiny \"Neosauropoda\", jejichž zástupci měli zuby umístěné více v přední části čelistí a nozdry bývaly umístěné více vzadu na lebce. Dělí se na skupiny Macronaria a Diplodocimorpha.\n\nZástupci Macronaria byli většinou mohutní tvorové s krátkým ocasem a velkými nozdrami, které byly větší než očnice a zároveň umístěné poměrně vzadu na lebce. Umístění nozder mohlo souviset s ochranou před rostlinami při jejich otrhávání, přičemž jejich velikost sloužila na dostatečné zvlhčení i velmi suchého vzduchu, i když jistý význam mohly mít i při termoregulaci. Předkové Macronaria připomínali zřejmě rod \"Jobaria\". Macronaria se dělí na primitivní skupinu Camarasauridae a na bohatě zastoupenou Titanosauriformes s dvěma nebo třemi podskupinami (Brachiosauridae, Titanosauria resp. Euhelopodidae). Zastupovali ji mohutní tvorové s vysokými lebkami, které se směrem k čenichu snižovaly.\n\nCamarasauridae byli středně velcí sauropodi (v průměru 15 až 18 m) s mohutnou stavbou těla a mocnými lžícovými zuby. Měli vysoké pevné lebky s hrubými zuby, zhruba stejně dlouhé končetiny a poměrně krátký krk. Dost málo ohebný krk nosili vzpřímený a spásali střední vegetaci (vyšší než diplodici a nižší než brachiosauři), a to včetně odolných rostlin. Zřejmě žili ve velkých stádech a často představovali nejběžnější sauropody v dinosauřích společenstvích. Vyskytovali se během svrchní jury a spodní křídy. Nejlépe známý zástupce je \"Camarasaurus\".\n\nEuhelopodidae je dodnes záhadnou, málo známou výlučně asijskou čeledí sauropodů. Někdy bývá rozbita nejprimitivnější Mamenchisauridae a vlastní Euhelopodidae, jindy jsou její zástupci roztroušeni po stromu sauropodů bez vytvoření samostatné skupiny. Jednoznačně šlo o pestrou skupinu s některými znaky kamarasaurů, brachiosaurů, diplodoků a titanosaurů. I přes pochybnosti je možné, že přece jen šlo o přirozenou skupinu, nejdříve o příbuzných prvotních zástupců Titanosauiformes, přičemž jejich zvláštní znaky připomínající různé skupiny sauropodů snad vznikly vývojem v izolaci (v suché Asii byli dlouhou dobu jedinou významnější skupinou sauropodů).\n\nU těchto zvířat je častý mimořádně prodloužený krk, který však mohl být díky malé hmotnosti zdvihnutý dost kolmo, přičemž srdce dokázalo pumpovat krev do mozku, zřejmě díky zatím neznámým anatomickým přizpůsobením měkkých tkání, která obvykle nezkamení. Takto se mohli euhelopodidi krmit na nízké i na vysoké vegetaci. Třeba připomenout, že diplodoci s dlouhým krkem málo ohebným ve vertikálním směru, mívali dlouhý ocas, ale protože Euhelopodidi ho měli krátký, lze téměř s jistotou říci, že se živili nízkou i vyšší vegetací. Zástupci Euhelopodidae jako např. \"Euhelopus\", měli tenké kolíkové zuby, přičemž byli hojní během střední a svrchní jury. Ze spodní křídy nejsou přesvědčivě doloženi.\n\nDalší podskupinou Titanosaurifomes byla Brachiosauridae, reprezentovaná například rodem \"Brachiosaurus\". Její zástupci se vyznačovali vysokými lebkami, silnými lžícovitými zuby a prodlouženými krky a předníma nohama, které byly dlouhé minimálně stejně jako zadní nohy. Díky délce končetin měli brachiosauři plec výš než bedra, což jim díky přibližně vzpřímenému krku (nošenému v úhlu přibližně 45 stupňů; ilustrace se strměji drženým krkem jsou chybné) dávalo zjev žirafy. Mnohé rody nabývaly značných rozměrů a žily převážně osamotě nebo v menších skupinkách (\"Brachiosaurus\") a menší se seskupovaly do velkých stád (\"Giraffatitan\"). Tito tvorové byli hojní během svrchní jury a spodní křídy. Jeden nalezený obratel ale naznačuje, že by mohli přežít až do poloviny svrchní křídy.\n\nTřetí podskupinou Titanosauriformes je Titanosauria (svrchní jura až křída), velká a pestrá podskupina širokých sauropodů se středně dlouhými krky i ocasy, obratli bez odlehčovacích otvorů a vysokými lebkami s výrazným sklonem k rypáku. Zuby měli tenké, kolíkovité. Mnohé menší a středně velké rody neměly problém se na delší dobu vztyčit na zadní končetiny. Krk titanosarů bývá někdy zobrazován v jedné linii s trupem. Takto ho sice nejčastěji nosili během chůze, je však pravděpodobné, že ho dokázali zdvihnout do koruny stromů, i když ne tak prudce jako u brachiosauridů. Svědčí o tom i velikost předních končetin, které jsou jen o málo menší než končetiny zadní. U sauropodů, kteří nedokážou zdvihnout krk nad úroveň těla, bývají přední zkrácené (\"Diplodocus\", \"Cetiosaurus\"). Naopak u sauropodů, kteří dokážou vztyčit krk do výšky, bývají přední nohy delší nebo jen o málo kratší než zadní nohy (\"Brachiosaurus\", \"Camarasaurus\"). U některých Titanosaurů se záda směrem od plece k bedrům mírně snižovala (\"Paralititan\", \"Argentinosaurus\").\n\nTitanosauria bývá dělená na primitivní formy (\"Argentinosaurus\") a dvě vyspělejší čeledi. První je Saltasauridae (Titanosauridae), jako např. rod \"Saltasaurus\", což bývali většinou menší masivní sauropodi (přibližně 15 m dlouzí); nevýhody jejich „malé“ velikosti jim vynahradil kostěný pancíř pokrývající záda a svrchní stranu krku a ocasu. Pancíř se u nich vyskytoval dost často (několik druhů ho druhotně ztratilo) a zřejmě chránil i některé primitivní druhy titanosaurů. Tito tvorové byli úspěšní hlavně v druhé polovině svrchní křídy. Druhou dobře rozpoznatelnou skupinou byla Nemegtosauridae, jehož zástupci zjevem připomínali diplodocidy, mezi které byli dříve i zařazeni. Měli lehčí stavbu těla a nižší protáhlejší lebky. Vyskytovali se během křídy. Další čeledí byla zřejmě Agustiniidae, což byli titanosauři se specializovaným kostěným brněním (jejich klasifikace ale není jistá) a Opisthocoelicaudiidae, která však možná spadala do Saltasauridae.\n\nZástupci skupiny \"Diplodocimorpha\" mívali dlouhé zadní a krátké přední končetiny dlouhý ocas často s bičovitým zakončením (kterým dokázali vydávat neuvěřitelně hlasité práskavé zvuky, bičovat protivníky a predátory nebo udržovat kontakt jako hmatovým orgánem mezi jednotlivci stáda bez očního kontaktu), krk ohebný pouze do stran (ve vertikálním směru byl strnulý) a nízkou hlavu s tenkými zuby. Nozdry měli menší a ještě více vzadu než zástupci skupiny \"Macronaria\", přičemž některým rodům srostly do jednoho otvoru (\"Diplodocus\"). Stavba těla byla jednostranně přizpůsobena na spásání nízkých a přízemních rostlin. Schopnost stát na zadních nohách využívaly jen malé druhy, obvykle se vztyčily pouze během útoku dravců, aby si chránily zranitelný krk. V průměru měli zástupci této skupiny lehčí stavbu těla než zástupci \"Macronaria\". U jediného rodu (\"Diplodocus\") se zachovaly stopy po koženém hřebeni táhnoucím se středem zad, krku a ocasu. Podobné bývaly zřejmě u sauropodů běžné. \"Diplodocimorpha\" se obecně dělí na tři čeledi: \"Rebbachisauridae\" a \"Diplodocidae\". \"Diplodocidae\" a \"Dicraeosauridae\" si jsou značně podobné, a proto je pro ně vytvořena skupina \"Diplodocoidea\", přičemž mezi typické znaky patří třeba s menším počtem jemných zubů.\n\nSpodnokřídová čeleď \"Rebbachisauridae\", jejíchž mnozí členové bývali v minulosti zařazeni do \"Dicraeosauridae\", je dodnes jen málo známá. Na tělech jejích zástupců jsou patrné modifikace oproti starším diplodokům (\"Diplodocidae\"), aby mohli konzumovat nízké rostlinstvo i během spodní křídy (dobře je to vidět na rodu \"Nigersaurus\"). Doložený je například výskyt hrubých lžicovitých zubů, nebo rodů vybavených velkým množstvím zubů s jakýmsi zobákem na konci čelisti (podobně jako u hadrosaurů).\n\nDnes nejlépe známou podskupinou \"Diplodocimorpha\" je čeleď \"Diplodocidae\", která značně prosperovala koncem jury. V tom byla neúspěšnější skupinou sauropodů minimálně v Severní Americe, Africe a západní Evropě. Právě mnohé znaky této skupiny jsou považovány za typické pro celou skupinu \"Diplodocimorpha\", i když jsou u \"Diplodocidae\" obvykle více rozvinuté. Přestože znaky na různé úrovni typické pro příbuzné čeledi se tato zvířata vyznačovala například dobře vyvinutým bičovým zakončením na ocasu.\n\nDo této čeledi pravděpodobně patřili někteří z nejdelších suchozemských živočichů. Známé jsou pozůstatky některých rodů (\"Diplodocus\" nebo \"Supersaurus\"), dosahujících obřích rozměrů, například délka až přes 34 metrů.\n\nČeleď \"Diplodocidae\" se dělí na dvě podčeledi: robustní formy z \"Apatosaurinae\" (např. rod \"Apatosaurus\") a relativně štíhlejší \"Diplodocinae\".\n\n\"Dicraeosauridae\" (např. \"Dicraeosaurus\") je čeleď blízce příbuzná čeledi \"Diplodocidae\", ale poněkud primitivnější. Její příslušníci měli poměrně krátké krky, lehkou stavbu těla a prodloužené trny na obratlích krku, trupu i ocasu. Bývali též relativně malí (dlouzí jen okolo 10 m), což jim zřejmě pomohlo k životu v pralesech, kde spásali přízemní vegetaci. Sauropodní dinosauři z čeledi \"Dicraeosauridae\" se poměrně vzácně vyskytovali po dlouhou dobu od svrchní až do spodní jury.\n\n\n"}
{"id": "112662", "url": "https://cs.wikipedia.org/wiki?curid=112662", "title": "CTA", "text": "CTA\n\nCTA může být:\n\n"}
{"id": "112664", "url": "https://cs.wikipedia.org/wiki?curid=112664", "title": "Věznice", "text": "Věznice\n\nVěznice nebo také – podle typu či dobového kontextu a terminologie – vězení, káznice, šatlava, žalář, ústav nápravné výchovy (ÚNV), nápravně výchovný ústav (NVÚ), nápravně výchovné zařízení je zařízení, ve kterém se vykonává trest odnětí svobody.\n\nV Česku se vězení dělí podle způsobu vnějšího střežení, zajištění bezpečnosti a režimu výkonu trestu do dvou typů, a to na věznice:\n\nVěznice s ostrahou jsou podle míry svého zabezpečení diferencovány na oddělení:\n\n\nO zařazení vězně do věznice s ostrahou nebo se zvýšenou ostrahou rozhoduje soud. Do věznice se zvýšenou ostrahou soud zpravidla zařadí pachatele, kterému byl uložen výjimečný trest, kterému byl uložen trest odnětí svobody za trestný čin spáchaný ve prospěch organizované zločinecké skupiny, kterému byl za zvlášť závažný zločin uložen trest odnětí svobody ve výměře nejméně osm let, nebo který byl odsouzen za úmyslný trestný čin a v posledních pěti letech uprchl nebo se pokusil uprchnout z vazby, z výkonu trestu nebo z výkonu zabezpečovací detence. Umístění do konkrétního oddělení v rámci typu věznice s ostrahou rozhoduje ředitel věznice, ve které je odsouzený umístěn, podle míry rizika na základě doporučení odborné komise. \n\nPro mladistvé je zřizován zvláštní typ vězení – věznice pro mladistvé, který je rozdělen výše zmíněným způsobem. Do vězení pro mladistvé jsou umisťováni odsouzení, kterým ještě není osmnáct let, nebo u kterých tak rozhodl soud.\n\nV České republice je 25 věznic (a 10 vazebních věznic). V současné době se Vězeňská služba ČR potýká s přeplněností věznic. Celkový počet vězněných osob se pohybuje okolo 22 000, z toho je zhruba 2500 obviněných, tzn. umístěných ve vazbě čili ve vazební věznici (údaje platné k únoru 2010). Každá věznice má svého ředitele, centrální správu zajišťuje generální ředitelství v Praze.\n\nOd 1. ledna 2009 zahájila Vězeňská služba provoz detenčního ústavu v Brně. Zabezpečovací detence je nový typ ochranného opatření určeného pro pachatele závažné trestné činnosti. Jde o osoby s vysokou mírou nebezpečnosti pro společnost. Ústav v Brně skýtá 48 lůžek, dalších 150 míst je v Opavě.\n\n\n\n"}
{"id": "112665", "url": "https://cs.wikipedia.org/wiki?curid=112665", "title": "Seznam věznic v Česku", "text": "Seznam věznic v Česku\n\nV České republice jsou zřízeny následující vazební věznice a věznice:\n\n\n\n\n"}
{"id": "112669", "url": "https://cs.wikipedia.org/wiki?curid=112669", "title": "ČSN", "text": "ČSN\n\nČSN je chráněné označení českých technických norem. ČSN bylo rovněž oficiální označení československých státních norem (od roku 1964), od roku 1991 československých norem (československých technických norem). Tvorbu a vydávání ČSN v současné době zajišťuje Úřad pro technickou normalizaci, metrologii a státní zkušebnictví.\n\nZkratka ČSN původně znamenala Československá státní norma, později Československá norma, kromě ní existovaly ještě centrálně vydávané oborové normy (zkratka ON), číslované shodným systémem (původně \"úsekové normy\"), a \"podnikové normy\" (PN). Po osamostatnění České republiky bylo označení ČSN zachováno a zákon č. 22/1997 Sb. závazný výklad zkratky neobsahuje. Neoficiálně se její význam vykládá slovy Česká soustava norem. Zákonem chráněné výlučné slovní označení je česká technická norma.\n\nZa písmennou značkou normy (ČSN) se uvádí šestimístné třídicí číslo, v němž první dvojčíslí se odděluje mezerou a\nznačí třídu norem (00–99 udává širší hospodářský obor). Třetí a čtvrtá číslice označuje skupinu a podskupinu norem a poslední dvojčíslí představuje pořadové číslo normy.\n\nPřevzaté (harmonizované) Evropské normy se označují původním označením, před něž je přidána zkratka ČSN. Norma tak může být označena například \"ČSN EN 12899-1\", \"ČSN EN ISO 9001\", \"ČSN IEC 61713\", \"ČSN ETS 300 976\" apod. Normě bývá zároveň přiřazen třídicí znak ve formě tradičního šesticiferného označení podle třídy ČSN.\n\nPodle Evropských norem se zavádí i praxe označovat za dvojtečkou normu rokem vydání, například \"ČSN EN ISO 9000:2001\". Není-li udán, rozumí se norma v aktuálním znění.\n\n28. prosince 1928 byla založena Československá normalisační společnost (se zkratkou ČSN). Jejími členy byly velké průmyslové podniky.\n\nVládní nařízení č. 311/1940 Sb. o závaznosti českomoravských, případně československých technických norem při dodávkách a pracích pro veřejné úřady, ústavy, podniky a fondy, ukládalo zadavatelům dodávek a prací pro veřejné subjekty nebo s jejich podporou, aby dodavatelům a objednatelům ukládali podmínku, že práce musí odpovídat českomoravským technickým normám. Výtisky norem dodával Normalisační úřad bezplatně.\n\nVládní nařízení č. 439/1941 Sb., o závaznosti českomoravských norem požárně-technických.\n\nVládní nařízení 201/1942 Sb., o závaznosti technických norem, obchodních a dodacích podmínek a předpisů o jakosti a označování, umožňovalo ministerstvu obchodu a práce, aby vyhláškou v Úředním listu stanovilo obecnou závaznost technických norem, podmínek nebo jiných předpisů.\n\nZákon č. 84/1948 Sb., o závaznosti hospodářských a technických norem, umožňoval ústředním orgánům státní správy, aby v Úředním listu a slovenském Úředním věstníku, vyhláškou stanovily závaznost hospodářských nebo technických norem, které vydala Československá společnost normalizační nebo Elektrotechnický svaz československý.\n\nVládní nařízení č. 45/1951 Sb., o technické normalisaci, zavádělo státní, úsekové a podnikové normy. Pokud norma nebyla označena jako směrná, byla závazná. Vydávání norem řídil Úřad pro normalisaci, vydání normy bylo oznamováno v Úředním listu. Nově zavedená zkratka ČSN měla jednoznačně stanovený význam \"Československá státní norma\". Úkolem Úřadu pro normalisaci bylo mimo jiné propracovávat metody přechodu na sovětské státní normy.\n\nZákon č. 35/1957 Sb., o technické normalisaci doplnilo vládní nařízení č. 46/1957 Sb., o technické normalisaci, Směrnice č. 79/1958 Ú. l., o vykládání návrhů státních norem a podávání připomínek k těmto návrhům, a vyhláška č. 156/1960 Sb., kterou se vyhlašuje nový druh technických norem (oborové normy). Technickými normami byly nejen státní, úsekové a podnikové normy, ale i sjednané technické podmínky a další druhy norem, které Státní úřad pro vynálezy a normalisaci jako technické normy vyhlásil. Pokud technická norma nebyla označená jako doporučená, byla závazná.\n\nZákon č. 96/1964, o technické normalizaci a vyhláška Úřadu pro normalizaci a měření č. 97/1964 Sb., kterou se provádí zákon o technické normalizaci, zavedly tři druhy norem: státní norma (ČSN), oborová norma (ON) a podniková norma (PN). Státní normy schvaloval Úřad pro normalizaci a měření, oborové normy příslušný ústřední orgán státní správy. Všechny druhy technických norem byly závazné pro organizace vyrábějící příslušné výrobky nebo provádějící příslušnou činnost a též pro pracovníky, pokud s nimi byli seznámeni. Technické normy zákon označuje za právní předpisy konstatováním, že nesmějí být v rozporu s jinými právními předpisy. Technická norma nižšího stupně nesměla být v rozporu s technickou normou vyššího stupně. Výjimku mohl povolit orgán, který normu schválil, nebo jiný orgán v normě uvedený.\n\nDo roku 1997 technickou normalizaci upravoval zákon č. 142/1991 Sb., o československých technických normách, ve znění zákona č. 632/1992 Sb. Podle tohoto zákona byla obecně závazná ta ustanovení technických norem, u kterých to bylo uvedeno. Ústředním orgánem státní správy v oblasti technických norem byl Federální úřad pro normalizaci a měření. Podle novely tohoto zákona 31. prosince 1993 pozbyly platnosti všechny oborové normy (ON) a 31. prosince 1994 pozbyly závaznosti všechny starší ČSN, u kterých nebyla závaznost výslovně uvedena. ČSN se již nenazývají „státní normy“, ale pouze „československé normy“ nebo „československé technické normy“.\n\nPrávní rámec technické normalizace stanoví zákon č. 22/1997 Sb., o technických požadavcích na výrobky, který stanovuje práva a povinnosti související s jejich tvorbou a vydáváním. Tento zákon také stanovil, že technické normy nejsou samy o sobě právně závazné, jejich závaznost může být stanovena nebo vyplynout z jiného právního předpisu. Výjimku pak může povolit tzv. \"neopomenutelný účastník\" uvedený v normě. Ústředním orgánem státní správy je Úřad pro technickou normalizaci, metrologii a státní zkušebnictví. Zákon rovněž zakázal rozmnožování a rozšiřování českých norem nebo jejich částí bez souhlasu vydavatele.\n\nZákon zavádí pojmy: \n\nZávaznost nebo doporučení normy nebo její části může vyžadovat:\n\nNa základě zákona 22/1997 Sb. vydalo Ministerstvo průmyslu a obchodu rozhodnutí č. 203/97, kterým byl s účinností od 1. září 1997 pověřen tvorbou a vydáváním českých technických norem Český normalizační institut. Ten tuto činnost vykonával až do konce roku 2008, kdy byl rozhodnutím ministra průmyslu a obchodu zrušen. Od 1. ledna 2009 tak tvorbu a vydávání ČSN zajišťoval Úřad pro technickou normalizaci, metrologii a státní zkušebnictví. Od 1. 1. 2018 přešly všechny činnosti související s tvorbou, vydáváním a distribucí technických norem na Českou agenturu pro standardizaci. (ČAS). \n\nJakožto úřední díla jsou normy ČSN vyloučeny z ochrany autorským zákonem. Práva obdobná autorským jsou však chráněna speciálním ustanovením zákona č. 22/1997 Sb. (§ 5, odstavec 8), jímž je zakázáno rozmnožování a rozšiřování českých norem nebo jejich částí bez souhlasu vydavatele.\n\nStavební zákon č. 183/2006 Sb. v § 196 uváděl, že „pokud tento zákon nebo jiný právní předpis vydaný k jeho provedení stanoví povinnost postupovat podle technické normy (ČSN, ČSN EN), musí být tato technická norma bezplatně veřejně přístupná.“ ÚNMZ toto ustanovení vykládal tak, že stačí v pražské Národní knihovně umístit jeden výtisk, ze kterého si ale nikdo nesmí nic okopírovat, a odmítal poskytovat úplné znění norem prostřednictvím základě žádosti o informace. To odmítl soud, který úřadu nařídil normy na žádost o informaci poskytnout. Ministr průmyslu a obchodu Jan Mládek následně v listopadu 2015 nechal přílepkem k zákonu o technických požadavcích na výrobky příslušné ustanovení stavebního zákona vypustit.\n\n\n"}
{"id": "112670", "url": "https://cs.wikipedia.org/wiki?curid=112670", "title": "Stupeň", "text": "Stupeň\n\nSlovo stupeň (od \"stoupati\") znamená schod, má však řadu dalších speciálních významů:\n\n\n\n\n\n"}
{"id": "112674", "url": "https://cs.wikipedia.org/wiki?curid=112674", "title": "Koinobori", "text": "Koinobori\n\nKoinobori (: , こいのぼり) jsou vlajky ve tvaru kaprů, které se v Japonsku tradičně vyvěšují na vysoké stožáry na oslavu Dne dětí (5. května). V Japonsku je kapr tradičně asociován s chlapci kvůli síle, kterou kapři projevují při plavbě proti proudu prudkých řek. Vlajky se vyrábějí z papíru nebo z látky, na kterou se nakreslí pestrý obrázek kapra. Na stožárech se pak nechávají volně třepetat ve větru.\n\nKoinobori jsou také známé jako Sacuki-nobori (, さつきのぼり).\n\nRozměry „kapřích vlajek“ se mohou pohybovat od několika centimetrů až po několik metrů.\n"}
{"id": "112675", "url": "https://cs.wikipedia.org/wiki?curid=112675", "title": "Florence Nightingalová", "text": "Florence Nightingalová\n\nFlorence Nightingalová (12. května 1820 Florencie, Itálie – 13. srpna 1910, Londýn) byla anglická ošetřovatelka šlechtického původu, autorka odborné literatury a průkopnice srovnávací lékařské statistiky. Byla známá jako „\"dáma s lucernou\"“ („\"The Lady with the Lamp\"“).\n\nFlorence Nightingalová se narodila 12. května 1820 v Itálii ve Florencii, a proto dostala jméno Florence. Její rodiče, William Edward a Frances Nightingalová, byli zámožní a asi dva roky pobývali na svatební cestě v Evropě. Měla o rok starší sestru Parthenope. V Anglii přebývali převážně v Lea Hurst v Derbyshire. Na zimu se stěhovali do Embley v Hampshire. Florence i její sestru učil již od mala jejich otec, který vystudoval Cambridge. Učil je matematiku, dějepis, filozofii, ale i cizí jazyky (francouzštinu, italštinu, němčinu, řečtinu a latinu). Florence na rozdíl od její sestry učení bavilo. Vyrostla z ní mladá atraktivní žena, která ale neměla zájem, jak bylo v té době zvykem, vdát se a uzavřít do rodinného kruhu. Již od mala měla v sobě hodně sociálního cítění, kterému ji naučil William Smith, dědeček z matčiny strany. Ten byl členem hnutí abolicionistů, tj. hnutí za osvobození otroků v Evropě a Americe. \n\n\"„Bůh promluvil ke mně a vyzval mne do svých služeb.“\"\n\nDoma se nesetkala s velkým pochopením ani oporou, jelikož v té době mělo postavení zdravotní sestry velice špatnou pověst. Navíc v 19. století ženy z lepších domácností většinou nepracovaly. Proti tomu Florence velice protestovala, nelíbilo se ji žít v tzv. zlaté kleci, na které byly ženy v té době zvyklé. Trvalo přes 10 let než její rodiče souhlasili s tím, aby z ní byla zdravotní sestra.\n\nJejí zájem o nemocnice a práci zdravotní sestry se začal rozvíjet, když navštěvovala nemocné v jejich domovech v okolí Dörfern. Své zkušenosti potom získala hlavně v Londýnské a Edinburské nemocnici, kde se taky seznámila s Elisabeth Fryovou. Elizabeth velice zaujala sociální reforma s níž Florence přišla. V roce 1844 se stala vůdčí osobností za zlepšení lékařské péče v nemocnicích podporou Charlese Villiersea, tehdejšího prezidenta organizace za práva chudých. To vedlo k její aktivní roli v hnutí za práva chudých. \n\nZdravotní sestrou se rozhodla stát v roce 1845. Problémem doby nebylo jenom prostředí ve kterém se nemocní nacházeli, ale také nedostatečná vzdělanost sester. V nemocnicích se nedodržovaly základy hygieny, chyběla organizace práce a lidský přístup k nemocnému. Proto se taky vydala spolu s rodinnými přáteli na cestu do Itálie, Řecka a Egypta a v roce 1850 do Německa. V Německu navštívili nemocnici faráře Theodora Fliednera a školu diakonie v Kaiserswerthu nedaleko Düsseldorfu. Theodor Fliedner byl evangelický farář a tuto nemocnici a školu založil v říjnu 1836 s cílem poskytnout humanitární pomoc. V roce 1849 se Florence zúčastnila tříměsíčního kurzu v tamějších ústavech. Následně pracovala u Milosrdných sester v Paříži. V srpnu 1853 nastoupila na post superintendantky Institutu péče o nemocné dámy v Londýně, kde působila až do října 1854.\n\nV září 1853 začala Krymská válka, která s sebou přinesla tisíce zraněných vojáků, na které nebyla zdravotnická zařízení v Turecku připravena. Když se o špatné situaci vojáků v lazaretech začalo psát v novinách pro britskou veřejnost, ministr války Sidney Herbert poprosil Florence, aby zorganizovala ošetřovatelskou péči pro vojáky. Florence dala dohromady 38 zdravotních sester, se kterými 21. října odjela do Turecka (do Scutari, což je řecký název pro istanbulskou čtvrť, nyní samosprávný obvod Istanbulu s názvem Üsküdar; nachází se na asijském břehu Bosporu), kde zprvu nenašla pochopení - lékaři nechtěli sestry k nemocným pouštět.\n\nVálka přinesla kolem 400 000 mrtvých vojáků, ale mnohem více jich zemřelo vlivem špatné hygieny na choleru, tyfus a krvavé průjmy. Proti únavě, špatné výživě a životním podmínkám se Florence snažila bojovat hlavně s pomocí hygienických opatření jako je pravidelná výměna ložního prádla, adekvátní osvětlení, pravidelné větrání, zdravější strava a lepší jídelní vybavení. Zároveň podporovala aktivitu nemocných a zlepšení dodávek léčiv. Všechna tato opatřením přinesla větší šance na uzdravení zraněných a nemocných vojáků.\n\nHygienická komise z Anglie přijela až 6 měsíců po příjezdu Florence a zajistila vymytí odpadních stok a kanalizace a zlepšení větrání. Florence se povedlo dát dohromady nakonec 125 dobrovolných zdravotních sester a svou činností snížila úmrtnost ze 42 na 2 %. Rapidní pokles úmrtnosti potvrdil souvislost mezi hygienou a zdravím. Získaná praxe byla později podkladem pro její práci pro Královskou komisí pro zdraví armády o vlivu životních podmínek na zdraví.\n\nPřezdívku „dáma s lampou“ získala od vojáků, kteří si ji tak pamatovali z jejích večerních obchůzek u pacientů a veřejně známou se stala díky otištění v anglických Timesech.\n\nZatímco byla ještě stále v Turecku, vedlo 29. listopadu 1855 veřejné shromáždění na podporu práce Florence k ustanovení nadačního fondu Nightingalové pro výcvik sester, který z počátku obdržel mnoho štědrých darů. Čestným tajemníkem tohoto fondu se stal Sidney Herbert a předsedou pak vévoda z Cambridge.\n\nStále bylo potřeba doplnit vzdělání sester. K tomu došlo v roce 1860, kdy Florence otevřela první zdravotnickou školu v Anglii. Zdravotní sestry a porodní asistentky byly vedeny místními lékaři, kteří vycházeli z vědeckých a moderních norem. Tato škola vznikla v nemocnici Sv. Tomáše a dnes se jmenuje Škola Florence Nightingalové pro zdravotní sestry a porodní asistentky. První zde vystudované sestry začaly pracovat roku 1865 v ošetřovně chudobince v Liverpoolu. Vzdělání sester vedlo nejen ke zvýšení úrovně zdravotnictví, ale i ke zlepšení kreditu povolání zdravotní sestry. V čele této nové školy stála Sarah Wardrop. Studium trvalo jeden rok, během kterého budoucí sestry navštěvovaly různé přednášky, ale hlavně absolvovaly praxi pod dohledem zkušené sestry. Roku 1869 Florence spolu s Dr. Elizabeth Blackwellovou otevřely vysokou školu medicíny pro dívky.\n\nPrvní publikovaná práce Florence vzniká po jejích zkušenostech z Keiserswerthu roku 1851, byla anonymní a obsahovala její první nápady vedoucí k přípravě diakonek pro práci v nemocnici. V roce 1860 vzniká slavné dílo Florence Nightingalové Notes on Nursing, kde se autorka zaměřuje na práci sestry, a která je základním kamenem jejího učebního plánu. Zmiňuje nutnost pečlivého pozorování a taky potřebu reagovat na pacientovo přání. Tato kniha vyšla dohromady v 11 jazycích. Mezi její další známé publikace patří také Poznámky k nemocnici, kde popisuje uplatňování hygienických technik ve zdravotnických zařízeních. V roce 1874 vydává Florence další knihu s názvem Život a smrt v Indii. Zde popisuje budování královské zdravotní komise pro indickou armádu a díky které se stala vedoucí figurou boje za zlepšení zdravotní péče a veřejného zdraví v Indii.\n\nCelkem vydala Florence 200 knih, dokumentů, zpráv a letáků věnujících se sociálním problémům, záležitostem ovlivňujícím zdraví, efektivitě a nemocniční administrativě britské armády. Hrála hlavní roli v ustanovení královské komise pro zdraví armády, jejíž předsedou se stal Sidney Herbert. Přestože Florence jako žena nemohla být součástí komise, napsala pro ni zprávu o více než tisíci stranách a byla nápomocna k realizaci svých doporučení. Její zpráva vedla k zásadnímu zlepšení péče o vojáky a ustanovení armádní zdravotnické školy a detailního systému armádních lékařských záznamů.\n\nFlorence je také považována za průkopnici lékařského turismu a to na základě jejích dopisů z roku 1856, kde píše o lázních v Turecku a detailně popisuje zdravotní podmínky, fyzický popis míst, informace o stravě a jiné důležité detaily o pacientech. Dá se předpokládat, že směřovala pacienty se skromnými prostředky k cenově dostupné léčbě.\n\nPráce Florence sloužila jako inspirace pro sestry i v Americké občanské válce a vláda Unie se na Florence obrátila s prosbou o pomoc při organizaci polních nemocnic. Poskytla také znalosti zakladatelce ošetřovatelství v Americe Lindě Richardové.\n\nFlorence od mala vynikala v matematice a stala se tak průkopnicí v použití statistických údajů v oblasti epidemiologie a analýzy veřejného zdraví. Pod jejím vedením britská vláda zavedla systematické shromažďování statistických údajů o počtu obyvatel. Byla také průkopnicí ve vizuální prezentaci informací a statistických grafů a to hlavně ve svých zprávách pro členy parlamentu a úředníky, kteří neradi četli klasické statistické zprávy. Mimo jiné hojně používala koláčový graf, který byl vyvinut roku 1801.\n\nFlorence se stala příkladem nejen pro Anglii, ale i pro celý svět. Sám Jean Henri Dunant, zakladatel Červeného kříže roku 1864, potvrdil, že největším příkladem pro něj byla právě Florence.\n\n„Sice jsem zakladatelem Červeného kříže a tvůrcem Ženevské konvence, ale o úctu, která se mi dostala, se dělím s jednou anglickou dámou. To, co mě přimělo jet během války do Itálie a bitevní pole u Solferina a pomáhat, byl ten velký vzor, který nám Florence na Krymu dala.“\nZbytek svého života strávila Florence propagováním zřizování a rozvoje zdravotnických profesí a jejich organizací do moderní podoby. Byla zastáncem zlepšování péče a podmínek ve vojenských a civilních nemocnicích v Británii.\n\nFlorence Nightingalová zemřela v 13. srpna 1910 doma v Londýně. Jako uznání její práce obdržela od královny Viktorie Královský Červený kříž a jako první žena britský Řád za zásluhy pro britské impérium. Na počest jejího narození se slaví 12. květen jako Mezinárodní den sester(ošetřovatelství). Je druhou nejznámější osobností z viktoriánské doby po královně Viktorii.\n\n"}
{"id": "112680", "url": "https://cs.wikipedia.org/wiki?curid=112680", "title": "Turiec (region)", "text": "Turiec (region)\n\nTuriec ( \"Thurotzium, comitatus Thurociensis\"; \"Turz\"; \"Turóc\", \"Turec\") je region a bývalá uherská župa v dnešním Žilinském kraji na Slovensku. Na jeho území se nacházejí okresy Martin a Turčianske Teplice, jež plně respektují historické hranice regionu. Nachází se v Turčianské kotlině ohraničené pohořími Veľká Fatra (východ), Malá Fatra (sever a západ), Ždiar (jihozápad) a Kremnické vrchy (jih).\n\nCentrem župy byl Turčianský Svätý Martin (od r. 1950 jen \"Martin\"). Obyvatelstvo bylo a je převážně slovenské.\n\n"}
{"id": "112681", "url": "https://cs.wikipedia.org/wiki?curid=112681", "title": "Sběratelství", "text": "Sběratelství\n\nSběratelství je koníček – hobby, který spočívá v získávání specifického druhu předmětů (popřípadě i zážitků s nimi spojených), založeném na specifickém zájmu sběratele a jejich uchovávání ve sbírce. Tyto sbírky bývají většinou kvalitně roztříděné, zkatalogizované a atraktivně vystavené.\n\nSbírají se rozličné předměty, od mincí, Kinder figurek, obalů od čaje, brouků až po sbírání automobilů. Většina kvalitních sbírek byla v minulosti základem pro vznik profesionálních muzeí.\n\nHistorie sběratelství sahá hluboko za moderní koníčky. Mezi první „sběratele“ lze řadit vysoko postavené členy pravěkých kmenů (praktikující kostrové pohřby), kteří si nechávali nasbírané objekty pro posmrtný život při sobě. Ve středověku světští představitelé často sbírali relikvie a na zámcích šlechta často vlastnila velké zásoby nalovených vycpaných zvířat, kůží a lebek s parohy. V době kolonizace bylo módou sbírat různé předměty od domorodých kmenů jako masky a brože. Ve dvacátém století lidé často sbírali známky, ex libris a za druhé světové války se do populární kultury dostaly také baseballové karty.\n\nCarl Gustav Jung byl přesvědčen, že sběratelství pochází z evolučně vyvinutého lidského pudu z doby lovců a sběračů. Sigmund Freund se domníval, že jde o trauma z mládí kontrolovat vylučování. Werner Muensterburger zase tvrdil, že základy lidské tendence shromažďovat materiální bohatství jsou položeny v raném dětství, když si osamocené dítě hledá náhradu matky v hračkách. V podobném duchu uvažoval psychoanalytik Donald Winnicott: Ve své teorii popisuje tranzitivní objekty (\"comfort objects\"), které pomáhají nahradit chybějící matku. Podle Winnicotta jsou pak tyto objekty, vůbec první, které člověk v životě získá, tím, co pomáhá vytvořit dítěti koncept teorie mysli – a tedy i vlastní identitu. V extrémním případě může vášeň sběratelství přerůst i v diagnostikovanou chorobu známou jako Diogenův syndrom.\n\nJen v pražském Klubu sběratelů kuriozit je evidováno přes 200 netradičních sběratelských oborů. Sběratelé tzv. tradičních oborů jsou organizováni v řadě jiných klubů po celém světě, někdy se sdružují do celých svazů (nejznámější je filatelistický). Naproti tomu mnohé další obory jsou natolik specifické, že svou organizační základnu nemají.\n\n\nSběratelé mají tendenci své sbírky prezentovat na odborné i laické veřejnosti, což se děje na výstavách, v galériích i jinými způsoby. Většina z nich se zúčastňuje specializovaných společenských akcí, jako jsou burzy a výměnná setkání, vernisáže, aukce.\n\nVětšina z pokročilých sběratelů se sdružuje do sběratelských kroužků, klubů. Tyto mnohdy registrují jako společenské organizace, spolky. Pokud jich je sběratelská základna dostatečně početná a sběratelských útvarů více, utváří zájmová sběratelská sdružení včetně celorepublikových i mezistátních. Vydávají své specializované časopisy, věstníky, mají webové stránky.\n\nV návaznosti na šíři základny pak pořádají krajské, celostátní i mezinárodní výstavy. \n\n\n"}
{"id": "112682", "url": "https://cs.wikipedia.org/wiki?curid=112682", "title": "Turiec", "text": "Turiec\n\nTuriec může být:\n\n"}
{"id": "112683", "url": "https://cs.wikipedia.org/wiki?curid=112683", "title": "Turiec (přítok Váhu)", "text": "Turiec (přítok Váhu)\n\nTuriec je řeka na středním Slovensku, protékající regionem Turiec (Turčanská kotlina) v okresech Turčianske Teplice a Martin v Žilinském kraji. Je dlouhá 77,4 km. Povodí řeky je 934 km².\n\nPramení v pohoří Kremnické vrchy pod horou Svrčinník (1312,8) v nadmořské výšce 1090 m. Nejprve teče na jihozápad k obci Turček, a pak pokračuje na severozápad a Turčianskou kotlinou k obci Sklené. Směr toku je převážně z jihu na sever, přičemž vytváří velký oblouk vyklenutý na západ. Ústí zleva do Váhu ve Vrútkach v nadmořské výšce 378 m.\nNejvýznamnějšími přítoky jsou:\n\nPrůměrný roční průtok vody v Martině činí 10,9 m³/s, maximální 327 m³/s a minimální 2,2 m³/s\n\nNa horním toku byla vybudovaná přehradní nádrž Turček, jež slouží jako zásobárna pitné vody. Na řece leží města Martin, Vrútky.\n\nMezi Moškovcem a Martinem vytváří početné meandry a je chráněným územím s výskytem mnoha druhů ptáků.\n"}
{"id": "112684", "url": "https://cs.wikipedia.org/wiki?curid=112684", "title": "Supravodivost", "text": "Supravodivost\n\nSupravodivost je jev kvantové mechaniky, při němž materiál ochlazený pod svou kritickou teplotu (\"T\") vede elektrický proud bez odporu, takže se žádná energie neztrácí přeměnou na Jouleovo teplo. Supravodič také vykazuje superdiamagnetismus – uvnitř svého objemu zcela kompenzuje změny vnejšího magnetického pole, takže trvale vypuzuje magnetické siločáry ven.\n\nSupravodiče se používají zejména ve vinutích silných elektromagnetů, které dosahují magnetické indukce v řádu jednotek až desítek tesla.\n\nSupravodivost objevil v roce 1911 holandský fyzik H. Kamerlingh-Onnes, když se mu tři roky předtím podařilo zkapalnit helium a umožnit tak zchlazování látek na teplotu 4,2 K za normálního tlaku. Tím se otevřela cesta k výzkumu ve fyzice nízkých teplot. Rozhodl se provést měření elektrického odporu platiny a zlata. Odpor s teplotou klesal. Nejvíce však klesl k malé hodnotě zbytkového odporu, a to i v nejčistších vzorcích (zbytkový odpor přičítal nečistotám). Proto si vybral nakonec rtuť, která se dala opakovanými destilacemi zbavit všech příměsí a nečistot. Zjistil náhlý spád odporu rtuti na nulu. Tento jev látky s nulovým odporem byl pojmenován supravodivost. Supravodivost byla nadále zjištěna například u olova a cínu nebo niobu, u dobrých vodičů elektrického proudu jako je zlato a platina nebyla supravodivost zjištěna ani při teplotě 40 μK.\n\nTeplota, při které látka přechází z normálního do supravodivého stavu, se nazývá kritická teplota \"T\". Onnes ukázal, že proud tekoucí supravodivým závitem přetrvává i bez externího zdroje po velmi dlouhou dobu. Známý je jeho experiment, kdy připravil závit protékaný proudem ve své laboratoři v Leidenu a odvezl ho i s chladicím zařízením do Cambridge, kde na přednášce demonstroval supravodivost. Proud v závitu i po převozu stále tekl.\n\nDlouhou dobu byla supravodivost uzavřena jen mezi stěnami laboratoří. Supravodivý stav látky rozruší nejen zvýšení její teploty, ale i působení magnetického pole o velké magnetické indukci. Zdůvodnění, proč tomu tak je, objevili v roce 1933 Walther Meissner a Robert Ochsenfeld, když zjistili, že supravodiče vytlačují ze svého objemu magnetické pole a supravodič je ideálním diamagnetikem (platí pro supravodiče I. typu). Vyvrátili tím jednoduchou představu o supravodiči jen jako vodiči s nulovým elektrickým odporem. Bylo zjištěno, že se supravodivé vlastnosti materiálu vytratí při určitém magnetickém poli \"B\". Přechod ze supravodivého stavu do normálního nezávisel na tom, jak se supravodič do tohoto stavu dostal, ani jak z něj vycházel — závisel jen na hodnotách okolního pole a na teplotě. Supravodivý stav se tedy nevyznačuje pouze ideální vodivostí, ale také ideálním diamagnetismem – tedy pouze u supravodičů I. typu, což zajímalo a zajímá spoustu významných teoretiků. V současné době byl objeven tzv. \"antimeissnerův jev\". Magnetické pole je uvězněno v supravodiči a nemůže se dostat ven. Tento jev vznikne při rovnoměrném chlazení vzorku v magnetickém poli. Povrch vzorku přejde do supravodivého stavu dřív než vnitřek a pole uvnitř vzorku nemůže ven. Při dalším chlazení se supravodivá oblast zvětšuje do doby, až je vnitřek vzorku vyplněn kritickým polem. Tohoto stavu je obtížné docílit, neboť při nerovnoměrném chlazení \"uteče\" pole z vzorku.\n\nV letech 1910—1950 byly postupně nalézány různé materiály, které vykazovaly supravodivé vlastnosti. Kritická teplota byla menší než 20 K. Úspěchy experimentální fyziky byly doprovázeny snahou teoretických fyziků o vypracování teorie supravodivosti. V roce 1957 tři američtí fyzikové J. Bardeen, L. Cooper a J. R. Schrieffer vytvořili mikroskopickou teorii supravodivosti, která se zkráceně nazývá BCS teorie. Říká, že vazba mezi elektrony a fonony (kmity krystalové mřížky) může vést k párování elektronů, to je že přitažlivá interakce mezi elektrony může za jistých okolností vzniknout prostřednictví kmitů krystalové mřížky.\n\nU vodičů a polovodičů v normálním stavu vzájemné působení mezi elektrony a fonony způsobuje elektrický odpor. Elektrony, které nesou elektrický náboj, narážejí na příměsi v krystalové mřížce a rozptylují se na kmitech krystalové mřížky. Proto jsou kovy, které jsou dobrými supravodiči, v normálním stavu špatnými vodiči. V supravodivém stavu zjednodušeně vytvoří elektron při pohybu krystalovou mřížkou kladně nabitou oblast, kam je přitahován druhý elektron. Tato dynamická vazba nastává mezi dvěma elektrony a vytvoří se tak vázaný pár elektronů. Každý z těchto tzv. Cooperových párů je tvořen dvěma elektrony.\n\nVlastností Cooperových párů je, že není možné, aby se jeden Cooperův pár choval nezávisle na ostatních, tzv. koherence. Supravodivost je důsledkem toho, že se Cooperovy páry chovají jako celek. Zatímco srážky elektronů a fononů jsou v normálním stavu nezávislé, v supravodiči jsou vzájemně vázané. Supravodivost je tedy spojena s vysokým stupněm uspořádání elektronů. Indukovaný elektrický proud zůstává v supravodiči až do té doby, dokud není supravodivý stav nějakým způsobem rozrušen. Autoři této teorie, podle nichž je také pojmenována, Bardeen, Cooper a Schrieffer, za ni obdrželi Nobelovu cenu za fyziku pro rok 1972.\n\nBCS teorie nedokáže vysvětlit vznik supravodivosti u čistého bismutu za nízkých teplot.\n\nTaké pro párování elektronů, které je podstatou vysokoteplotní supravodivosti materiálů na bázi oxidů mědi, byly navrženy odlišné teoretické modely, které se podařilo v r. 2016 experimentálně potvrdit - vizte oddíl \"Vysokoteplotní supravodivost\" níže.\n\nPostupně bylo objeveno, že existují dva druhy supravodičů. První ztrácí supravodivé vlastnosti v silných magnetických polích a jsou to výhradně kovy. Takové supravodiče vysvětluje BCS teorie. Existují však také supravodiče II. typu – nejrůznější slitiny kovů i kompozitní materiály obsahující měď a nekovové složky, které supravodivé vlastnosti vykazují i ve velmi silných magnetických polích a ke ztrátě supravodivosti dochází při stokrát i vícekrát silnějších magnetických polích než u I. typu.\nSupravodiče I. typu byly objeveny dříve než II. typu, vysvětluje je BCS teorie, platí u nich supravodivé vlastnosti po dosažení menší teploty než Tc a dále pro ně platí Meissner-Ochsenfeldův jev, což znamená, že jsou také ideálními diamagnetiky.\nSupravodiče II. typu také dokonale odstíní slabá okolní magnetická pole, ale ne tak dokonale již silnější pole; ta odstíní jen částečně. Nejsou tedy dokonalými diamagnetiky.\n\nSupravodiče I. typu, které nazýváme měkké supravodiče a které byly prozkoumány jako první, jsou kovy a jejich přímé slitiny. Supravodivost u tohoto typu ale nastává až při teplotách blízko absolutní nule, proto je nutné je chladit kapalným heliem. Zkapalňování helia je však poměrně nákladné.\n\nSupravodiče II. typu stačí chladit kapalným dusíkem, který je o mnoho levnější. Proto znamenají supravodiče II. typu a z toho vyplývající vysokoteplotní supravodiče HTS materiál 21. století. Nejvyšší teplota, jaká je (prozatím) u HTS dosažena je 138 K (-135 °C). Tímto supravodičem je (HgTl)BaCaCuO. Výroba supravodiče je poměrně snadná, ale složitější je výroba dlouhých drátů, které jsou potřeba pro aplikace.\n\nDále byla supravodivost zjištěna u mnoha dalších materiálů, v organických sloučeninách, v oxidech. Kritické teploty přechodu do supravodivého stavu v objevovaných materiálech nadále narůstaly. Nárůst kritické teploty narostl až do výše 23,2 K, ale dále se tato hranice nedařila prolomit. Proto se nadále musely chladit drahým kapalným heliem. Převratný krok přinesla až druhá polovina roku 1986 a rok 1987. Fyzikům se během této doby podařilo navýšit kritickou teplotu na 100 K u stabilních a všechna kritéria supravodivosti splňujících materiálů, u méně stabilních dokonce na teploty daleko větší.\n\nPřevratem ve vývoji supravodičů vodivých za vyšších teplot (vysokoteplotní supravodiče), u nichž by se nemuselo chladit kapalným heliem, se stal leden 1986. Výzkumníci z pobočky IBM Karl Alexander Müller a Johannes Georg Bednorz zjistili ve sloučenině La-Ba-Cu-O supravodivost při teplotě 13 K a výrazný pokles odporu již při 30 K. Ačkoliv jde o kritickou teplotu v rozmezí běžném pro klasické, heliem chlazené supravodiče, objev přinesl převrat v tom, že naznačil, že supravodivost lze hledat i u oxidů keramické povahy, jež se do té doby považovaly za izolanty. Dvojice Bednorz-Müller získala za tento objev v roce 1987 Nobelovu cenu.\nJejich předpoklad se potvrdil, když se podařilo výzkumníkům univerzity v Tokiu a Houstonu vytvořit materiál na bázi LaBaCuO s kritickou teplotou 35 K. Ve stejnou dobu fyzici z Bellova komunikačního systému zvýšili na 40 K. Houstonské univerzitě se v lednu 1987 podařilo působením tlaku na materiál na bázi LaSrCuO zvýšit kritickou teplotu na 52 K.\n\nNejvětší převrat ve vývoji keramických vysokoteplotních supravodičů však nastal během února 1987. Americký vědec čínského původu Chu Ching-wu z houstonské univerzity nahradil lanthan yttriem a u materiálu na bázi YBaCuO zjistil přechod k supravodivosti u kritické teploty nad 90 K. Téměř současně se výzkumníkům z jiných zemí a ústavů podařilo na materiálu se stejnou bází, ale jiným poměrným zastoupením zvýšit kritickou teplotu ke 100 K. Objev je převratný v tom, že umožnil náhradu dosavadního drahého a špatně manipulovatelného heliového chladicího systému běžně používanými systémy s kapalným dusíkem, jelikož kritická teplota překročila hranici 77 K – bodu varu dusíku.\n\nObjev vyvolal explozi ve výzkumu, o supravodivost se začal zajímat celý svět. Tisíce vědců, fyzikové, chemici, technologové, elektronici a metalurgové začali věnovat vysokoteplotní supravodivosti velikou pozornost. Výzkumu vysokoteplotní supravodivosti se také dostala značná finanční podpora, jelikož vzhledem k předpokládaným revolučním změnám v technice v důsledku nových objevů ve vysokoteplotní supravodivosti, které by mohly přinést obrovské ekonomické úspory, chtějí být vyspělé státy či firmy u toho.\nPřed tím, než byla objevena vysokoteplotní supravodivost, tedy dokud byly k dispozici pouze klasické supravodiče s kritickou teplotou do 23 K, uplatnila se supravodivost v praxi jen v zanedbatelné míře a většinou jen ve výzkumech či jen v aplikacích, kde byla nutná. Rozšíření komerčního využití nebylo ekonomicky možné, protože manipulace s tekutým heliem byla náročnou technologií. Vývoj supravodičů s kritickou teplotou vyšší než 77 K přinesl levnější a jednodušší možnosti chlazení. Kapalný dusík je mnohokrát levnější než kapalné helium, lze jej snadno získávat ze vzduchu a nevyžaduje tak nákladnou chladicí aparaturu a navíc má vyšší chladicí účinnost.\n\nJedním z problémů keramických supravodičů jako je YBaCuO je jejich krystalická struktura, což velmi znesnadňuje výrobu drátů z těchto materiálů. Dalším problémem je nízký kritický proud, tyto látky mají tendenci ztrácet supravodivost pod vysokými proudy.\n\nPostupně byla nalezena celá řada supravodivých materiálů postavených na tzv. 1-2-3 sloučeninách s chemickým vzorcem YBaCuO nebo LaBaCuO. Nejvyšší dosažená kritická teplota je 160 K. Byly dosaženy i podstatně vyšší kritické teploty (přes 300 K), jejich supravodivost má ale krátké trvání nebo mizí již při nepatrných proudových hustotách.\n\nPříprava vysokoteplotních supravodivých keramik je snadná, avšak příprava kvalitních a využitelných supravodičů už tak lehká není. Výzkumu se hned v roce 1987 ujaly takové elektronické giganty jako je Toshiba, Hitachi či IBM. Od objevu vysokoteplotní supravodivosti je na toto téma publikováno zhruba 10 000 vědeckých prací ročně a byly objeveny i jiné než 1-2-3 struktury vykazující vysokoteplotní supravodivost.\n\nAni po dvaceti letech od první teorie není teorie supravodivosti ještě u konce. Každým rokem vznikají nové teorie a popisy, které jsou velmi složité. V roce 2003 získal Alexej Alexejevič Abrikosov Nobelovu cenu za teorii popisu supravodičů II. typu, což jsou nejrůznější slitiny kovů i kompozitní materiály obsahující měď a nekovové složky, které supravodivé vlastnosti vykazují i ve velmi silných magnetických polích a ke ztrátě supravodivosti dochází při stokrát i vícekrát silnějších magnetických polích než u I. typu.\nSoučasné cíle výzkumu vysokoteplotní supravodivosti chtějí především lépe poznat děje umožňujících Cooperovo párování elektronů. Dalším cílem je nalezení nejvyšší možné kritické teploty pro přechod do supravodivého stavu u keramik s rovinami Cu-O a překonat tak v tuto chvíli nejvyšší dosaženou kritickou teplotu 212 K. Nalézt i jiné materiály, které budou schopny vázat elektrony do Cooperových párů za ještě vyšších teplot, a zjistit jejich možnost existence dlouhotrvající supravodivosti za pokojové teploty.\n\nNovou teorii vysokoteplotní supravodivosti v kuprátech začal rozvíjet v r. 1989 teoretický fyzik Chandra Varma. V r. 2012 mu za příspěvky k objasnění vysokoteplotní supravodivosti byla udělena Bardeenova cena. Jeho teorie není založena na kvazičásticích, ale supravodivost dle ní vzniká v důsledku kvantových fluktuací a spontánnímu narušení symetrie v blízkosti absolutní nuly. V roce 2016 byla potvrzena správnost jeho přístupu, jak ukázal ve spolupráci s čínskými fyziky v teoretickém rozboru vycházejícím z výsledků experimentu ARPES.\n\nPro dosahování nízkých teplot se využívají dvoufázové metody chlazení - odpařování kapalin a rozpouštění He v He. Rozpouštění je dnes jednou z nejpoužívanějších metod. Dosahuje se u ní teploty v řádu mK. Další metodou je Boseova – Einsteinova kondenzace. Tato metoda je známá již několik desetiletí, ale jenom ve formě teoretické. Praktické zkoušení této metody trvá něco kolem deseti let. Ale znamenalo to přelom v dosahování nízkých teplot.\n\nUžití supravodičů jsou už dnes dosti rozšířená, ale většinou pouze ve speciálních aplikacích. Dnes se supravodiče stále užívají jen tam, kde je to nezbytně nutné či tam, kde je to ekonomicky výhodné.\n\nPrvním příkladem aplikace supravodivosti je supravodivá levitace. Využívá se u ní elektrické indukce supravodiče a jeho nulového měrného odporu. Každý materiál, který se nalézá v magnetickém poli, indukuje stínící vířivé proudy, které se snaží o odstínění vnějšího magnetického pole ze svého objemu. Čím větší má materiál měrný odpor, tím více vířivé proudy vytváří tepla. Vířivé proudy se v tomto důsledku úbytku tepla tlumí a do objemu projde magnetické pole. U supravodičů je situace jiná. Mají nulový měrný odpor, proto nedochází k žádnému úbytku tepla a tím se netlumí stínící vířivé proudy. To způsobuje, že vnější magnetické pole je dokonale odstíněno.\nPři jakékoliv změně vnějšího magnetického pole, tedy nejen zvýšení, ale i snížení a dokonce i při změně orientace nebo rozložení, dojde k vybuzení stínících proudů na povrchu supravodiče, což způsobí, že se supravodič snaží vykompenzovat danou změnu.\nDůsledkem toho je způsobeno, že magnet na tomto místě „zamrzne“ a ať pohneme s magnetem jakýmkoliv směrem, je magnet tažen do své původní polohy. Magnet se tak může vznášet nad supravodičem, ale stejně tak může pod supravodičem viset. Tato poloha je vcelku stabilní a magnet unese i značnou zátěž.\n\nTéto vlastnosti se dá využít v setrvačnících, které se dnes vyvíjejí pro stabilizaci polohy družic. Vesmírné teploty jsou výhodně nízké, čili odpadává starost o chlazení. Ke stabilizaci dochází při vychýlení osy setrvačníku z původního směru. Tyto setrvačníky by mohly být zdrojem kinetické energie, převeditelnou na elektrickou a mohly by tak zásobovat vesmírnou stanici.\n\nDalším využitím supravodivosti jsou levitující vlaky MAGLEV. Na bocích vagónů má tento vlak supravodivé cívky, které kolem sebe vytváří silné magnetické pole. Toto pole interaguje s polem na bocích kolejiště (vzdáleno od soupravy 10 mm) tak, že se vlak vznáší 150 mm nad zemí a pohybuje se. V současné době se tyto vlaky dokážou pohybovat až rychlostí 500 km/h, ale jejich náklady na chlazení jsou zatím příliš vysoké. V japonské prefektuře Jamanaši je v provozu testovací trať. USA zatím testuje 2 projekty, první vlak vede přes Pensylvánii a Pittsburgh, druhý Camden Yards v Baltimoru, Maryland, Baltimore-Washington letiště a Union Station ve Washingtonu D.C. Dále také probíhají testy v Anglii v Birminghamu a v Šanghaji v Číně.\n\nKdyby se při přenosu elektřiny místo hliníkového nebo měděného vedení použilo vedení supravodivé, nemuselo by kvůli omezení přenosových ztrát používat vysokého napětí, které je poté snižováno. Supravodivé magnety jsou také mnohem výhodnějšími generátory elektřiny než typické generátory. V poměru je efektivnost supravodivého generátoru 99%, zatímco typického dvakrát méně (tzn. cca 90 až 98%), za to při dvojnásobně menší velikosti supravodivého generátoru. US Department of Energy testuje generátory a rozvody. Pirrelli Wire vyrobil 150 stop dlouhý rozvod elektrické energie za použití vysokoteplotních supravodičů. Od dubna 2014 provozuje společnost RWE v německém Essenu kilometr dlouhý supravodivý kabel na bázi BiSrCaCuO v rámci běžných elektrických rozvodů. I se započítáním nákladů na chlazení kabelu (pomocí kapalného dusíku) se dosahuje úspor.\n\nZ anglického \"Superconcting Quantum Interference Device\", česky skvid. Jsou nejcitlivější zařízení na měření změn magnetického pole založené na Josephsonových jevech. Pro svou citlivost se používají všude tam, kde lze měřenou veličinu převést na magnetický tok. Ve fyzice se používají na měření susceptibilit apod. Pro lékařství je zajímavé měření magnetických polí v mozku. Tato metoda spolu s magnetickou rezonancí dává cenné poznatky o fungování lidského mozku.\n\nJejich další využití je směřováno do oblasti vyhledávání minerálů a ropy. Stala se i nezbytnou součástí zařízení na nedestruktivní vyhledávání jemných trhlin v jaderném strojírenství, letectví a automobilovém průmyslu.\n\nNejrozsáhlejšího využití dosáhla supravodivost v současné době v přístrojích pro nukleární magnetickou rezonanci (NMR), založenou na měření frekvence magnetických spinů atomových jader s nenulovým spinem v silném magnetickém poli. Toto je dnes jedna ze základních metod, využívaných při strukturní analýze organických látek. Přístroje dosahují tím lepšího rozlišení, čím silnější je magnetické pole, ve kterém se měření provádí. Takto silného magnetického pole (až 23 Tesla) lze dosáhnout pouze pomocí supravodivých magnetů, chlazených kapalným héliem.\n\nNukleární magnetická rezonance (NMR) má významné postavení zejména v chemii, protože umožňuje poměrně rychle zjistit strukturu zkoumané látky. Jiným příkladem použití NMR je ve zdravotnictví, kde se používá trochu jiný systém NMR, který je nazván zobrazování magnetické rezonance - MRI. Je to oblast, kde supravodiče mohou sloužit ve funkci zachránce. Hlavní součástkou je tu již jednou zmiňovaná SQUID (supravodivé kvantové interferenční zařízení).\n\nSupravodivost je možné v budoucnu využít v rychlých supravodivých přechodech, které budou tvořit základ budoucích počítačů, pro pohon magnetohydrodynamických lodí a vlaků, ve vesmírném průmyslu, pro vysokoproudé transformátory. Supravodivé magnety jsou využívány při magnetické rezonanci mozku, kde jsou mnohem menší a efektivnější než normální magnety. Také se používají v kruhových urychlovačích k zakřivení dráhy částic nebo jako magnetická nádoba v tokamacích a stelarátorech. Je možné je využít v elektromotorech a generátorech. Dalším využitím supravodivosti je při přerušování proudů v elektrárnách, či jinde, kterého může využít armáda pro výrobu zbraní, které budou přerušovat cizí elektronicky řízené hlavice či rakety (elektromagnetická bomba). Americká armáda do tohoto výzkumu vložila 22 milionů dolarů a chce do roku 2009 vyrobit první supravodivé rušící zbraně.\n\n\n\n\n"}
{"id": "112687", "url": "https://cs.wikipedia.org/wiki?curid=112687", "title": "Velká Fatra", "text": "Velká Fatra\n\nVelká Fatra (slovensky Veľká Fatra) je pohoří na středním Slovensku. V pohoří byl roku 2002 vyhlášen národní park.\n\nNa severu tvoří hranici oblasti řeka Váh (mezi Krpeľany a Kraľovany, díle řeka Orava. K Velké Fatře se severně od Váhu přiřazují i vrcholyŠípské Fary - Šíp, Havran, Ostré, Kečky, Radičiná a Čebrať, hranice prochází po jejich severním úpatí až po údolí Likavského potoka a jeho soutok s Váhem v Ružomberoku. Východní hranice vede širokým Revúckým podolím, Korytnickou dolinou a Starohorskou dolinou. Na jihu je k oblasti přičleněn masiv vyhlídkové hory Japeň (z geomorfologického hlediska je součástí Starohorských vrchů, které jsou samostatnou geomorfologickou jednotkou). Na Velkou Fatru z jižní strany bezprostředně navazují vulkanické Kremnické vrchy. Jižní hranice mezi těmito pohořími probíhá po geologické linii oddělující vápence od vulkanických hornin a je definována převážně Harmaneckou dolinou a v menší míře svahem hory Kotolnice, ježící od doliny jižně. Západní hranici pohoří tvoří výrazná zlomová linie, která ho odděluje od Turčianské kotliny. Hranice prochází od jihu na sever po spojnici obcí Blatnica, Necpaly, Belá-Dulice a Sklabiňa. \n\nGeomorfologické poměry Velké Fatry jsou výsledkem dlouhodobého vývoje. Pohoří Velká Fatra představuje samostatný celek patřící do Fatransko-tatranské oblasti Vnitřních západních karpat. Podle charakteristických rysů reliéfů se člení na 7 geomorfologických podcelků.\n\nNachází se v jihozápadní části pohoří a zabírá boční hřebeny a doliny svažující se do Turca. Na severu vede hranice s podcelkem Lysec Necpalskou dolinou, na východě hraničí s Hôľnou Fatrou v linii Dedošová dolina, západní úpatí Kráľovej skaly, Bystrická a Turecká dolina. Po krátkém úseku Starohorskou dolinou pokračuje hranice se Starohorskými vrchy lesním terénem po jižním úpatí hřebene Japeň a západně od obce Dolný Harmanec začíná Flochovský hřbet, podcelek Kremnických vrchů. Tato jižní hranice vede mimo údolí a je poměrně obtížně identifikovatelná. Západní okraj Bralnej Fatry strmě klesá do Turčianskej kotliny, kde se rozkládají Diviacka a Mošovská pahorkatina.\n\nNachází se v centrální části pohoří a zabírá i jižní část liptovské větve hlavního velkofatranského hřebene. Obklopují ho podcelky Velké Fatry, jen jižní hranice sousedí se Starohorskými vrchy. Západně sa nachází Bralná Fatra, na severozápadě podcelek Lysec, severně Šiprúň, východně Revúcké podolie a jihovýchodně Zvolen.\n\nNachází se v západní části pohoří a obsahuje celou turčianskou větev hlavního velkofatranského hřebene, stejně jako boční hřebeny a doliny, svažující se do Turca. Na severu prochází Ľubochnianským sedlem hranice se Šípskou Fatrou, Ľubochnianska dolina odděluje Lysec od podcelků Šiprúň a Hôľná Fatra. Sedlem mezi Javorinou (1328 m. n. m.) a Šoproňom (1370 m. n. m.) vede hranice s Hôľnou Fatrou do Belianskej doliny a sedlem mezi Prierastlým (1240 m. n. m.) a Osičným (1107 m. n. m.) do Necpalské doliny. Jižní hranice pokračuje údolím s podcelkem Bralná Fatra a západní okraj Lysce strmě padá do Turčianské kotliny. V jižní časti sousedí Mošovská pahorkatina, severněji Sklabinské podhorie a v najsevernejším výběžku je to východní okraj Turčianských niv.\n\nNachází se ve východní části pohoří a zabírá úzký pás levého břehu řeky Revúca v Revúckej doline. Na severu hraničí s podcelkem Šípská Fatra, na severovýchodě na krátkém úseku sousedí s Liptovskou kotlinou, východním sousedem jsou Ďumbierské Tatry. Jižně od Liptovské Osady Revúcke podolie hraničí s podcelkem Zvolen, západně se nachází Hôľná Fatra a Šiprúň.\n\nNachází se v severovýchodní části pohoří a zabírá čásť liptovské větve hlavního velkofatranského hřebenu. Obklopují ho pouze podcelky Velké Fatry a jako jediný netvoří vnější hranici pohoří. Severně leží Šípska Fatra, východně Revúcké podolie a jižně Hôľná Fatra. Na západě výraunou hranici s podcelkem Lysec Ľubochnianska dolina.\n\nNachází se v severní části pohoří. Až do roku 1978 byla součástí Chočských vrchů, ale pro větší geologickou příbuznost byla přeřazena do Velké Fatry. Nejvyšším vrcholem je Vtáčnik (1236,3 m n. m.).\n\nZvolenský podcelek od zbytku Velké Fatry oddeľuje Revúcka dolina na severu a západě a horské sedlo Veľký Šturec na jihu. Od východně situovaných Nízkych Tater je to Korytnická dolina a od Starohorských vrchů na jihovýchodě údolí Starohorského potoka.\n\nNejvyšším vrcholem je Ostredok (1595,58 m n. m.). V roce 2016 Názvoslovná komisia Úradu geodézie, kartografie a katastra Slovenskej republiky projednala změnu jména, polohy a výšky Ostredku. Jméno Ostredok zůstalo pro nejvyšší bod masívu, byla tak však pomenovaná jižneji položená nová kóta. Nadmořskou výšku nižší z kót úřad zpřesnil na 1 592,54 m n. m. (zaokrouhleně 1 593 m n. m.) a výšku vyšší z kót upřesnil na 1 595,58 m n. m. (zaokrouhleně 1 596 m n. m.). Jméno \"Pustolovčia\" bylo určeno jako standardní jméno pro louku na úbočí Ostredku. Nižší z kót, která byla v minulosti pojmenovaná Ostredok, byla na turistické mapě internetového portálu HIKING.SK označená jako Ostredok - rázcestie. K dalším známým horám patří například Ploská, Rakytov, Ostrá, Tlstá nebo Drienok. Seznam vrcholů vyšších než 1300 m n. m. uvádí Seznam vrcholů ve Velké Fatře.\n\nNejdelší dolinou je Ľubochnianská, dlouhá necelých 25 km. Další významné jsou Blatnická a Gaderská.\n\nHlavní hřeben směřuje od jihu z Krížné k severu, přes nejvyšší horu Velké Fatry Ostredok a dále na Suchý vrch a Ploskou, kde se dělí na severní Klačianský hřeben (nejvyšší vrchol Kľak, 1394 m) a severovýchodní Rakytovský hřeben (nejvyšší vrchol Rakytov, 1567 m). Používají se též jména Turčianská a Liptovská větev pohoří.\n\nKlačianský hřeben je zalesněný, na mnoha místech úzký a svahy strmě spadají do dolin. Rakytovský hřeben je často lučinatý, oblý a s méně strmými svahy.\nV roce 1971 bylo území Velké Fatry vyhlášeno chráněnou krajinnou oblastí (CHKO) o rozloze 60 610 ha. Nařízením vlády č. 140 ze 6. března 2002 byla CHKO Velká Fatra s účinností od 1. dubna 2002 překlasifikována na Národní park Velká Fatra.\n\nNa území Velké Fatry velké množství chráněných úuemí.\n\n\n\n\n\n\n\nNejstarším maloplošným chráněným územím je Harmanecká tisina (1949), zřízená hlavně na ochranu třetihorního reliktu tisu červeného, který dnes dosahuje na území NP Velká Fatra nejrozsáhlejšího výskytu ve střední Evropě.\n\nV lesních územích s otevřenými plochami se vyskytuje orel skalní (\"Aquila chrysaetos\") , střemhlavým letem tu loví sokol stěhovavý (\"Falco peregrinus\") , ve výškách mezi 800 - 1400 metrů hnízdí a loví datlík tříprstý (\"Picoides tridactylus\") . Řadou 5-10 stoupavých tónů čók-čúk-čýk-čík se ozývá nejmenší zástupce sov kulíšek nejmenší , prostor s ním obývá jeho příbuzný výr velký (\"Bubo bubo\") . Na balvany u potoků a potůčků usedá konipas horský (\"Motacilla cinereaa\") , stejně jako skorec vodní (\"Cinclus cinlus\") a ledňáček říční (\"Alcedeo atthis\"). V lesích a tůních loví čáp černý (\"Ciconia nigra\") . Hrabivé zastupují tetřev hlušec (\"Tetrao urogallu\") a tetřívek obecný (\"Lyrurus tetrix\") . V lesích se vyskutuje dudek chocholatý (\"Upupa epops\") , datel černý (\"Dryocopus martius\") , krkavec velký (\"Corvus corax\") , rehek domácí (\"Phoenicurus ochruros\") a lejsek šedý (\"Muscicapa striata\") . Zpěvem se prozradí linduška horská (\"Anthus spinoletta\") .\n\nNetopýry ve Velké Fatře především zastupují tyto čtyři druhy: [[vrápenec velký]] (\"Rhinolophus ferrumequinum\"), [[vrápenec malý]] (\"Rhinolophus hipposideros\"), [[netopýr velkouchý]] (\"Myotis bechsteini\") a [[netopýr pestrý]] (\"Vespertilio murinus\"). .\n\nZ plazů se ve Velké Fatře vyskytují zejména [[zmije obecná]] (\"Vipera berus\"), [[užovka hladká]] (\"Coronella austriaca\"), [[užovka stromová]] (\"Elaphe longissima\"), [[ještěrka živorodá]] (\"Lacerta vivipara\"), obojživleníky zastupují [[mlok skvrnitý]] (\"Salamandra salamandra\"), [[čolek horský]] (\"Triturus alpestris\") a [[čolek karpatský]] (\"Lissotriton montandoni\"), [[ropucha zelená]] (\"Bufo viridis\"), [[ropucha obecná]] (\"Bufo bufo\") a [[skokan hnědý]] (\"Rana temporaria\"). \n\nVelká Fatra poskytuje příznivé životní podmínky pro tři hlavní predátory: [[Medvěd hnědý|medvěda hnědého]] (\"Ursus arctos\"), [[Vlk obecný|vlka obecného]] (\"Canis lupus\") a [[Rys ostrovid|rysa ostrovida]] (\"Lynx lynx\"). Kvůli značné [[Synantopizace|synantopizaci]] je medvědí populace v pohoří považovaná za přemnoženou. Medvěd je předmětem celoroční ochrany podle zákona č. 543/2002 Z. z. o ochrane prírody a krajiny a podle vyhlášky č. 24/2003 Z. z. se jedná o chráněného živočicha evropského významu. Vlk patří v důsledku jeho pronásledování lidmi k nejohroženějším druhům v oblasti. V Evropské unii je vlk obecný chráněn Směrnicí o stanovištích č. 92/43/EEC; druh je také předmětem Bernské úmluvy. Na Slovensku není vlk chráněným druhem živočicha ve smyslu zákona o ochrane prírody a krajiny č.543/2002Z.z., avšak jsou pro něho stanoveny zvláštní podmínky ochrany ve smyslu § 37 zákona. Z §9 prováděcí vyhlášky č. 24/2003 například vyplývá zákaz lovu s použitím ok, želez, sítí nebo jedů. Podle vyhlášky MPaRV SR č. 344/2009Z.z., v nedávné době novelizované vyhláškou č. 489/2013Z.z., je vlk chráněný od 16. 1. do 31. 10., s výjimkou příhraničích oblastí s Českem, Polskem a Maďarskem, kde je druh chráněný celoročně. Populace rysa je považována za stabilní. Nejvíce ohrožuje velkofatranské šelmy ilegální lov a pytláctví, přestože všechny tři šelmy jsou na Slovensku chráněny zákonem. V Evropské unii je rys ostrovid chráněn tzv. Směrnicí o stanovištích č. 92/43/EEC; druh je také předmětem Bernské úmluvy. Na Slovensku je rys předmětem ochrany na 85 lokalitách (území europského významu). Od roku 1999 (MŽP), resp. 2001 (Ministerstvo polnohospodárstva) je tento druh celoročně chráněný. V současné době jeho ochrana vyplývá ze zákona č. 543/2002 Zb. o ochrane prírody a krajiny a podle prováděcí vyhlášky č. 24/2003 Zb. jde o chráněného živočicha evropského významu.\n\nVelká Fatra patří mezi turistické cíle. K nejvýznamnějším turistickým střediskům patří [[Donovaly]] s [[Nová hoľa|Novou hoľou]], [[Malinné (lyžařské středisko)|Malinô Brdo]], [[Vlkolínec]], [[Gaderská dolina]], [[Turecká]], lokálně i [[Harmanecká jaskyňa]] s okolím, [[Horský hotel Kráľova Studňa|Kráľova Studňa]] a [[Horský hotel Smrekovica|Smrekovica]].\n\nVýchodními turistickými lokalitami jsou hlavně obce s dlouhými dolinami na [[Turiec (region)|turčianské]] straně pohoří ([[Blatnická dolina]], [[Gaderská dolina]], [[Belianska dolina (Velká Fatra)|Belianska dolina]], [[Necpalská dolina]], [[Sklabinská dolina]] a další.), [[Harmanecká dolina]] a [[Ľubochnianska dolina]], [[Donovaly]], [[Liptovské Revúce]], [[Ružomberok]], [[Podsuchá]] a sedlo [[Malý Šturec]].\n\nHlavní hřebenová trasa vede ve směru [[Malý Šturec]] – [[horský hotel Kráľova Studňa]] – [[Krížna (Velká Fatra)|Krížna]] – [[Ostredok]] na [[Ploská|Ploskou]], kde se hřeben dělí na [[Turiec (region)|turčianskou]] a [[liptov]]skou větev. Turčianská větev pokračuje ve směru Ploská - [[Chata pod Borišovom]] – [[Malý Lysec]] - [[Jarabiná]] – [[Kľak (Velká Fatra)|Kľak]] – [[Ľubochnianske sedlo]] a končí vrcholem [[Kopa]]. Liptovská větev vede po trase [[Ploská]] – [[Čierny kameň]] – [[Malinné (Velká Fatra)|Malinné]], [[Vtáčnik]] – [[Plieška]] a [[Magura]] – [[Kútnikov kopec]].\n\nHorské chaty ve Velké Fatře:\n\nK nejznámějším dolinám ve Velké Fatře patří [[Ľubochnianska dolina]] (nejdelší), [[Gaderská dolina]], [[Blatnická dolina]], [[Belianska dolina (Velká Fatra)|Belianska dolina]], [[Kantorská dolina]], [[Jasenská dolina]], [[Necpalská dolina]], [[Žarnovická dolina]], [[Bystrická dolina (Velká Fatra)|Bystrická dolina]], [[Nižné Matejkovo]] a [[Vyšné Matejkovo]].\n\nNejznámejší jeskyní je [[Harmanecká jaskyňa|Harmanecká]], která jediná je přístupná veřejnosti. K nejznámějším veřejnosti nepřístupným jeskyním patří [[Mažarná|Mažarná jaskyňa]], [[Horná Túfna a Dolná Túfna|Dolná a Horná Túfna]] a [[Ľadová jaskyňa v Šípe]].\n\nNejkrásnější výhledové vrcholy jsou [[Rakytov (Velká Fatra)|Rakytov]], [[Krížna (Velká Fatra)|Krížna]], [[Borišov]], [[Skalná Alpa]], [[Lysec (hora)|Lysec]], [[Ostrá (Velká Fatra)|Ostrá]], [[Kľak (Velká Fatra)|Kľak]] a [[Šiprúň]].\n\n\n[[Kategorie:Velká Fatra| ]]\n[[Kategorie:Národní park Velká Fatra]]\n[[Kategorie:Fatransko-tatranská oblast]]\n[[Kategorie:Pohoří v Západních Karpatech]]\n[[Kategorie:Turiec (region)]]"}
{"id": "112689", "url": "https://cs.wikipedia.org/wiki?curid=112689", "title": "Smrtící epidemie", "text": "Smrtící epidemie\n\nSmrtící epidemie je film německého režiséra Wolfganga Petersena z roku 1995 natočený podle faktografické knihy amerického spisovatele Richarda Prestona \"Zákeřná ebola\" () z roku 1994.\n\nFilm pojednává o epidemiolozích, kteří se snaží zvládnout epidemii smrtícího viru Motaba (podobného Ebole) ohrožujícího fiktivní městečko Cedar Creek v Kalifornii. Film poskytuje pohled na práci odborníků na smrtící infekce pracujících v americkém civilním Středisku pro kontrolu nemocí a jeho vojenském ekvivalentu Armádním lékařském výzkumném středisku infekčních chorob.\n\n"}
{"id": "112691", "url": "https://cs.wikipedia.org/wiki?curid=112691", "title": "Světové centrum Bahá’í", "text": "Světové centrum Bahá’í\n\nSvětové centrum Bahá'í je název označující administrativní centrum náboženství Bahá'í. Nachází se v izraelské Haifě. Je známé zejména svými zahradami, které se rozprostírají od přístavu až k vrcholu hory Karmel. Světové centrum Bahá'í je též cílem náhradní bahájské poutě (Zijára).\n\nUmístění administrativního centra bylo důsledkem Bahá'u'lláhova vypovězení do vyhnanství a uvěznění v trestní kolonii v Akko roku 1868. V této oblasti žil Bahá'u'lláh až do konce svého života (1892). Bahá'u'lláh označil místo pro stavbu Svatyně Bába svému synovi `Abdu'l-Baháovi během návštěvy Haify. K založení administrativního centra na hoře Karmel odkazoval Bahá'u'lláh také v Desce Karmelu, která je považována za jeden z ústavních dokumentů bahájské správy.\n\nZa časů Shoghi Effendiho jako hlavy víry Bahá'í řešila Britská správa Palestiny rostoucí konflikt mezi sionisty a Palestinci. Po arabsko-izraelské válce v roce 1948 byli bahájové vyzváni, aby svou víru nešířili a neusazovali se v Palestině. Dosažená dohoda mezi Shoghi Effendim a izraelskou vládou zůstává stále v platnosti a jediní bahájové žijící v Izraeli jsou dočasní zaměstnanci Světového centra.\n\nSvětové centrum koordinuje veškeré aktivity společenství Bahá'í na mezinárodní úrovni, rozdělování fondů a interpretaci svatých písem Bahá'í. Jeho součástí je též Světový dům spravedlnosti, který je nejvyšším správním orgánem společenství Bahá'í.\n\n"}
{"id": "112692", "url": "https://cs.wikipedia.org/wiki?curid=112692", "title": "Rudolf Hess", "text": "Rudolf Hess\n\nRudolf Walter Richard Heß, psáno také Hess, (26. dubna 1894 Alexandrie – 17. srpna 1987 Západní Berlín) byl německý nacistický politik. V NSDAP působil jako Stellvertreter des Führers (Vůdcův zástupce). Byl také Hitlerovým druhým nástupcem (po Hermannu Göringovi).\n\nRudolf Heß byl syn bohatého bavorského obchodníka Fritze Heße a Clary Heßové (rozené Münchové). Měl dva sourozence, bratra Alfreda (*1897) a sestru Margaretu (*1908). První léta svého života strávil Rudolf s rodiči v Egyptě nedaleko Alexandrie, kde navštěvoval německou protestantskou školu. V roce 1908 (po narození Margarety) se jeho rodina vrátila do Německa, Rudolf poté studoval na internátní škole v Bad Godesbergu. Otec si přál aby se poté Rudolf zapojil do rodinného podniku a v roce 1911 ho poslal studovat do Švýcarska. Po třech letech převzal Rudolf v Hamburgu rodinný podnik Hess & Co.\n\nDo armády vstoupil jako dobrovolník k sedmému bavorskému dělostřeleckému pluku pár týdnů po začátku první světové války. Sloužil na západní frontě a účastnil se také první bitvy u města Ypres. V listopadu 1914 byl přidělen k Prvnímu pěšímu pluku v Arrasu, kde byl roku 1915 povýšen do hodnosti \"gefreiter\" a vysloužil si zde také železný kříž druhé třídy. V červnu 1916 byl v bitvě u Verdunu zasažen šrapnelem do levého ramene a strávil měsíc na zdravotní dovolené, poté se vrátil do verdunské oblasti, kde bojoval do prosince téhož roku.\n\nPozději byl Heß povýšen na velitele čety v 10. rotě 18. bavorského záložního pěšího pluku, který bojoval v Rumunsku. Zde byl zraněn (zasažena levá ruka a prostřelen hrudní koš nedaleko páteře), ošetřen v maďarské nemocnici a později převezen do Německa. Byl navržen na vyznamenání Železným křížem, který mu ovšem\nnebyl udělen. 25. října 1917 byl na přání svého otce převezen do nemocnice v Bad Alexandersbadu nedaleko jeho bydliště.\n\nPo rekonvalescenci se chtěl stát pilotem a po Vánocích 1917 odjel do Mnichova, aby podstoupil letecký výcvik, který dokončil v říjnu 1918. 14. října byl přidělen k bavorské stíhací peruti. Účast na bojové akci mu překazil konec války.\n\nPo válce začal studovat Mnichovskou univerzitu, stal se členem společnosti Thule, podílel se na činnosti Freikorpsů a v květnu 1920 se stal členem NSDAP (členská legitimace č. 16). Za svou účast na Pivním puči strávil sedm a půl měsíce ve vězení společně s Adolfem Hitlerem, kde se jako jeho osobní sekretář spolupodílel na psaní Hitlerovy knihy Mein Kampf. V roce 1932 převzal po Gregoru Strasserovi úřad předsedy \"Politické ústřední komise NSDAP\", o rok později pak byl jmenován vůdcovým zástupcem v NSDAP, stal se poslancem, Obergruppenführerem SS a říšským ministrem. Vrcholu dosáhla jeho kariéra v době vypuknutí druhé světové války, kdy se v roce 1938 stal členem tajné vládní rady a v roce 1939 ministerským radou říšské obrany a byl oficiálně jmenován po Göringovi druhým Hitlerovým nástupcem. Pak už následoval jen postupný ústup z výsluní, za kterým do velké míry stál Martin Bormann.\n\nPo vypuknutí druhé světové války byl odpůrce války Německa s Velkou Británií a snažil se iniciovat mírová jednání. Dne 10. května 1941 odletěl Messerschmittem Bf 110 bez vědomí ostatních vysokých představitelů Třetí říše vyjednávat s Jiřím VI. o příměří do Velké Británie. Z letounu vyskočil padákem u Renfrewshire. Po svém přistání byl zadržen a vězněn v londýnském Toweru. Do konce války byl vězněn v rozlehlém domě na anglickém venkově. Zde se také pokusil o sebevraždu skokem ze schodiště z prvního patra.\n\nBěhem Norimberského procesu byl obviněn a za přípravu války odsouzen k doživotnímu vězení, které si jako jediný z odsouzených skutečně odseděl. Proti jeho dlouho trvajícímu věznění se stavělo z různých důvodů mnoho historiků, politiků či právníků (mj. Hartley Shawcross nebo Michail Gorbačov).\n\nRudolf Heß zemřel až roku 1987 ve svých 93 letech. Jeho smrt je kontroverzní, podle nejčastěji uváděné verze se sám oběsil. Zejména jeho syn Wolf Rüdiger Hess však prohlašoval, že jeho otec byl zavražděn britskými vojáky a vzhledem ke svému zdravotnímu stavu by ani nebyl sebevraždy schopen. Pochován byl ve Wunsiedelu, kde se u jeho hrobu konaly akce neonacistů, avšak v roce 2011 byl exhumován, zpopelněn a jeho popel byl rozsypán do moře.\n\n"}
{"id": "112695", "url": "https://cs.wikipedia.org/wiki?curid=112695", "title": "Kanice (okres Brno-venkov)", "text": "Kanice (okres Brno-venkov)\n\nKanice jsou obec v okrese Brno-venkov v Jihomoravském kraji. Leží v Drahanské vrchovině, na hranici CHKO Moravský kras. Žije zde obyvatel.\n\nKatastr Kanic má velmi nepravidelný tvar; samotná obec leží v jeho severovýchodním cípu a jihozápadně od ní je protažen dlouhým výběžkem do území města Brna mezi čtvrtěmi Obřany a Líšeň. Toto území je téměř celé zalesněné a nachází se zde mj. archiv Ministerstva vnitra (dostupný ze silnice Brno - Ochoz, lokalita \"Kaničky\"), Hádecká planinka, lokalita Šumbera s pomníkem a vrch Hády s televizním vysílačem.\n\nPrvní písemná zmínka o obci pochází z roku 1365, kdy osada Kanice náležela k panství Nového hradu, jenž vlastnil Čeněk Krušina z Lichtenburku. Tou dobou zde byla hájovna a několik domů pro sedláky, uhlíře, dřevaře a paliče vápna. Po dobytí a vypálení hradu švédskými vojsky v 17. století byla správa a řízení osady převedena do Pozořic. V 18. století byla osada Kanice spojena v jednu správní obec s osadou Řícmanice se společnou pečetí.\n\nOd roku 1867 se Kanice staly samostatnou obcí a prvním starostou byl zvolen Jan Ševčík. V této době měla obec 50 domů a 354 obyvatel. Obec utrpěla požárem v letech 1885 a 1888, cholerou pak v letech 1831, 1855 a 1866. \n\nAž do 60. let 20. století byl součástí katastru Kanic i areál hotelu Velká Klajdovka s přilehlou hájenkou, který nyní náleží k brněnské městské části Brno-Vinohrady, katastrální území Židenice.\n\nNa počátku 17. století měla obec 8 domů, po třicetileté válce byly 3 z nich pusté. V roce 1790 měla obec 35 domů a 200 obyvatel, roku 1834 37 domů a 235 obyvatel.\n\n\n"}
{"id": "112696", "url": "https://cs.wikipedia.org/wiki?curid=112696", "title": "Kanadský retrívr", "text": "Kanadský retrívr\n\nKanadský retrívr, novoskotský retrívr nebo Nova Scotia duck tolling retrívr (zkráceně toller) je psí plemeno původem z Kanady, konkrétně poloostrova Nové Skotsko . Je jedním z šesti plemen loveckých psů přinašečů, retrívrů, a zároveň nejmenší a nejmladší z této skupiny. V České republice je to běžně chované plemeno.\n\nZmínky o tomto může lze nalézt už v dokumentech ze 17. století. Plemeno vzniklo křížením svatojánského vodního psa (St. John's water dog, dnes již neexistující předchůdce retrívrů) s hnědými kokršpaněly a irskými setry – odtud původ barvy . Důležitý chovný pár svatojánských psů byli tmavočervený pes Tailor a černá fena Canton, kteří byli ve šlechtění používání a od nich se odvozuje původ všech kanadských retrívrů . Také se spekuluje o křížení se zlatými retrívry, chesapeaky a sheltiemi – odtud menší vzrůst a více vyvinutý hlídací pud . Původní a neustálený název plemene byl „Yarmounth Toller“, současný název získalo plemeno až při uznání kanadským kennel clubem , které proběhlo roku 1945. 1981 uznalo plemeno nova scotia duck tolling retrívr FCI.\n\nNejrozšířenější chov tohoto plemene je v Dánsku, Švédsku a Kanadě . Do České republiky se dostal až v roce 1996, v roce 2015 byl založen klub majitelů a příznivců tohoto plemene http://toller-klub.cz/\n\nNázev \"Nova Scotia duck tolling retrívr\" je stručným popisem plemene. To pochází z Nového Skotska () a používalo se při lovu, respektive lákání () kachen (). Pes vesele pobíhající na břehu řeky nebo jezera přitahoval pozornost zvědavých kachen a leckdy se za ním táhlo celé hejno. Lovec, který z úkrytu psa sledoval, tak dostal příležitost k výstřelu. Usmrcenou zvěř pak pes přinášel ( = přinášeč).\n\nKanadský retrívr je příjemný pes s jiskrným temperamentem a vřelým vztahem k lidem obecně a ke svému majiteli zvlášť. Pes je přátelský, hravý, čilý a s nekomplikovanou povahou. Je velice inteligentní a dobře poslouchá. Dobře socializovaný jedinec nevykazuje známky agresivity, ale je schopný štěkáním odradit nečekané návštěvníky.\n\nJedná se o psa společenského, který není vhodný k celoživotnímu uzavření do kotce nebo přivázání na řetěz. Rád tráví čas se svou rodinou, nejlépe pak aktivně. Jako silný a schopný plavec je talentovaným a schopným aportérem ve vodě i na pevné zemi. Aportování je u většiny jedinců až fanatické. Díky snadné motivaci pomocí předmětu se psi velmi lehce cvičí.\n\nPlemeno je nenáročné z pohledu výživy i péče o srst. Středně dlouhá srst nepotřebuje úpravu a jako údržba plně postačí pravidelné česání a kartáčování. Příliš časté koupání v teplé vodě s mýdlem nebo šamponem psovi nesvědčí, koupele v přírodní čisté vodě naopak mají kladný dopad na kvalitu srsti i celkové zdraví psa, bez ohledu na momentálním počasí.\n\nNova Scotia Duck Tolling Retriever potřebuje pravidelný pohyb. Posedávání na zápraží nebo u televize mu nesvědčí. Je to velmi přizpůsobivý pes. Doma nic neničí a v klidu vyčkává až si na něj majitel udělá čas. V momentě, kdy se tak ale stane, stává se z něj aktivní společník schopný mnoha psích sportů. \n\nStejně jako ostatní retrívři byl původně psem loveckým a v celé řadě zemí včetně České republiky se stále v myslivosti využívá. Pro svoji ovladatelnost, přátelskou povahu a výborný vztah k lidem všech věkových kategorií ale se stále více uplatňuje jako pes společenský. \n\nVýchova tohoto retrívra je velice snadná a tak plemeno nabízí mnohá využití, jakými je WT, agility, flyball, dogfrisbee, dogtrekking, nosework, sportovní i služební výcvik či canisterapie. S rozšiřováním plemene přibývá i jedinců pracujících aktivně jako pes záchranářský.\n\n"}
{"id": "112697", "url": "https://cs.wikipedia.org/wiki?curid=112697", "title": "Stanoviště (okres Brno-venkov)", "text": "Stanoviště (okres Brno-venkov)\n\nStanoviště jsou obec v okrese Brno-venkov v Jihomoravském kraji. Rozkládají se v Křižanovské vrchovině, v katastrálním území Stanoviště na Moravě. Žije zde obyvatel.\n\nPrvní písemná zmínka o obci pochází z roku 1327. Obec původně vznikla na jiném místě, byla tedy o asi o 2 km přestěhována.\n\n\n\n"}
{"id": "112699", "url": "https://cs.wikipedia.org/wiki?curid=112699", "title": "Všechovice (okres Brno-venkov)", "text": "Všechovice (okres Brno-venkov)\n\nVšechovice jsou obec v okrese Brno-venkov v Jihomoravském kraji. Rozkládají se v Boskovické brázdě, 20 km severozápadně od Brna, v katastrálním území Všechovice u Tišnova. Žije zde obyvatel.\n\nPrvní zmínka o obci se nachází v listině krále Václava I. z roku 1239.\n\nDo roku 2006 byl starostou Josef Dosoudil, v letech 2006–2014 (do svého úmrtí) Jiří Krkavec. Po komunálních volbách 2014 stanul v čele obce Jaroslav Hindra, od roku 2018 vede obec Pavel Vejrosta.\n\n\n\n"}
{"id": "112700", "url": "https://cs.wikipedia.org/wiki?curid=112700", "title": "Meče řádu německých rytířů", "text": "Meče řádu německých rytířů\n\nMeče řádu německých rytířů jsou především ceremoniální meče z 19. století.\n\nVětšina těchto mečů má štíhlou zpravidla kolem 75 centimetrů dlouhou čepel se zaobleným hrotem. Čepele bývají poniklovány. Jílec byl vyráběn ze dřeva a potahován rybí kůží. V jílci je vždy zapuštěn kříž řádu s černobílým smaltovaním. \n\nPochva je z černé kůže a je doplněna kováním z bílého kovu. Čepel je určena jen pro ceremoniální užití a meč není možno tedy použít jako zbraň. Čepele byly vyráběny firmou B. W. Ohligs & Söhne ve Vídni.\n"}
{"id": "112701", "url": "https://cs.wikipedia.org/wiki?curid=112701", "title": "Říčany (okres Brno-venkov)", "text": "Říčany (okres Brno-venkov)\n\nŘíčany jsou obec v okrese Brno-venkov v Jihomoravském kraji. Rozkládají se v Boskovické brázdě v katastrálním území Říčany u Brna, asi 20 km západně od Brna. Obcí protéká Říčanský potok, někdy označován jako Říčka. Žije zde obyvatel.\n\nArcheologické nálezy dokazují osídlení na tomto území v dřívějších dobách (popelnice objevené v Panské zahradě roku 1922). První písemná dochovaná zpráva o Říčanech pochází z roku 1237. V ní tři bratři Karel, Beneš a Ladislav z Říčan byli uvedeni jako svědkové na listině, jíž král Václav I. odstoupil brněnskému kostelu sv. Petra Bosonohy za Medlany, Březovice aj.\n\nNázev obce se odvozuje od potoka Říčka, který protéká obcí a vlévá se do řeky Bobravy. Pověst o založení obce, jako bývá ve většině jiných, není známa.\n\nRod Říčanských byl velmi rozšířený a rozvětvený na Moravě i v Čechách. Příbuzenské vztahy jsou ale mezi nimi tak nejasné a nezřetelné, že jejich zjišťování přivádělo do nesnází i Františka Palackého. Moravský rod z Říčan měl ve znaku dvě bradatice křížem přeložené, zatímco český užíval trojlistu.\n\nPánové Říčanští užívali za své sídlo tvrz, jež byla vystavěna na skalnatém vrcholu za vesnicí, nad žlabem u potoka. Toto místo je na mapách označováno jako „Hradisko“ a dodnes se mu mezi místními přezdívá „Na zámečku“. Tvrz se nedochovala, na jejím původním místě lze už jen spatřit valy a příkop, jímž je vrch obehnán. Zmínky o říčanské tvrzi a obci se dějí v zemských deskách už v roce 1349, zvláště pak ve 16. století, kdy je tvrz uváděna jako pustá, ale už roku 1560 jako znovu vystavěná. Lze se domnívat, že definitivně zanikla za třicetileté války.\n\nObecní záznamy udávají, že se jednoho dne v blízkosti bývalé tvrze probořila na poli půda a objevila se sluj v podobě klenuté chodby, výše dospělého člověka. Mohlo jít o tzv. „loch“ – podzemní skrýš a úkryt, sklepení nebo hradní chodbu.\n\nŘíčanské panství měl rod Říčanských v držení až do roku 1578, kdy na krátkou dobu připadlo rodu Meziříčskému z Lomnice, přestalo být panstvím samostatným a bylo připojeno k hradu Veveří. Po čase celé „panství hradu Veveří“ odkoupil Zikmund z Tiefenbachu, který ho vlastnil dalších 80 let. Dalšími majiteli Říčan byly vrchnosti cizího původu, jež ale v Říčanech často nepobývaly (např. Collaltové, Sinzendorfové, Mundyové, Gustav Vasa, a další).\n\nRoku 1919 byly na základě zákona veškeré majetkové držebnosti zabrány státem, pak vyvlastněny a rozparcelovány mezi menší držitele.\n\nNa začátku 17. století měla obec 37 domů, po třicetileté válce z nich bylo obydlených 31. Roku 1790 zde bylo 78 domů a 520 obyvatel.\n\nObec Říčany leží asi 20 km západně od Brna, při dálnici D1, v provincii Česká vysočina na rozhraní mezi dvěma geomorfologickými celky: kopcovitou Křižanovskou vrchovinou a sníženinou Boskovická brázda. Na východě obec téměř splývá s Ostrovačicemi, které jsou spolu s Podkomorskými lesy známy jako dějiště Mrštíkova románu \"Pohádka máje\".\n\nŘíčany se rozkládají v kotlině, v nadmořské výšce 330–345 metrů. Nejbližší kopce jsou Kaličný (431 m) severozápadně od obce, Horka (399 m) na jihu a tzv. Šibeniční kopec na severu. Rozloha obce je 10,92 km².\n\nKamenitá povaha kraje dala vznik lomům. Dříve se kámen těžil na Šibeničním kopci, obecní skála byla „v Hájku“ jižně od obce a ve žlabu „u skalařů“. Říčanská hlína se v minulosti užívala k výrobě hrnčířského zboží, později už jen k výrobě cihel. Původní cihelna byla „za mlýnem“, pozdější cihelna za Vatikánem v oblasti Doubravky. Výroba skončila v 70. letech 20. století. Pro stavební účely se těžil též písek.\n\nNejstarší části Říčan se říká „v dědině“, jedná se o původní grunty, rozložené po pravé straně potoka. Tato stavení jsou uspořádána ve dvou řadách, mezi nimi vedla ulice (dnes ulice \"V Dědině\"). To byla před 400 lety celá vesnice, před třicetiletou válkou čítala 37 domů. Dvůr stál mimo ni (asi 200 m, dnešní centrum obce), stejně jako kostel, hospoda, palírna, dvě usedlosti a zaniklý mlýn. V údolí k Říčkám byl mlýn, vodárna a salajka, vesměs panské objekty. Na druhé straně vesnice k Ostrovačicím, za panskou zahradou v „chaloupkách“ bydleli vrchnostenští úředníci, řemeslníci a podruzi.\n\nAsi v 90. letech 18. století se celkový ráz obce postupně změnil ze zemědělské vsi na sídlo s převahou dělnických domků. K tomuto jevu došlo po dokončení státní silnice Brno – Jihlava a zejména díky počátku těžby černého uhlí v nedaleké obci Zastávka.\n\nV západní části obce je poblíž lesa u rybníka postavena řada rekreačních chat.\n\nV obci je zdravotní středisko, lékárna, pošta, hasičská zbrojnice, základní a mateřská škola, kulturní dům, dům s pečovatelskou službou, tři prodejny potravin, tři restaurace, tři hotely, jeden motel a několik soukromých firem. Střed obce tvoří náměstí, park s památníkem padlých a kapličkou, kulturní dům, škola a kostel.\n\nObec má spojení autobusovou dopravou s Brnem, kam jezdí za prací většina ekonomicky aktivních obyvatel. Obec je plně plynofikována, má vybudovanou splaškovou kanalizaci a vlastní vodovod.\n\n\n\nÚzemím obce prochází dálnice D1, silnice II/602 v úseku Ostrovačice - Říčany - Velká Bíteš, krátký úsek silnice II/386 v úseku Veverská Bítýška - Ostrovačice a silnice III/00215 v úseku Říčany - Rosice\n\n\n"}
{"id": "112702", "url": "https://cs.wikipedia.org/wiki?curid=112702", "title": "Hlína (okres Brno-venkov)", "text": "Hlína (okres Brno-venkov)\n\nHlína je obec v okrese Brno-venkov v Jihomoravském kraji, 4 km severovýchodně od Ivančic. Leží v Bobravské vrchovině na okraji přírodního parku Bobrava, v katastrálním území Hlína u Ivančic. Žije zde obyvatel. Obec Hlína je členskou obcí Mikroregionu Ivančicko.\n\nPrvní písemná zmínka o obci pochází z roku 1537. V roce 2006 zde byla otevřena rozhledna Vl. Menšíka.\n\nNa začátku 17. století měla obec 26 domů, po třicetileté válce z nich bylo pouze 10 obydlených. V roce 1790 měla obec 36 domů a 170 obyvatel.\n\nMístní ochotnický spolek každoročně uvádí své představení.\n\n\n"}
{"id": "112707", "url": "https://cs.wikipedia.org/wiki?curid=112707", "title": "Michoacán", "text": "Michoacán\n\nMichoacán de Ocampo je jeden z 31 států Mexika. Zabírá plochu 59 864 km². Hraničí s mexickými státy Colima a Jalisco na západě, Guanajuato a Querétaro na severu, México na východě, Guerrero na jihovýchodě a s Tichým oceánem na jihu. V roce 2010 ve státě Michoacán žilo 4 348 485 obyvatel. Hlavním městem je Morelia.\n\nNázev státu pochází z jazyka nahuatl, kde \"michhuah\" znamená „rybář“ a \"cān\" znamená \"místo\". Odkazuje k tradici rybolovu na jezeře Pátzcuaro. Přízvisko „de Ocampo“ připomíná někdejšího politika Melchora Ocampa. Původními obyvateli byli Purepečové, část z nich dosud hovoří vlastním jazykem. Domorodé Taraskánské království si dokázalo udržet nezávislost na Aztécké říši, památkou na toto období jsou pyramidy v Tzintzuntzanu. V roce 1530 oblast dobyli Španělé, v roce 1540 byl založen v Pátzcuaru kněžský seminář jako první vysoká škola na americkém kontinentu, jeho nástupcem je od roku 1917 Universidad Michoacana de San Nicolás de Hidalgo. Michoacán byl jedním z center války na nezávislost, pocházel odsud císař Agustín de Iturbide. Prudké boje zde probíhaly za mexické revoluce, kdy region ovládal Francisco Madero. Jako guvernér Michoacánu začal svoji politickou kariéru také prezident Lázaro Cárdenas del Río, na jehož počest bylo v roce 1970 významné přístavní město Los Llanitos přejmenováno na Lázaro Cárdenas.\n\nÚzemím státu prochází horské pásmo Sierra Madre del Sur, ve zdejších lesích přezimuje monarcha stěhovavý. Vulkanická činnost je dosud živá, o čemž svědčí vznik sopky Paricutín v roce 1943. Nejdůležitějšími řekami jsou Lerma a Balsas, které díky své prudkosti a vysokému průtoku slouží k výrobě elektrické energie. Zemědělství Michoacánu je závislé na sezonním zavlažování, pěstuje se kukuřice, čirok, avokádo a třtina cukrová, rozvinutá je i živočišná výroba. Těží se železo a zinek. Důležitým zdrojem příjmů je turistika: město Morelia bylo pro svéráznou architekturu zařazeno na Seznam světového dědictví, množství návštěvníků lákají tradiční bouřlivé oslavy 2. listopadu (\"Día de Muertos\").\n\n"}
{"id": "112710", "url": "https://cs.wikipedia.org/wiki?curid=112710", "title": "Lužany (okres Hradec Králové)", "text": "Lužany (okres Hradec Králové)\n\nObec Lužany () se nachází v okrese Hradec Králové, kraj Královéhradecký. Žije zde obyvatel. Obec Lužany se skládá ze dvou sídelních jednotek, vlastních Lužan a Lhoty.\n\nPrvní písemná zmínka o obci pochází z roku 1394.\n\n"}
{"id": "112711", "url": "https://cs.wikipedia.org/wiki?curid=112711", "title": "Olešnice (okres Hradec Králové)", "text": "Olešnice (okres Hradec Králové)\n\nObec Olešnice () se nachází v okrese Hradec Králové, kraj Královéhradecký. Žije zde obyvatel.\n\nOlešnice sousedí s Chlumcem nad Cidlinou. V obci se nachází Olešnický rybník o rozloze 5 ha.\n\n\nPrvní písemná zmínka o obci pochází z roku 1393.\n\n"}
{"id": "112712", "url": "https://cs.wikipedia.org/wiki?curid=112712", "title": "Radíkovice", "text": "Radíkovice\n\nObec Radíkovice () se nachází v okrese Hradec Králové, kraj Královéhradecký, zhruba 10 km západně od Hradce Králové. Žije zde obyvatel.\n\nPrvní písemná zmínka o vsi (\"Radikowicz\") pochází z roku 1365.\n\n"}
{"id": "112713", "url": "https://cs.wikipedia.org/wiki?curid=112713", "title": "Předměřice nad Labem", "text": "Předměřice nad Labem\n\nObec Předměřice nad Labem () se nachází v okrese Hradec Králové, kraj Královéhradecký. Žije zde obyvatel. Na jihu navazují Předměřice na Plotiště nad Labem (součást Hradce Králové), na severu pak na obec Lochenice.\n\nPředměřicemi prochází železniční trať Pardubice – Hradec Králové – Liberec a je zde železniční stanice \"Předměřice nad Labem \".\n\nPrvní písemná zmínka o obci pochází z roku 1397. Místní zajímavostí jsou renesanční boží muka z roku 1562 (od roku 2007 kulturní památka), v přilehlém okolí se nachází cenné archeologické naleziště z mladší a pozdní doby kamenné a z nejstarší doby bronzové. Je zde také koupaliště. V 60. letech 19. století zde jako přednosta železniční stanice působil bratr K. H. Máchy, Michael. K místu se pojí rovněž události, vážící se k prusko-rakouské válce v roce 1866.\n\nV roce 2005 odmítlo místní zastupitelstvo jednat o sloučení s Hradcem Králové, který obec svírá ze dvou stran.\n\n"}
{"id": "112714", "url": "https://cs.wikipedia.org/wiki?curid=112714", "title": "Račice nad Trotinou", "text": "Račice nad Trotinou\n\nObec Račice nad Trotinou () se nachází v okrese Hradec Králové, kraj Královéhradecký. Žije zde obyvatel.\n\nPrvní písemná zmínka o obci pochází z roku 1437.\n\n\n\n"}
{"id": "112716", "url": "https://cs.wikipedia.org/wiki?curid=112716", "title": "Sadová (okres Hradec Králové)", "text": "Sadová (okres Hradec Králové)\n\nObec Sadová () se nachází v okrese Hradec Králové, kraj Královéhradecký. Žije zde obyvatel.\n\nPrvní písemná zmínka o obci pochází z roku 1241. Dne 3. července 1866 se zde odehrála rozhodující bitva prusko-rakouské války, což dokládá mnoho pomníků padlým.\n\n"}
{"id": "112717", "url": "https://cs.wikipedia.org/wiki?curid=112717", "title": "Skalice (okres Hradec Králové)", "text": "Skalice (okres Hradec Králové)\n\nObec Skalice () se nachází v okrese Hradec Králové, kraj Královéhradecký. Žije zde obyvatel.\n\n\nObec leží přibližně 7 kilometrů od krajského města Hradec Králové. Leží v nadmořské výšce 242 m n. m. Vesnice se rozkládá po obou stranách Skalického potoka, který středem vesnice protéká a v Hradci Králové ústí do řeky Labe. Celková rozloha katastrálního území činí 8,3 km². V obci se nachází památný strom – Skalický dub u Smiřic.\n\nNejstarší dochovaná zmínka o obci pochází z roku 1143. Název prošel několika změnami. Roku 1143 se obec nazývala Skalica, později Velká Skalice. Původně se jednalo o malou osadu, která se ve 13. století zvětšila díky přistěhovaným německým rolníkům, kteří se časem počeštili. Od 14. stol. se proto nazývala Německou Skalicí. Do roku 1498 se ve Skalici vystřídalo několik pánů, jako například Markvart z Vartenberka nebo Beneš z Choustníku. Od roku 1498 Skalice příslušela až do roku 1849 k panství smiřickému. Roku 1849 se Skalice stala svobodnou obcí a připojeny byly k ní jako osady Skalička a Číbuz, s nimiž měla pak společnou obecní správu. Koncem roku 1872 se Skalička a Číbuz odloučily od Skalice a staly se samostatnými obcemi.\n\nRoku 1880 bylo ve Skalici 66 domů a 515 obyvatel. Roku 1885 byl založen sbor dobrovolných hasičů a byla postavena hasičská zbrojnice. Roku 1890 již bylo ve Skalici 73 domů a 529 obyvatel. V roce 1960 došlo k opětovnému sloučení Skalice a Číbuzi a od 1. ledna 1971 se Skalice sloučila se Skaličkou. Od tohoto roku tvoří tyto tři obce jednotný celek s jednotnou samosprávou. V roce 2004 vstoupila obec do Svazku obcí Mikroregionu Černilovsko.\n\n"}
{"id": "112718", "url": "https://cs.wikipedia.org/wiki?curid=112718", "title": "Smržov (okres Hradec Králové)", "text": "Smržov (okres Hradec Králové)\n\nObec Smržov () se nachází v okrese Hradec Králové, kraj Královéhradecký. Žije zde obyvatel. V obci se nachází přírodní koupaliště (Nádrž Smržov) se skluzavkou a sportovním areálem. K obci patří také část obce Hubíles s přibližně 150 obyvateli.\n\n\nPrvní písemná zmínka o obci pochází z roku 1500.\n\n"}
{"id": "112722", "url": "https://cs.wikipedia.org/wiki?curid=112722", "title": "CL", "text": "CL\n\nSpojení písmen C a L může mít různé významy:\n\n\n\n\n"}
{"id": "112725", "url": "https://cs.wikipedia.org/wiki?curid=112725", "title": "Wiesbaden", "text": "Wiesbaden\n\nWiesbaden [vísbádn] rozkládající se na pravém břehu Rýna, je hlavním městem německé spolkové země Hesenska. Sídlí v něm hesenská zemská vláda (\"Hessische Landesregierung\") a zemský parlament (\"Hessischer Landtag\"). Po Frankfurtu nad Mohanem je Wiesbaden druhé největší město Hesenska. Ve Wiesbadenu je také sídlo německého Spolkového kriminálního úřadu a Spolkového statistického úřadu.\n\nSe svými 26 termálními prameny je Wiesbaden jedním z nejstarších lázeňských měst Evropy.\n\nSousední města a obce: Mohuč, Taunusstein, Niedernhausen, Eppstein, Hofheim am Taunus, Hochheim am Main, Ginsheim-Gustavsburg, Budenheim, Walluf, Eltville am Rhein a Schlangenbad.\n\nWiesbaden, jehož historie začíná už ve starověku, je sice dnes hlavním městem Hesenska, jehož součástí se však stal až po skončení druhé světové války 19. září 1945. Původně byl do roku 1866 hlavním městem Nasavska, poté centrem vládního obvodu Wiesbaden v pruské provincii Hesensko-Nasavsko.\n\nWiesbaden byl od konce druhé světové války důležitým stanovištěm ozbrojených sil Spojených států amerických. Od června 2012 je sídlem hlavního stanu US Army Europe a velitelského stanoviště pro jejich operace.\n\nZnak města zobrazuje, stejně jako vlajka, tři zlaté lilie (dvě nahoře a jedna dole) na modrém podkladu. Dnešní forma znaku byla úředně stanovena roku 1906.\n"}
{"id": "112726", "url": "https://cs.wikipedia.org/wiki?curid=112726", "title": "Včelákova Lhota", "text": "Včelákova Lhota\n\nVčelákova Lhota je osada ve středních Čechách, místní část města Sedlec-Prčice. V roce 2011 zde trvale žili dva obyvatelé.\n\nPrvní písemná zmínka o vesnici pochází z roku 1469. Ve vesnici je částečně zachována původní lidová architektura. Nachází se zde botanická zahrada.\n\nOd 1. ledna 2007 vesnice přešla spolu s městem Sedlec-Prčice z okresu Benešov do okresu Příbram.\n\n"}
{"id": "112727", "url": "https://cs.wikipedia.org/wiki?curid=112727", "title": "Kassel", "text": "Kassel\n\nKassel (do roku 1926 Cassel) je město na severu spolkové země Hesensko v Německu. Je po Frankfurtu nad Mohanem a Wiesbadenu třetím největším městem Hesenska. Leží asi 80 km SZ od Eisenachu, 80 km SV od Marburgu a asi 40 km JZ od Göttingen a protéká jím řeka Fulda. Horský park Wilhelmshöhe je zapsán na seznamu Světového dědictví a proslulá je i výstava moderního umění \"Documenta\".\n\nKassel se poprvé připomíná k roku 913 jako hrazené místo u mostu přes řeku, název \"Chasella\" (podle germánského kmene Chattů) je mnohem starší. Ve 12. století už měl městská práva a stal se prosperujícím obchodním městem. Když roku 1567 hrabě Filip rozdělil Hesensko mezi své čtyři syny, stal se Kassel hlavním městem jednoho nich, hrabství Hesensko-Kasselsko. Hrabě Vilém IV. (1532-1592) byl protestant a jako velký milovník astronomie i astrologie zde založil první stálou hvězdárnu, jeho syn Mořic (1572-1632) postavil 1606 v Kasselu první stálé divadlo, dnešní Ottoneum.\n\nRoku 1685 přijal Kassel 1700 hugenotských uprchlíků z Francie, o sto let později se zdejší hrabě nechvalně proslavil tím, že prodával Britům žoldnéře na válku v amerických koloniích. V Prusko-Rakouské válce roku 1866 stálo Hesensko na straně Rakouska, takže se po pruském vítězství stalo součástí Pruska. Kassel tak ztratil na politickém významu, zato velmi získal rozvojem průmyslu, zejména strojírenství: firma Henschel byla koncem 19. století největším výrobcem lokomotiv v Německu. Za druhé světové války bylo město z 90 % zničeno bombardováním i pouličními boji v dubnu 1945. Zahynulo 10 tisíc lidí a 150 tisíc ztratilo střechu nad hlavou.\n\n\n"}
{"id": "112728", "url": "https://cs.wikipedia.org/wiki?curid=112728", "title": "Byt", "text": "Byt\n\nByt, případně bytová jednotka, je část domu. Je to místnost nebo několik místností určených k bydlení jednoho člověka, spolubydlících nebo celé rodiny.\n\nByt je buď jedna místnost, nebo více místností vhodným způsobem propojených, které jsou oddělené od zbytku domu. Celý prostor lze uzamknout. Tyto místnosti slouží k ubytování jedné nebo více osob. Obvykle žijí v jednom bytě příslušníci jedné rodiny.\n\nVelikost bytu se uvádí dvěma různými způsoby. Buď se počítá podlahová plocha bytu v metrech čtverečních, nebo se uvádí počet místností. Při počítání místností platí jistá pravidla. Kuchyně, koupelna, záchod a chodba se nepočítají jako obytné místnosti. Ložnice, obývací pokoj, pracovna a ostatní obyvatelné místnosti se počítají jako místnosti. Pokud je součástí bytu i podkroví, musí podkrovní místnosti splňovat určitá kritéria, aby se jako místnosti započítávaly. Tato kritéria předepisují určitou minimální podlahovou plochu a světlou výšku stropu.\n\nPodle doby, kdy byl byt postaven, se rozlišují na byty ve staré zástavbě a novostavby. Přesná hranice ale neexistuje. Byty ve staré zástavbě mají obvykle vyšší místnosti (často více než 2,6 m), vysoká okna a silné stěny. Často jsou ve starých bytech na podlaze parkety.\n\n\nGarsoniéra – (francouzsky „garçon“ – chlapec, mladík, mladý muž), hovorově 'garsonka', malý byt tvořený zpravidla jednou obytnou místností s příslušenstvím. V ČR se takto nejčastěji označují byty bez oddělené kuchyně, tedy 1+0 nebo 1+kk.\n\n\"Byt\" je zvláštním druhem nemovitosti. Svou podstatou sice byt není nic jiného než součást domu, ale z ustanovení § 118 občanského zákoníku vyplývá, že právně jde o věc způsobilou být předmětem občanskoprávních vztahů, tedy mj. i vlastnictví. Z hlediska veřejného práva je bytem podle § 2 písm. b) zákona o vlastnictví bytů místnost nebo soubor místností, které jsou rozhodnutím stavebního úřadu určené k bydlení. Konkretizuje to pak § 3 písm. g) vyhlášky č. 268/2009 Sb., o technických požadavcích na stavby, kde je za byt brán soubor místností, popřípadě jedna obytná místnost, který svým stavebně technickým uspořádáním a vybavením splňuje požadavky na trvalé bydlení a je k tomuto účelu užívání určen (rozhodnutím stavebního úřadu).\n\nOd takto obecně vymezeného bytu je třeba odlišovat \"bytovou jednotku\", kterou je podle § 2 písm. h) zákona o vlastnictví bytů byt nebo nebytový prostor nebo rozestavěný byt nebo rozestavěný nebytový prostor jako vymezená část domu (a zapsaná takto v katastru nemovitostí).\n\nJako každá nemovitost, i byt je předmětem vlastnického práva a lze s ním nakládat jako s kteroukoliv jinou věcí. Vlastník může svůj byt užívat pro svou vlastní potřebu, nebo s ním nakládat, např. jej pronajmout. Je-li vlastníkem právnická osoba, např. družstvo, obvykle jej pronajímá. Vlastnictví se zapisuje do katastru nemovitostí.\n\nZa socialismu mohly být byty od roku 1966 v tzv. „osobním“ vlastnictví, což bylo podle marxismu-leninismu vlastnictví jiných věcí než výrobních prostředků. Byty se tak dostaly do stejného režimu jako rodinné domky, na rozdíl od bytových domů, které byly v „socialistickém“ nebo „soukromém“ (v marxistickém smyslu slova) vlastnictví.\n\nV domě s nejméně pěti jednotkami, z nichž alespoň tři jsou ve vlastnictví tří různých vlastníků, vzniká povinně ze zákona společenství vlastníků jednotek. Vzhledem k tomu vymizela dříve běžná družstva vlastníků bytů. Dnes prakticky existují pouze družstva nájemců, kdy vlastníkem bytů (celého domu, ve kterém se byty nacházejí) je bytové družstvo. Členové družstva mají na základě stanov právo nájmu k bytu. Vzhledem k členským právům se takové nájemní právo fakticky blíží vlastnictví. Členové družstva mají možnost prostřednictvím svého členství ovlivňovat chod družstva. Proto jejich vliv na nakládání s bytem je výrazně vyšší než u jiného nájemního bytu.\n\nNájemce (nájemník) byt užívá na základě nájemní smlouvy, kterou uzavřel s vlastníkem bytu. Nájemní byt může být byt státní (vlastníkem bytu je stát; dnes již zcela výjimečné), obecní (vlastníkem bytu je obec) nebo i soukromý (vlastníkem je někdo jiný). Nájemce má mnohem slabší postavení než vlastník.\n\nNájem bytu je subtypem nájemní smlouvy a podléhá zvýšené ochraně. Ta je někdy dokonce zvyšována. Tak původně dispositivní ustanovení o tříměsíční výpovědní době podle § 710 odst. 3 OZ s kogentním minimem 1 měsíce bylo bodem 9 novely č. 267/1994 Sb. zkogentněno na 3 měsíce s odůvodněním: „Je zapotřebí odstranit nedostatek § 710 odst. 3 občanského zákoníku, podle něhož je sice stanovena pro výpověď nájmu obecně tříměsíční lhůta, ale neuvede-li nájemce ve své výpovědi lhůtu, skončí nájem bytu již koncem měsíce následujícího po měsíci, v němž výpověď došla pronajímateli. Tím je znevýhodňován pronajímatel, který během relativně krátké doby 1 měsíce nemá čas řádně vypořádat závazky nájemce, byt po něm převzít a znovu pronajmout. Je na místě lhůty sjednotit.“\n\nNájemní smlouva může být smíšena s jinou smlouvou, např. pracovní. Nájem služebních bytů má sníženou ochranu. Skončení pracovního poměru obvykle znamená důvod pro výpověď nájemní smlouvy.\n\n"}
{"id": "112730", "url": "https://cs.wikipedia.org/wiki?curid=112730", "title": "Aneta", "text": "Aneta\n\nAneta (řidčeji také Anetta) je ženské křestní jméno. Podle českého kalendáře má svátek 17. května.\n\nPůvod jména je v hebrejském jméně חַנָּה, Hannah, což znamená milostivá či milostiplná, vtipná a také sebevědomá. Latinazací toto jméno ztratilo počáteční H. Při přejímání zdrobnělé formy Anna → Anette z francouzštiny vznikla samostatná forma tohoto jména s koncovkou \"-eta\"\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999–2002) je +10,3%, což svědčí o značném nárůstu obliby tohoto jména.\n\nV lednu 2006 se podle údajů ČSÚ jednalo o 14. nejčastější ženské jméno mezi novorozenci.\n\nAnetka, Anet, Any,Anetinka, Aňulka, Anynka, Anýsek, Áňa, Aník, Anett, An, Nett, Aňule\n\n"}
{"id": "112731", "url": "https://cs.wikipedia.org/wiki?curid=112731", "title": "Berta", "text": "Berta\n\nBerta je ženské křestní jméno. Podle českého kalendáře má svátek 23. září.\n\nV občanském kalendáři se dnes vyskytuje Berta nebo také Bertina. Staročeskou podobou tohoto jména je Perchta. Toto\njméno německého původu má základ ve staroněmeckém slově berath, jež znamená „zářící“ nebo „skvělá“.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je -7.5%, což svědčí o poměrně značném poklesu obliby tohoto jména.\n\n"}
{"id": "112733", "url": "https://cs.wikipedia.org/wiki?curid=112733", "title": "Gabriela", "text": "Gabriela\n\nGabriela je ženské křestní jméno, ženská forma jména Gabriel. Podle českého kalendáře má svátek 8. března.\n\nBiblické jméno Gabriel má původ v hebrejských slovech gabri él, které znamenají „boží muž“ anebo \"Bůh je silný\"\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je +2,4%.\n\nGabi, Gábina, Gábinka, Gabča, Gabrielka, Gaba, Gabka, Gabra\n\n\n"}
{"id": "112734", "url": "https://cs.wikipedia.org/wiki?curid=112734", "title": "Ivana", "text": "Ivana\n\nIvana je ženské křestní jméno. Podle českého kalendáře má svátek 4. dubna.\n\nIvana je ženským protějškem jména Ivan, které je staroslovanskou variantou jména Jan. Ivana proto tvoří jednu z mnoha obdob, které se po staletí vytvářely na základě prastarého jména Jan. V Čechách jde ovšem o obdobu zcela moderní, neboť Ivana přišla do módy zhruba v polovině 20. století. \n\nPředtím bylo možné se v Česku setkat s Ivankami, ženským jménem, které se do Česka po první světové válce začalo šířit ze zemí jižních Slovanů.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +1,1%.\n\n\n\n"}
{"id": "112735", "url": "https://cs.wikipedia.org/wiki?curid=112735", "title": "Iva", "text": "Iva\n\nIva je ženské křestní jméno germánského původu. Jedná se o ženskou verzi jména Ivo, ze které se díky její oblibě stalo samostatné jméno.\n\nPodle českého kalendáře má svátek 1. prosince.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999–2002) je +1,1%.\n\n"}
{"id": "112736", "url": "https://cs.wikipedia.org/wiki?curid=112736", "title": "Jaroslava", "text": "Jaroslava\n\nJaroslava je ženské křestní jméno. Podle českého kalendáře má svátek 1. července.\n\nJedná se o ženský protějšek jména Jaroslav. Leckdo se ještě dnes domnívá, že nositelé tohoto jména „slaví jaro“. Toto staroslovanské jméno je však složeno ze slova jaryj, jež znamená jak „prudký, vznětlivý“, tak i „silný, tvrdý a přísný“. Druhá část jména je zřejmá.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je -0,7%.\n\n\n\nČetnost jmen na stránkách MV ČR\n"}
{"id": "112737", "url": "https://cs.wikipedia.org/wiki?curid=112737", "title": "Jarmila", "text": "Jarmila\n\nJarmila je ženské jméno slovanského původu. Jeho význam může znamenat milující bujnost, sílu jara nebo souvisí se slovesem jarý a znamenalo by milující prudkost. Jedná se o ženský ekvivalent jména Jarmil.\n\nPodle českého kalendáře má svátek 4. února.\n\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je -1,9%.\n\nJarmilka, Jája\n\n\n\n\n"}
{"id": "112738", "url": "https://cs.wikipedia.org/wiki?curid=112738", "title": "RollerCoaster Tycoon 3", "text": "RollerCoaster Tycoon 3\n\nRollerCoaster Tycoon 3 je strategická počítačová hra, která staví hráče do role majitele a správce zábavního parku. Byla vyvinuta firmou Frontier Developments a publikována firmou Atari v prosinci 2004, jako pokračování hry RollerCoaster Tycoon 2.\n\nJedná se o dalšího zástupce řady her \"Tycoon – (postavte si podle svého)\", jako např. dřívější Zoo Tycoon, Railroad Tycoon, Mall Tycoon, Moon Tycoon atd.\n\nV této hře je úkolem vybudovat zábavní park s mnoha atrakcemi, občerstvením a suvenýry, stejně jako starat se o chod a management tohoto parku. V sérii „RollerCoasterTycoon“ vyšel 3. díl s dvěma datadisky – \"Soaked, Wild\". Autorem není jako v předchozích dvou dílech Chris Sawyer, autor hry Transport Tycoon. Přesto se na hře podílel jako konzultant.\n\nV této hře se vše přesunulo do 3D, kamerou jde libovolně otáčet a přibližovat. Přibylo mnoho nových atrakcí a stánků a s datadisky se výběr ještě zvyšuje. Hráč si může udělat i své vlastní návštěvníky. Přibyla i možnost pískoviště (Sandbox mode), ve kterém máte neomezeně mnoho peněz. Ve hře se nově také střídá den a noc (je možné je libovolně měnit) a je možné pořádat ohňostroje. Přelomová je možnost svézt se na vámi (nebo počítačem) postavené dráze z pohledu toho, kdo na ní jede.\n\nKromě tradičních úkolů z předchozích dílů typu „dosáhni určité hodnoty parku“ či „měj k určitému datu určitý počet návštěvníků v parku“ přibyl úkol obšťastnit celebritu, která se přišla do parku podívat. Poznáte ji mimo jiné podle hloučku návštěvníků žádajících o autogram. Celebrita může být háklivá na pořádek, nebo vyžadovat svezení na horské dráze s určitými parametry. Úkoly jsou pro každý park rozděleny do tří kategorií, přičemž ale mohou být totožné, pouze vždy s vyššími nároky.\n\nOproti druhému dílu však ubyla například možnost budovat cesty a trasy pod zemí a podstatně se zvýšily nároky na hardware počítače.\n\n"}
{"id": "112739", "url": "https://cs.wikipedia.org/wiki?curid=112739", "title": "Julie", "text": "Julie\n\nJulie je ženské křestní jméno latinského původu, odvozené od jména patricijského rodu Iuliů. Je to ženská varianta mužského jména Julius. Podle českého kalendáře má svátek 10. prosince.\n\nNásledující tabulka uvádí četnost jména Julie v ČR a pořadí mezi ženskými jmény ve srovnání roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999–2002) je -3,7%, což svědčí o poměrně strmém poklesu obliby tohoto jména. V dalších letech však četnost tohoto jména vzrostla.\n\n\n\n\n"}
{"id": "112741", "url": "https://cs.wikipedia.org/wiki?curid=112741", "title": "Cesta do středu Země", "text": "Cesta do středu Země\n\nCesta do středu Země nebo také jen Do středu Země \"(1864, Le voyage au centre de la terre)\" je dobrodružný vědeckofantastický román francouzského spisovatele Julesa Verna.\nAutor ve svém druhém románu z cyklu \"Podivuhodné cesty (Les Voyages extraordinaires)\" líčí fantastickou cestu třech odvážlivců, německého přírodovědce a profesora mineralogie Otty Lidenbrocka, jeho mladého synovce Axela a jejich islandského průvodce Hanse Bjelkeho do středu Země (což je místo v hloubce asi 6 378 kilometrů kolmo pod povrchem naší planety).\n\nNa Vernův román později navázal český spisovatel Ludvík Souček trilogií Cesta slepých ptáků.\n\nPříběh je vyprávěn očima šestnáctiletého Axela a začíná přesně v neděli 24. května roku 1863, kdy profesor Lidenbrock náhodu objeví zašifrovaný dokument islandského alchymisty ze 16. století Arneho Saknussemma. Podaří se mu text psaný runovým písmem rozluštit a zjistí, že Saknussemm v dokumentu tvrdí, že sestoupil do středu Země. Profesor okamžitě zorganizuje výpravu na Island, protože podle Saknussemma je vstupní místo pro cestu do podzemí v jednom ze tří kráterů vyhaslé islandské sopky Snæffelsjökull, a to v tom, na nějž dopadne posledního červnového dne stín horského štítu Scartarisu.\n\nPo určení správného kráteru začala výprava sestupovat do zemských hlubin. Světlo cestovatelům zajišťovaly elektrické lampy a před žízní je zachránila nalezená podzemní řeka. Za dvacet dní ušli asi 130 kilometrů a ocitli se v hloubce kolem 24 kilometrů. Devátého srpna učinili cestovatelé neuvěřitelný objev. Zhruba v hloubce 55 kilometrů pod zemským povrchem vstoupili do gigantické dutiny osvětlené jakousi elektrickou září (kterou Verne přirovnával k záři polární), ve které bylo obrovské podzemní moře. Na jeho březích výprava nalezla les obrovských hub a mnoho dávno vymizelých druhohorních a třetihorních rostlinných i živočišných druhů. Cestovatelé si postavili vor a 13. srpna se vydali na plavbu, při které mohli pozorovat zápas ichtyosaura s plesiosaurem. Za týden urazili více než 400 kilometrů a o pět dní později odhadovali, že již propluli pod Anglií a Francií (celé moře bylo nakonec široké téměř 900 kilometrů). Po přistání na druhém břehu nalezli dokonce skupinu mastodontů, které sledoval pračlověk vysoký asi 12 stop (tj. 3,6 metru). Cestovatelé zde také objevili Saknussemmovo znamení, ukazující další cestu do podzemí. V té jim však bránil zával, který se pokusili odstřelit pomocí střelného prachu. Před výbuchem odpádlovali na moře, ale exploze byla větší, než očekávali. Vor byl uvolněným proudem vody vehnán do velké pukliny, po určité době se dostal do komína plného stoupající vody a magmatu a nakonec byl 28. srpna vyvržen na zemský povrch. Cestovatelé brzy zjistili, že se z hlubin Země dostali vedlejším kráterem sopky Stromboli na Liparských ostrovech severně od Sicílie, a s velkou slávou se vrátili domů.\n\nDíky mladému vypravěči má román obrovský spád, protože Axelovy vědomosti nemohou být díky jeho věku tak rozsáhlé, aby Jules Verne mohl zaplnit své dílo vědeckými fakty, kterými mnohdy děj svých příběhů poněkud rozmělňoval. Proto patří tato kniha přes neudržitelný vědecký základ ke stále velmi oblíbeným Vernovým dílům\nKnihu \"Cesta do středu Země\" ilustroval Édouard Riou.\nDíky své popularitě byl román několikrát zfilmován:\n\n\n"}
{"id": "112744", "url": "https://cs.wikipedia.org/wiki?curid=112744", "title": "Mlada", "text": "Mlada\n\nMlada Přemyslovna (930/935 – 9. února 994) byla mladší dcera knížete Boleslava I. a jeho choti, asi Biagoty, česká princezna a první abatyše nejstaršího českého kláštera sv. Jiří na Pražském hradě.\n\nO Mladě, na svou dobu vzdělané dámě, píše Kosmas, že byla \"„v svatém písmu vzdělaná, křesťanskému náboženství oddaná a veškerou poctivostí mravů ozdobená“\". Na rozdíl od starší sestry Doubravky, která se stala manželkou nejstaršího doloženého polského knížete Měška I., byla předurčena pro církevní kariéru.\n\nMlada se měla vydat do Říma na křesťansko-diplomatickou cestu. Cesta se snad uskutečnila v letech 974–976 za vlády jejího bratra Boleslava II., po návratu se stala abatyší nově založeného kláštera benediktinek u starší baziliky sv. Jiří na Pražském hradě, kde přijala jméno Maria. Podle jiných předpokladů byla na cestu vyslána už za vlády svého otce († 967 či 972) a cesta souvisela především se snahou dosáhnout církevního osamostatnění Čech zřízením biskupství v Praze od papeže Jana XIII. Cesta pak bývá datována do let 965–967, případaně se předpokládá návrat Mlady až po otcově smrti roku 973, tedy že k založení biskupství toho roku došlo přímo v souvislosti s návratem její římské mise. Nověji se založení kláštera datuje až do roku 976, případně i 973 nebo 974. Zemřela 9. února po roce 983 (podle pozdější tradice 9. února 994).\n\nMlada byla poté uctívána jako světice a prohlášena za blahoslavenou. Její ostatky leží ve svatojiřském klášteře, ale podle paleoantropologa Emanuela Vlčka jejich původ není jednoznačný.\n\n\n"}
{"id": "112749", "url": "https://cs.wikipedia.org/wiki?curid=112749", "title": "Zmijovití", "text": "Zmijovití\n\nZmijovití (Viperidae) jsou jednou z nejvýše postavených čeledí hadů. Jsou vybaveni jedovými zuby, někteří mají tepločivné jamky mezi očima a nozdrami. Ve srovnání s jinými hady se dokážou lépe vyrovnat s podmínkami chladného klimatu, proto se vyskytují v oblastech různého klimatu a různé nadmořské výšky. Vyskytují se v mnoha typech biotopů a na většině kontinentů s výjimkou Antarktidy, Austráliea rovněž s výjimkou některých větších ostrovů či souostroví například Nového Zélandu, Irska, Madagaskaru a Havaje.\n\nDo této čeledi hadů patří zmije, chřestýšovití, zmijovci a pazmije. V České republice se přirozeně vyskytuje jediný zástupce této čeledizmije obecná - jeden z nejběžnějších druhů zmijovitých na světě, jediný jedovatý had v severozápadní Evropě a také jediný had vyskytující se v oblasti Severního polárního kruhu. \n\nVětšina těchto hadů má krátké zavalité tělo, širokou trojúhelníkovou hlavu a drsné zuby sklápějící se dozadu na patro - mají nejdokonalejší typ chrupu, tzv. solenoglyfní. Na jedové žlázy jsou napojeny dlouhé duté jedové zuby v přední části čelistí. Zmijovití hadi jsou převážně pomalu se pohybující. Spoléhají na svůj maskovací vzhled - často jsou zbarveni tak, aby splývali s terénem. Na těle mají složité geometrické vzory, které je rozšiřují. Nejmenší zástupci této čeledi dorůstají 20 cm (zmije zakrslá), ti největší pak přes 3,5 metru (křovinář němý). Nejtěžší zmijovití jsou zmije gabunská, druh s nejdelšími jedovými zuby ze všech jedovatých hadů (s délkou 5 centimetrů) a chřestýš diamantový. Oba mohou dosáhnout hmotnosti až okolo 12 kg. Velice dlouhé jedové zuby (přes 3 centimetry) mají i někteří křovináři rodu \"Bothrops\" a chřestýši. Oční zorničky po otevření zabírají většinu oka. Spousta druhů je také vybavena vertikálními zorničkami, loví tedy především po setmění. Zmijovití z podčeledi chřestýšovitých pomocí tepločivných jamek detekují přítomnost kořisti a její vzdálenost, dokonce i v naprosté tmě. Chřestýši mají na konci ocasu jedinečné varovné zařízení - chřestítko.\n\nNěkteří zmijovití hadi kladou vejce, ale většina je živorodá nebo vejcoživorodá. Samice se během dne vyhřívají na slunci, aby urychlily vývoj zárodku ve svém těle. Mnoho druhů se rozmnožuje jednou za dva až tři roky a v mezidobí se vykrmují z důvodu vyrovnání tělesné hmotnosti.\n\nNěkteří zmijovití hadi loví kořist ze zálohy, jiní používají pestře zbarvený konec svého ocasu jako vábničku. Na oběť útočí tak, aby zuby pronikly až k životně důležitým orgánům. Jed často obsahuje proteiny rozkládající krvinky, což způsobí vnitřní krvácení. Při uštknutí do kořisti vpravují velké množství jedu, který účinkuje relativně pomalu, smrt oběti nemusí nastat okamžitě. Jedovaté kousnutí používají také při obraně. Někteří zmijovití však občas nepřítele, včetně člověka, neuštknou, ale pouze kousnou a nevpraví do rány žádný jed. Ten si raději uskladní na lov kořisti. Nicméně je-li člověk uštknut, hrozí mu i smrt.\n\n\n"}
{"id": "112751", "url": "https://cs.wikipedia.org/wiki?curid=112751", "title": "Doba bronzová na území Česka", "text": "Doba bronzová na území Česka\n\nJako doba bronzová se v Česku archeologicky vymezuje období přibližně mezi roky 2000 až 800 př. n. l. Na rozdíl od předchozího eneolitu, je pro tuto etapu lidského vývoje typické masové rozšíření bronzu, který je užíván již nejen jako luxusní zbraně či šperky, ale také k výrobě pracovních nástrojů (sekera, o něco později i srp). V první polovině 8. století př. n. l. dochází k relativně plynulému přechodu ve starší dobu železnou – halštat.\n\nChronologické členění doby bronzové na českém území vychází z relativní chronologie vytvořené na základě hrobových nálezů německých archeologem Paul Reineckem na počátku 20. století.\nVedle slovního označení (například starší doba bronzová) se v literatuře vyskytují i stupně (např. BA, případně Br A), často ještě detailněji členěné (BA1, případně Br A1). Tyto stupně do svého systému už původně včlenil Paul Reinecke, který zároveň vytvořil chronologii i pro dobu železnou. Doba bronzová odpovídala v jeho původním členění stupňům BA–BD, doba halštatská stupňům HA–HD, vývojem bádání o době bronzové a halštatské se nakonec ukázalo, že doba bronzová zasahuje až do stupně HB a doba halštatská začíná oproti původním předpokladům později.\n\n\nPřechod mezi pozdním eneolitem a dobou bronzovou není chápán jako ostrý zlom ve společenském vývoji. Kultura únětická, která je hlavní kulturou projevující se na počátku doby bronzové na českém území, se vcelku plynule vyvíjí pod vlivem pozdně eneolitické kultury se šňůrovou keramikou a kultury se zvoncovitými poháry a dále vlivy z jihovýchodního prostředí Karpatské kotliny. Ve starší době bronzové na Moravu zasahují i východní epišňůrové kultury, představované konkrétně kulturou Chłopice–Veselé a nitranskou kulturou (resp. v literatuře i nitranská skupina), náležející do komplexu Mierzanowice–Nitra–Košťany. Relativně úzké (snad obchodní) kontakty s jihovýchodními kulturami projevující se nálezy importů, udržovala v závěru starší doby bronzové věteřovská kultura (v literatuře také i věteřovská skupina), rozšířená na Moravě a částečně i v Čechách a úzce příbuzná s maďarovskou kulturou (hovoří se o komplexu Maďarovce-Věteřov-Böheimkirchen). V rámci některých kontextů se ve starší době bronzové nalézá i litzenkeramik, související s inkrustovanou keramikou kultur v Karpatské kotlině.\n\nNa přelomu starší a střední doby bronzové dochází ve střední Evropě k zásadnímu kulturnímu zlomu, který se projevil vystřídáním kultur i na českém území. Pravděpodobně ze středního Podunají se rozšiřuje komplex mohylových kultur, v jižních a západních Čechách se rozlišuje českofalcká mohylová kultura, v ostatních oblastech Čech a na jižní Moravě středodunajská mohylová kultura. Území severní Moravy se v této době vyvíjí odlišně, není příliš jasné, zda se jedná o předlužickou kulturu (vyvíjející se pak v lužickou kulturu) jako ve Slezsku, spíše se opatrně hovoří o předlužickém či protolužickém horizontu.\n\nPro mladší (a pozdní) dobu bronzovou je typickým pohřebním ritem ukládání spálených pozůstatků do uren–popelnic, odtud se kultury takto zacházející se svými mrtvými označují jako kultury „popelnicových polí“ (velká pohřebiště složená z popelnic). Do jižních, středních a západních Čech zasahuje komplex hornodunajských popelnicových polí, konkrétně se odlišuje v západních Čechách milavečská kultura, ve středních, severozápadních a částečně i jižních Čechách knovízská kultura, na Chebsku se vyděluje chebská skupina.\nSeverozápadní, severní Čechy patří k polabskému okruhu komplexu lužických popelnicových polí, k lužickým popelnicovým polím oderské větve patří i Čechy východní, severní a střední Morava a území českého Slezska. Na jižní Moravu zasahuje středodunajská kultura popelnicových polí, konkrétně se projevující velatickou kulturou.\n\nNa území střední Evropy se dále vyvíjí komplex popelnicových polí. Kultura knovízská přechází do kultury štítarské (někdy se ve starší literatuře hovoří o štítarském stupni knovízské kultury). Na kulturu milavečskou navazuje nynická skupina, osídlení chebské skupiny se postupně vytrácí. Na jižní Moravě na velatickou kulturu navazuje kultura podolská.\n\n"}
{"id": "112771", "url": "https://cs.wikipedia.org/wiki?curid=112771", "title": "Bhaddá Kundalakésá", "text": "Bhaddá Kundalakésá\n\nBhaddá Kundalakésá byla významná buddhistická mniška, která dosáhla nejrychleji plného probuzení (arahatství). Její život před vstupem do mnišskému řádu je opředen zajímavými legendami, ať už se jedná o její manželství s nenapravitelným zlodějem nebo o její putování po Indii jako úspěšné filozofické diskutérky. V rámci théravádové tradice se stala mimo jiné dokladem skutečnosti, že žena může ve svých schopnostech překonat muže. V starověké Indii byl takový názor převratný, jelikož tradičně tu ženy byly chápány jako méněcenné bytosti.\n\"Informace čerpány z \"\n\nBhaddá se narodila v bohaté rodině ve městě Rádžagaha. Byla jedinou dcerou, proto ji rodiče přísně hlídali a rozmazlovali. V době dospívání ji údajně drželi v posledním patře jejich sedmipatrového paláce, jelikož kvůli její vášnivé povaze se obávali, že probouzející sexualita ji přivede do potíží. Ve stejný den jako Bhaddá se narodil chlapec v rodině králova kněze. Říká se, v noci, kdy se narodil, měly zářit zbraně po celém městě. Král, který byl tímto úkazem vyděšen, se ráno zeptal svého kněze. Ten mu sdělil, že podivný úkaz způsobilo narození jeho syna pod nepříznivým postavením planet, které ho předurčuje k dráze velkého a nenapravitelného zloděje. Navrhl králi, že svého syna zabije, jestliže si to bude přát. Ten však odvětil, že není nutné popravovat někoho, kdo zatím nic nespáchal. Syn byl pojmenován \"Sattuka\" („odporný nepřítel“) a opravdu dle předpovědi vyrostl v nenapravitelného zloděje. Když si otec uvědomil, že s ním nic nesvede, vyhnal ho nakonec z domu. Zajímavé je, že jej i přesto údajně vybavil lupičským náčiním, a to černým oblečením, žebříkem ke zdolávání zdí a páčidlem (pravděpodobně se nedokázal i v takovém případě ubránit projevům otcovské lásky).\n\nSattuka terorizoval celé město a městské stráži se ho nedařilo stále lapit, pravděpodobně se ani příliš nesnažili, jelikož když král pohrozil veliteli stráži trestem smrti, byl ještě téhož dne Satukka chycen. Nabízí se jednoduché vysvětlení, že stráže byly nejspíš podplaceny. Král pak Sattuku odsoudil k trestu smrti, přičemž předtím, než byl doveden k popravišti, měl být na každé křižovatce zmrskán. Právě, když byl veden Sattuka kolem domu rodičů mladé Bhaddy, ukrývané v posledním patře domu, podívala se Bhadda z okna na průvod z odsouzencem. Když uviděla spoutaného Sattuku vedeného na popraviště, okamžitě se do něj zamilovala (v souladu s buddhistickým světonázorem z důvodu silné karmické připoutanosti vyplývající z minulých životů). Propadla obrovskému zoufalství a vyhrožovala svým rodičům, že jestliže nedostane trestance za muže, spáchá sebevraždu. Její rodiče, kteří svou jedinou dceru zbožňovali, nakonec souhlasili a otec podplatil velitele stráží, aby Sattuku propustil. Velitel stráží počkal s popravou do setmění, kdy vyměnil Sattuku za jiného provinilce z městské věznice, kterého pak za branami města místo něj popravil.\n\nSattuka byl však nenapravitelný kriminálník a když uviděl svou novopečenou manželku okrášlenou nejnádhernějšími šperky, rozhodl se, že šperky musí získat. Namluvil naivní Bhaddě, že ještě před popravou učinil slib božstvu žijícímu na místní hoře, že když vyvázne živý, učiní pro něj velkou oběť. Zamilovaná Bhaddá souhlasila, že společně na horu vystoupí a vykonají slíbenou oběť. Když však na horu vyšplhali, sdělil jí, že vše byla jen lest, aby ji mohl beze svědků oloupit o drahocenné šperky. Bhaddá se jej pokusila bezúspěšně přesvědčit, že když je teď jeho ženou, všechno, co patří jí, je i jeho vlastnictvím. Když Sattuka odvětil, že šperky si i přesto vezme, Bhaddá ze zaslepené lásky rychle vystřízlivěla a pochopila vážnost situace. Poprosila jej tedy, zda by mu jako milující žena mohla naposledy prokázat úctu tím, že jej obejme zepředu a zezadu. Netušící Sattuka souhlasil. Když se jej Bhaddá chystala obejmout zezadu, svrhla jej ze skalnatého srázu, na jehož dno dopadl Sattuka roztrhaný na kusy (doslova je uvedeno, že se rozpadl v prach).\n\nDle legendy božstvo, které na hoře sídlilo a celou událost sledovalo, proneslo v oslavě nad Bhaddinou statečností následující verše:\n\nNebohá Bhaddá zdrcená strašlivou skutečností, že zabila člověka, i když v sebeobraně, došla k závěru, že už se nemůže vrátit domů a rozhodla se proto odejít do bezdomoví a hledat cestu k duchovní realizaci.\n\nNejprve narazila na skupinu potulných ženských asketů náležejících k řádu bíle oděných asketů zvaných \"Niganthové\" (pravděpodobně se jednalo o džínisty). Požádala je, aby ji do svého řádu přijali nejvyšším způsobem, což znamenalo, že jí speciálním hřebenem vyrobeném z palmy palmýra (lat. borassus) vyrvaly všechny vlasy i s kořínky. Přesto jí však vlasy opět vyrostly, i když zatočené do kudrlinek. Odtud pak získala svůj přídomek \"Kundalakésá\" (\"Kudrnaté-vlasy\"). \n\nPo určité době však Bhaddá došla k závěru, že učení Niganthů nevede ke kýženému cíli a vydala se hledat jiného učitele. Postupně vystřídala mnoho významných duchovních učitelů a seznámila se tak s nejrůznějšími filozofickými školami tehdejší Indie. Stala se proto vynikající diskutérkou, kterou nikdo nebyl schopen porazit ve filozofických disputacích, ve starověké Indii velice oblíbených. Jelikož Bhaddá porazila v diskusích každého v Džambudvípě (tak byl tehdy nazýván indický subkontinent), byla také známá jako \"„Džambukaparibbadžika\"\". \n\nJejí pověst se brzy rozšířila a nemohla proto najít nikoho, kdo by bylo ochoten s ní soupeřit. Cestovala po celé Indii a kdykoli vstoupila do vesnice či města, u jeho brány nahromadila kupu písku a zapíchla do ní větev hřebíčkovce. Pak požádala opodál stojícího chlapce, aby větev hlídali a vzkázali každému, kdo by se s ní chtěl utkat ve filozofické disputaci, aby větev rozdupal. Bhaddá pak čekala sedm dní a když se neobjevil nikdo, kdo by její výzvu přijal, větev vytrhla a pokračovala v cestě.\n\nNakonec dorazila do Sávatthí, kde tehdy v místním klášteře Džétavana sídlil i Sáriputta, jeden ze dvou nejpřednějších žáků Buddhy. Bhaddá u městské brány opět připravila větev. Když Sáriputta přicházel ráno do města na tradiční obchůzku za jídlem a uviděl větev zapíchnutou v písku, zeptal se opodál stojících chlapců, co to má znamenat. Ti mu vše vysvětlili, a tak jim Sáriputta přikázal, aby na znamení, že výzvu přijímá, větev rozdupali. Když se to Bhaddá dozvěděla, vydala se za Sáriputtou do kláštera Džétavana i ze zástupem zvědavců (v tehdejší Indii patřilo k všeobecné zábavě sledovat filozofické diskuse). \n\nJakmile si Bhaddá vyměnila přátelské pozdravy se Sáriputtou, ten ji vyzval, aby první pokládala otázky, i když dle tehdejšího zvyku se měl první ptát on. Sáriputta všechny její otázky správně zodpověděl (údajně jich mělo být tisíc). Poté se užaslé Bhaddy zeptal, zda ji teď může položit jednu jedinou otázku, která zněla: „Co je jediné?“ (\"ékam náma kim\", volněji přeloženo: „Co je jediné společné všem bytostem?“). Bhaddá nebyla schopná odpovědět a z obdivu nad Sáriputtovou moudrosti u něj hledala útočiště (tzn. uchylovala se k němu jako k učiteli). Ten jí však odvětil, že nikoli u něj, ale Buddhy se hledá útočiště. Shodou okolností dlel Buddha tou dobou též v Džétavaně. Dle jiné dochované verze jí Sáriputta řekl, že jí správnou odpověď sdělí v přítomnosti Buddhy. Správná odpověď měla znít „výživa“, jelikož všechny bytosti, aby se udržely při životě, potřebují nějaký druh výživy.\n\nKaždopádně, když Bhaddá předstoupila před Buddhu, ten před ní pronesl krátkou báseň, po jejíž vyslechnutí dosáhla arahatství – nejvyššího stupně probuzení. Buddhova báseň je zaznamenána v Dhammapadě jako verš č. 101:\n\nPoté, jako výraz mimořádného respektu, Buddha ji ordinoval (tj. přijal za mnišku) slovy: „Pojď Bhaddo“. Podle pravidel mnišské kázně (vinaja), jestliže chtěla být žena ordinována na mnišku (bhikkhuní), musela požádat o svolení jak mužskou tak i ženskou mnišskou sanghu. V případě Bhaddy Kundalakésy však Buddha učinil výjimku a ordinoval ji pouze výše zmíněnými slovy. \n\nMísto setkání Bhaddy s Buddhou je však rozdílně popisováno ve verších z Thérígáthy. Bhaddá se podle nich s Buddhou nesetkává v Sávatthí, ale na Supím vrchu, který se nacházel poblíž Rádžagahy. I když verše vynechávají údaj o Bhaddiným probuzení, popisují její „rychlou“ ordinaci, k níž zcela jistě Buddha svolil právě z důvodu předchozí okamžité realizace arahatství:\n\nDalší mírně odlišná verze se nachází v komentáři k Dhammapadě. Podle něj, když Bhaddá nebyla schopna zodpovědět otázku, chtěla znát správnou odpověď. Sáriputta jí slíbil, že jí odpověď sdělí, když vstoupí do buddhistického řádu mnišek. Bhaddá souhlasila. Následně se věnovala buddhistické praxi pod Sáriputtovým vedením a během několika dní dosáhla probuzení. \n\nAť tak či onak, mniši se následně divili, zda by bylo možné, aby Kundalakésá dosáhla plného osvícení po vyslechnutí jen několika veršů, respektive v druhém případě během tak krátké doby. Když se na to zeptali Buddhy, vysvětlil jim, že Bhaddá Kundalakésá nejen dosáhla arahatsví, ale dokonce jako laička přemohla i svého podlého manžela, načež pronesl následující verše zaznamenané v Dhammapadě (verš 102 a 103):\n\nNásledujících padesát pět let svého života prožila putováním po severní Indii. Jako buddhistická mniška zbytek svého života strávila vyučováním Dhammy, přičemž byla samozřejmě materiálně podporována laickými buddhisty, jak vyplývá z veršů zachovaných ve sbírce pálijského kánonu Thérígáthá: \n\nPozději, když Buddha uděloval tituly významným mnichům a mniškám v klášteře Džétavana, prohlásil Bhaddu Kundalakésu za nejpřednější mezi mniškami v rychlosti realizace probuzení (\"khippábhiňňá\"). V překladu komentáře k Anguttara-nikáji od E.W.Burlingama je uvedeno, že Buddha označil Bhaddu jako nejpřednější mezi těmi, kteří nejrychleji získali šest psychických sil (abhiňňá). Toto není v rozporu s předchozím tvrzením, jelikož Bhaddá společně s realizací arahatství získala i psychické síly, přičemž samotné dosažení probuzení je v buddhismu považováno za nejvyšší psychickou schopnost. \n\nNa závěr je třeba poznamenat, že v této vlastnosti vynikala pouze nad ostatními mniškami, mezi mnichy dosáhl nejrychleji probuzení Báhija. V obou případech Buddha ocenil jejich schopnost tak rychle a hluboce pochopit pravdu, že během jediného okamžiku postoupili ze stavu světského člověka (tj. neosvícené bytosti) do stavu arahata (tj. plně probuzené bytosti). U ostatních Buddhových žáků bylo naopak obvyklé, že se arahatství realizovali až po předchozím dosažení nižších stupňů probuzení.\n\n\"pozn.: pojmy jsou uváděny v páli, není-li uvedeno jinak\"\n"}
{"id": "112772", "url": "https://cs.wikipedia.org/wiki?curid=112772", "title": "Adléta Uherská", "text": "Adléta Uherská\n\nAdléta Uherská (asi 1040 – 27. ledna 1062) byla druhou manželkou Vratislava II. a českou kněžnou v letech 1061–1062.\n\nAdléta byla dcerou Ondřeje I., od roku 1046 uherského krále. Historické prameny neuvádějí datum jejího narození, dnešní historici se kloní k roku 1040. Otázky panují i ohledně osoby její matky. Někteří historici mají za to, že jí byla Anastázie Rurikovna, dcera ruského velkoknížete Jaroslava Moudrého\n\nKdyž se Vratislav, budoucí Adlétin manžel, dostal do sporu se svým bratrem Spytihněvem II., rozhodl se opustil Olomouc, kde sídlil, a útočiště hledal právě u Ondřeje I. Svou první ženu, šlechtičnu neznámého původu, která byla v už pokročilém stupni těhotenství, raději nechal v Olomouci. Spytihněv tuto ženu ale uvěznil a ta nakonec zemřela při předčasném porodu. Podruhé se tedy Vratislav oženil s Adlétou, princeznou z rodu Arpádovců, zřejmě v roce 1057, kdy jí bylo asi sedmnáct let. Důvodem bylo spojenectví s Uhrami.\n\nBěhem asi pěti let manželství se Adlétě narodily čtyři děti: do českých dějin se zapsal kníže Břetislav II., dalšími byly Vratislav, který zemřel ještě v dětství, a dcery Judita a Ludmila. Juditu otec později provdal za polského knížete Vladislava I. Heřmana a stala se matkou jednoho z nejvýznamnějších středověkých polských panovníků, Boleslava III. Křivoústého.\n\nV roce 1061 se Vratislav stal po smrti svého bratra Spytihněva knížetem, Adléta se ovšem z titulu kněžny dlouho neradovala. Zemřela 27. ledna 1062 ve svých asi dvaadvaceti letech. Důvodem zřejmě byla právě rychlost, s jakou přivedla na svět své děti. Vratislavovou třetí ženou se o zhruba rok později stala Svatava Polská.\n\n\n"}
{"id": "112792", "url": "https://cs.wikipedia.org/wiki?curid=112792", "title": "Wolf Rüdiger Hess", "text": "Wolf Rüdiger Hess\n\nWolf Rüdiger Hess (18. listopadu 1937 – 24. října 2001) byl synem německého nacistického politika Rudolfa Hesse.\n\nWolf Rüdiger Hess pracoval jako architekt, do povědomí širší veřejnosti se dostal po smrti svého otce v roce 1987, kterou prohlásil za vraždu ze strany britské tajné služby. Za důvod vraždy označil riziko, že by Sovětský svaz, kde docházelo ke změnám politických poměrů, mohl souhlasit s Hessovým propuštěním a Hess by na svobodě mohl vyzradit pro Británii nepříjemné skutečnosti z doby počátku druhé světové války.\n\nO svém otci a jeho smrti napsal dvě knihy: \"Můj otec Rudolf Hess\" (1986) a \"Život a smrt mého otce, Rudolfa Hesse\".\n\n"}
{"id": "112798", "url": "https://cs.wikipedia.org/wiki?curid=112798", "title": "Poprava", "text": "Poprava\n\nPoprava, někdy označovaná též obecnějším výrazem \"exekuce\" (z latinského \"exsecutio\", vykonání, provedení), je akt vykonání trestu smrti. Dnes obvyklé způsoby popravy jsou oběšením, zastřelením, smrtící injekcí, otrávením v plynové komoře a proudem na elektrickém křesle. V některých islámských zemích se popravuje i tradičními způsoby poprav, jako je setnutí hlavy na špalku nebo ukamenování. V některých zemích se popravuje neveřejně, ale v mnoha zemích se popravy konají veřejně na \"popravišti\".\n\nHistorický význam slova \"poprava\" znamená „učinit někomu po právu“, tedy vykonání popravy na příkaz soudců, tzv. poprávců, znamenalo naplnění litery práva).\n\nV minulosti užívané, ale dnes již opuštěné metody jsou například gilotina, garota, upálení na hranici, ukřižování, uvaření, stětí mečem a mnoho dalších.\nPopravu v minulosti obvykle vykonával kat, a to buď sám, nebo s pomocníky. Často se i stávalo, že tresty smrti vynášely většinou vojensky pověřené osoby a v tom případě často popravu prováděli sami vojáci.\n\nV dnešní době ve vyspělých západních zemích provádí popravu odborník té profese, která má nejblíže k vykonání rozsudku smrti (technik v případě elektrického křesla nebo při smrtící injekci). Vždy je přítomen lékař, který konstatuje smrt popravené osoby a podepíše příslušný protokol.\n\nV některých islámských zemích (i ve vyspělých) převládají stále tradiční metody popravy jako ukamenování nebo stětí.\n\nInstitut popravy v minulosti byl a stále je předmětem kritiky. Z etického hlediska je poprava často přirovnávána k úkladné vraždě, neboť je uskutečněna s rozvahou, bez náhlé nutnosti (například sebeobrany) a na bezbranném člověku. Například T. G. Masaryk označil popravy za nejďábelštější druhy zabití, „\"poněvadž schvalují je lidé vládnoucí s úplným klidem a rozmyslem, s dostatečnou lhůtou pro udělení milosti, pod ochranou bodáků\".“\n\nZřejmě pod vlivem výše zmíněné kritiky jsou v posledních desetiletích zejména žurnalisty jako \"poprava\" či \"exekuce\" označovány také vraždy nebo jiné způsoby likvidace (i obrazné, např. \"poprava\" neúspěšné knihy a jejího autora nebo \"poprava\" u maturity) provedené obřadným či rituálním způsobem nebo prostě někým, kdo v dané chvíli má nad někým jiným moc.\n\nAmnesty International uvedla, že v celosvětovém měřítku poklesl počet v poprav v roce 2018 o 31% a byl tak nejnižší za celé desetiletí. Pokles poprav způsobila zejména změna protidrogových zákonů v Iránu. 106 zemí již zrušilo trest smrti za všechny trestné činy zákonem a 142 zemí zákonem nebo v praxi. V ČR byl trest smrti zrušen a nahrazen výjimečným trestem v roce 1990.\n\n"}
{"id": "112800", "url": "https://cs.wikipedia.org/wiki?curid=112800", "title": "Luky Lukáč", "text": "Luky Lukáč\n\nĽubomír Luky Lukáč (* 7. ledna 1966 Martin) je slovenský folkový skladatel, zpěvák a multiinstrumentalista. Hraje na kytary (včetně elektrické), klavír, fujaru, moxeno, djembe a podobné nástroje. \n\nStudium na Strojnické a elektrotechnické fakultě, obor Kybernetika v dopravě a spojích na Vysoké škole dopravy a spojů v Žilině ukončil v roce 1989.\nOd roku 1992 žije v Praze.\n\nV roce 2006 se znovu vrátil na folkovou scénu a vydal své první autorské CD, na kterém spolupracovali mimo jiné i Jiří Mottl nebo Soňa Jányová. Na housle doprovází Anna Maňhalová a na flétnu Anežka Lukáčová. Finalista konkursu festivalu Zahrada 2007 ČR.\n\n"}
{"id": "112801", "url": "https://cs.wikipedia.org/wiki?curid=112801", "title": "Pavel Alexejevič Čerenkov", "text": "Pavel Alexejevič Čerenkov\n\nPavel Alexejevič Čerenkov (; Voroněž – 6. ledna 1990) byl ruský (sovětský) fyzik, který objasnil tzv. Čerenkovův efekt. Také se podílel na vývoji urychlovačů částic.\n\nNarodil se v rodině zemědělce a po absolvování základní školy a gymnázia roku 1928 úspěšně dokončil studium Fyzikálně-matematické univerzity ve Voroněži. Od roku 1930 pracoval ve fyzikálním institutu AV SSSR v Moskvě, kde se vypracoval až na vedoucího oddělení a současně vyučoval jako profesor v Moskevském energetickém institutu.\n\nSpolečně se Sergejem Vavilovem se zabýval luminiscencí uranových solí při ozařování γ zářením. V roce 1934 Čerenkov pozoroval záření modrého světla z láhve vody vystavené radioaktivnímu ozařování. Tzv. \"Čerenkovův efekt\" spojil s působením elektronů, uvolněných gama zářením. Jev vysvětlili fyzici Frank a Tamm, jako vlny, vznikající pohybem elektronů rychlostí vyšší, než je rychlost světla ve vodě.\n\nPozději se věnoval studiu kosmického záření, zejména vícenásobné ionizaci molekul v druhotné složce kosmického záření.\n\nV roce 1940 získal Čerenkov vědeckou hodnost doktor fyzikálně-matematických věd. V roce 1953 se stal profesorem experimentální fyziky.\n\nČerenkov byl vyznamenán státní cenou SSSR a to v letech 1946, 1951 a 1977. V roce 1958 se Pavel Alexejevič Čerenkov stal spolu s Iljou Michajlovičem Frankem a Igorem Jevgeňjevičem Tammem laureátem Nobelovy ceny za objev čerenkovova záření.\n\n\n"}
{"id": "112806", "url": "https://cs.wikipedia.org/wiki?curid=112806", "title": "Člověče, nezlob se!", "text": "Člověče, nezlob se!\n\nČlověče, nezlob se! je dětská desková hra pro dva a více hráčů, hrát ji mohou ale i dospělí. Jde o jednu z nejrozšířenějších stolních her na světě.\n\nHra má svůj původ v prastaré indické hře \"Pačísí\", známé již v 7. století. Do Evropy se nejprve dostala přes Srí Lanku, Persii a Palestinu do Španělska, kde byla známá jako Parchis, ale většího rozšíření nedosáhla.\n\nPodruhé přivezli hru do Evropy na konci 19. století Angličané a to přímo z Indie, která tehdy byla jejich koloniálním panstvím. Patentována a na trh uvedena pak byla pod názvem Ludo (z latinského ludus: hra) v roce 1896 a to v podobě a s pravidly, která jsou v podstatě shodná s dnešními.\n\nTrvalý úspěch a rozšíření nejen v Evropě, ale též ve Spojených státech amerických přinesl hře až německý obchodník Josef Friedrich Schmidt, který hru krátce před první světovou válkou vydal pod názvem \"Mensch, ärgere dich nicht\" (Člověče, nezlob se). Známá je ale i pod názvem Eile mit Weile (Spěchej pomalu).\n\nPod českým názvem «Člověče, nezlob se!» se prodávala v knihkupectvích Čech a Moravy již v 19. stol. (r. 1882) a to jako „\"rozmarná hra pro veselé kruhy dam a pánů \"” za 40 korun. Svůj skutečný boom zažívala na československém trhu až ve 30. a 40. letech 20. století. Společenská stolní hra se stala za první republiky velmi oblíbeným a populárním dárkem. Prodávala se ve třech velikostech.\n\nV roce 1938 vyšel breviář Jiřího Solara „Půjde to!”, obsahující motivační texty k rozvoji sebevědomí. Jeden z textů nesl název Člověče, nezlob se:\n\nHra Člověče, nezlob se objevila také ve filmové komedii Příklady táhnou (1939), režiséra Miroslava Cikána, kde ji hrála vnučka Jarmila (Stella Májová) se zahradnickým synkem Emanem (Vladimír Salač).\n\nVšechny figurky jsou před začátkem hry umístěny ve startovním domečku, který je barevně vyznačen stejnou barvou, jakou jsou označeny 4 figurky hráče.\n\nCílem hry je dovést své figurky jedné barvy ze startovního pole do cílového domečku. To lze pouze tak, že figurka musí projít postupně všemi poli na obvodu hracího plánu. Každý hráč posune při svém tahu figurku o tolik bodů, kolik padlo při jeho hodu kostkou. Skončí-li s figurkou na políčku obsazeném cizí figurkou, je tato odstraněna ze hry a vrácena zpět do startovního domečku. Na políčko obsazené figurkou stejné barvy vstoupit nelze.\n\nK nasazení figurky na startovní pole je potřeba hodit šestku. Nemá-li hráč nasazenou žádnou figurku, hází kostkou do té doby, dokud nepadne šestka, maximálně však třikrát. Pokud ani po třetím hodu nepadne šestka, pokračuje ve hře další hráč. Na začátku hry se první figurka umisťuje na startovní pole okamžitě.\n\nBěhem hry po hozené šestce hází hráč kostkou ještě jednou a posune jednu zvolenou figurku o součet bodů při obou hodech.\n\nVyhrává ten hráč, který první oběhne hrací plán všemi svými figurkami a umístí je do cílového domečku. Ostatní hráči poté obvykle pokračují ve hře a hrají tak o další pořadí.\n\nExistuje více variant hracího plánu hry. Nejznámější hrací plán je ve tvaru kříže a je určen pro maximálně 4 hráče, větší hra má tvar šestiúhelníku a je určena až pro 6 hráčů. Také existuje plán ve tvaru osmiúhelníku a je určen pro 8 hráčů. Hra Člověče, nezlob se! je určena hráčům od tří let.\n\nV Česku se v roce 1997 podnikatel Přemysl Chmelař pokusil o registraci \"Člověče, nezlob se!\" jako chráněné značky. Úřad průmyslového vlastnictví po třech letech žádost odmítl a jeho rozhodnutí postupně potvrdily všechny soudy včetně Vrchního soudu.\n\nZvláštní alternativou je tzv. „Matfyzácké člověče, nezlob se!“, vhodné především pro 4 hráče. V tomto případě každý hráč začíná se čtyřmi figurkami různých barev (všichni hráči disponují stejnou sadou) a snaží se do chlívečku dostat opět 4 figurky různých barev, přičemž po hracím plánu může pohybovat kteroukoli figurkou barvy, kterou nemá ani v domečku ani ve chlívečku.\n\n"}
{"id": "112810", "url": "https://cs.wikipedia.org/wiki?curid=112810", "title": "SU-76", "text": "SU-76\n\nSU-76 (rusky: \"СУ-76, Самоходная установка 76, Samochodnaja ustanovka 76\" – samohybná lafeta) bylo sovětské samohybné dělo používané během druhé světové války. Bylo postavené na podvozku tanku T-70. SU-76 bylo samohybné dělo vyzbrojené 76,2 mm kanonem ZiS-3. Podvozek měl svůj původ v tanku T-70, ale musel se rozšířit na 2,73 m a prodloužit o jedno pojezdové kolo na 4,88 m. Typ měl však vážné technické nedostatky a musel se proto modernizovat. Ten již dostal označení SU-76M a byl nejvyráběnějším provedením. Dostal také silnější motory 2 x GAZ-203 namísto původních 2 x GAZ-202.\nSU-76M bylo nejvyráběnější sovětské samohybné dělo v období druhé světové války. Mezi svými uživateli nebylo však velmi oblíbeno. Byl to typický hrubý válečný výrobek. Řidič seděl u dvou motorů od kterých nebyl nijak oddělen. Krabicovitá nástavba s výzbrojí byla z vrchu nekrytá, což znamenalo, že obsluha je ohrožena granáty a střelbou z ručních zbraní. Výhodou ale bylo to, že pěchota mohla komunikovat s osádkou SU-76, což je důležité při bojích v městské zástavbě. Často to také zachránilo životy v případě zásahu vozidla pěchotní protitankovou zbraní. Po skončení války byly brzy vyřazeny a poskytnuty některým zemím např. Číně, KLDR a Severnímu Vietnamu. Stroje tohoto typu byly i ve výzbroji Československé armády. Celkem bylo vyrobeno 14 292 SU-76.\n\n\n"}
{"id": "112815", "url": "https://cs.wikipedia.org/wiki?curid=112815", "title": "Bohumila", "text": "Bohumila\n\nBohumila je ženské křestní jméno. Podle českého kalendáře má svátek 28. prosince.\n\nŽenský protějšek mužského jména Bohumil. Dalo by se říci, že toto slovanské jméno odpovídá významem řeckému Theofilovi, přičemž základem jména jsou slova theós – „bůh“ a filos – „milý“. Stejný význam má také Amadeus, který rovněž „Boha miluje“.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je -3,0%, což svědčí o poměrně značném poklesu obliby tohoto jména.\n\nBohuna, Bohunka, Bobby, Bohumilka, Mila/Míla, Bobča, Bobina, Bohuška, Boča, Bočka, Bohča, Bohuš\n\n"}
{"id": "112816", "url": "https://cs.wikipedia.org/wiki?curid=112816", "title": "Daniela", "text": "Daniela\n\nDaniela je ženské křestní jméno. Podle českého kalendáře má svátek 9. září.\n\nPůvod jména je z hebrejštiny: \"Daníél\" znamená \"bůh je můj soudce\".\n\nDOMÁCÍ PODOBY JMÉNA:\nDanča, Danda, Dani, Danielka, Dádul, Dáduš, Dáda, Dádi, Danone,Dany nebo Dana\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je +2,8%.\n\n\n"}
{"id": "112817", "url": "https://cs.wikipedia.org/wiki?curid=112817", "title": "Dana", "text": "Dana\n\nDana je ženské křestní jméno. Podle českého kalendáře má svátek 11. prosince.\n\nToto jméno je hebrejského původu (hebrejsky דנה) a znamená „soudkyně“. Mužským protějškem je Daniel, ale v hebrejštině může být jménem Dana pojmenován i muž. Dana je celosvětově velice oblíbena a naše země nejsou v tomto směru žádnou výjimkou.\n\nJméno Danuše je pravděpodobně keltského původu jako jméno bohyně Danu, matka kmene Tuatha Dé Danann \"\"Lid bohyně Danu\"\".\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je +0,8%.\n\n\n\n\n\n"}
{"id": "112818", "url": "https://cs.wikipedia.org/wiki?curid=112818", "title": "Edita", "text": "Edita\n\nEdita je ženské křestní jméno. Podle českého kalendáře má svátek 13. ledna.\n\nPůvodně anglické jméno Edith pochází ze staroanglických slov \"ead\" a\"gyð\", což znamená „šťastný boj přinášející majetek“.\n\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je +0,5%.\n\n\n\n"}
{"id": "112819", "url": "https://cs.wikipedia.org/wiki?curid=112819", "title": "Gizela", "text": "Gizela\n\nGizela (někdy také Gisela) je ženské křestní jméno. Jeho původ je obvykle odvozován od staroněmeckého výrazu \"gīsal\" – „slib“, či \"zástava\" nebo \"rukojmí\".\n\nPodle českého kalendáře má svátek 18. února.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je -5,2%, což svědčí o poměrně značném poklesu obliby tohoto jména.\n\n"}
{"id": "112820", "url": "https://cs.wikipedia.org/wiki?curid=112820", "title": "Františka", "text": "Františka\n\nFrantiška je ženské křestní jméno. Podle českého kalendáře má svátek 9. března.\n\nFrantiška je ženským protějškem jména František (italsky \"Francesco\"), které původně nebylo běžným jménem, ale přezdívkou s významem \"malý Francouz\". V dětství tak totiž říkali italskému chlapci \"Janu Bernardonemu\", pozdějšímu Františku z Assisi, který se naučil francouzsky od své francouzské matky a vyřizoval v tomto jazyce svému otci veškerou obchodní korespondenci. Jeho jméno si poté, co začal být uctíván jako světec, dávali všichni, kdo ho obdivovali a chtěli následovat jeho příkladu, ženy nevyjímaje.\n\nVe světě jsou obdobou jména Fanny, Francine, Frances i Francisca.\n\nFanny, Franciska, Iška, Francinka, Fanynka, Fanda, Franka, Francka\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je -10,2%, což svědčí o značném poklesu obliby tohoto jména.\n\n\n"}
{"id": "112824", "url": "https://cs.wikipedia.org/wiki?curid=112824", "title": "Irena", "text": "Irena\n\nIrena je ženské křestní jméno. Podle českého kalendáře má svátek 16. dubna.\n\nPůvod má v řeckém slově \"eirinis\" s významem „mír“. Mužským protějškem Ireny je zřídka používané jméno Ireneus nebo Irenej.\n\n\nIruška, Irka, Ira, Irča, Irinka, Renka, Irenka\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je -0,1%.\n\n\n"}
{"id": "112825", "url": "https://cs.wikipedia.org/wiki?curid=112825", "title": "Jastrebarsko", "text": "Jastrebarsko\n\nJastrebarsko () je město ve středním Chorvatsku, nachází se v Záhřebské župě. Město se nachází jihozápadně od Záhřebu a severovýchodně od města Karlovac. Ve městě v roce 2011 žilo 5 491 obyvatel, v celé opčině pak 15 897 obyvatel.\n\nJastrebarsko je poprvé připomínáno v roce 1249 v dokumentu bána Stjepana jako místo, kde se nacházelo tržiště a soud. V roce 1257 dal městu uherský král Béla IV. znak, na který odkazuje ve své současné podobě i dnes. Mezi lety 1519 až 1848 zde působila šlechtická rodina Erdődyů. Po roce 1809 se Jastrebarsko stalo součástí tzv. Ilyrských provincií a byly pod francouzskou správou. Francouzi se stáhli v létě 1813. Díky výstavbě železniční trati ze Záhřebu byl umožněn ekonomický i populační rozvoj sídla. Den města se zde slaví 13. listopadu, kdy město opustila vojska Jugoslávské lidové armády (během chorvatské války za nezávislost).\n\nNázev města je odvozen od chorvatského slova \"jastreb\", znamenajícího jestřáb. Žlutý jestřáb na modrém pozadí je zobrazen i ve znaku města.\n\n"}
{"id": "112826", "url": "https://cs.wikipedia.org/wiki?curid=112826", "title": "Jiřina", "text": "Jiřina\n\nJiřina je ženské křestní jméno řeckého původu – ženská varianta jména Jiří. Podle českého kalendáře má svátek 15. února. Slovenské podoby jména jsou Jorga a Georgína.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je -2,0%.\n\n\n\n\n\n"}
{"id": "112827", "url": "https://cs.wikipedia.org/wiki?curid=112827", "title": "Ingrid", "text": "Ingrid\n\nIngrid je ženské křestní jméno. V severské mytologii se takto jmenovala jedna z Valkýr – jezdkyň, které z bojiště odvážely duše mrtvých hrdinů do Valhally. Jméno je skandinavského a staroseverského původu \"Ingfríðr\" což znamená \"Ing je krásný/milovaný\". Ve volném překladu to tedy znamená \"jezdkyně boha Inga\". V severské mytologii byl Ing bůh plodnosti a úrodnosti.\n\nZdrobnělina Inka znamená \"vládce\" či \"Pán\" v jazyce Kečua. Používal se jak odkaz na vládnoucí třídu či rodinu v říši.\nPodle českého kalendáře má svátek 27. ledna.\n\nInga, Inge, Inka, Ina, Inken, Ingeborg, Ika, Inke, Inečka, Inge, Inga, Inger, Ingri, Rida, Inuška\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je +1,2%.\n\n\n"}
{"id": "112828", "url": "https://cs.wikipedia.org/wiki?curid=112828", "title": "Ilona", "text": "Ilona\n\nIlona je ženské křestní jméno ugrofinského původu. Jedná se o maďarskou formu řeckého jména Helena.\n\nPodle českého kalendáře má (spolu se Sebastianem) svátek 20. ledna.\n\nIlonka, Ilča\n\nNásledující tabulka uvádí četnost jména v ČR a pořadí mezi ženskými jmény ve srovnání několika let, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je +0,6%.\n\n"}
{"id": "112830", "url": "https://cs.wikipedia.org/wiki?curid=112830", "title": "Valar", "text": "Valar\n\nValar (žen. rod Valier, jedn. č. Vala) jsou druhem božských bytostí z Tolkienových knih o Středozemi. Byli to ti z Ainur, kteří se rozhodli vstoupit do Eä a stvořit Ardu, proto se nazývají \"\"Mocnosti Ardy\"\". Na rozdíl od jejich služebníků Maiar jich bylo pouze čtrnáct (sedm Pánů Valar a sedm Valier, valarských královen) a byli mnohem mocnější.\n\nSídlí za mořem v zemi Valinor, někdy nazývanou Amán nebo Země neumírajících, a jejich úkolem je vládnout Království Ardy. Jako všichni Ainur na sebe dokázali vzít mnoho podob a nemohli být zabiti. Každému byla přidělena ta pravomoc, která se objevovala v jeho části Hudby Ainur a kromě Melkora nikdo nerozuměl všem jejím částem. \n\nKdyž ještě neexistovalo Eä (Vesmír), Eru vytvořil Ainur, andělské duchy. Po stvoření Eä se někteří Ainur rozhodli vstoupil do světa Ardy, který vytvořili. Ti, kteří jsou z nich největší, se nazývají Valar, menší než oni jsou Maiar. Největších z Valar je osm, říká se jim Aratar. Zatímco bratři Námo a Irmo jsou společně známí jako Páni duchů, Fëanturi. Kdysi mezi ně patřil i Melkor, ale dnes se už nepočítá ani mezi Valar ani mezi Aratar.\n\nKdyž Melkor zničil Valinorské Stromy a zabil Finwëho, jeho syn Fëanor povstal proti Valar a Noldor tak byli vyhnáni z Valinoru. Ulmo však nikdy nepřestal pomáhat elfům a díky němu našel Tuor skryté město Gondolin. Na konci Prvního věku poslali Valar pomoc elfům ve Válce Hněvu a tak mnoho Maiar i elfů znova vstoupilo do Středozemě. Melkor byl zastaven a elfům bylo dovoleno vrátit se do Valinoru. V Druhém věku nechalii Valar vytvořit Númenor jako domov pro Edain, kteří nesměli do Valinoru. Jinak se neangažovali do věcí Středozemě a tak mohl Sauron nabývat moci. Ten poradil Númenorejcům zaútočit na Amán. Jen málo lidí přežilo a Númemor byl zničen. Tehdy Valar odebrali Valinor ze Středozemě, avšak ne z Ardy, jelikož elfské lodě jej mohly dosáhnout. Ve Třetím věku poslali do Středozemě Istari - pět Maiar vyvolených pomáhat v tomto světě bojovat se zlem. \n\n\nBratři Námo a Irmo jsou společně známí jako Páni duchů, Fëanturi. Jejich sestrou je Nienna Plačící.\n\n\n\n\n\n\n\n"}
{"id": "112831", "url": "https://cs.wikipedia.org/wiki?curid=112831", "title": "Michaela", "text": "Michaela\n\nMichaela (nebo také Michala) je ženské křestní jméno. Podle českého kalendáře má svátek 19. října.\n\nPůvod jména je hebrejský, (Mika'el) znamená „Kdo je jako Bůh?“.\n\nZdrobnělina Mika znamená v japonském přepise \"krásná vůně\".\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména\n\nVelmi častý, velmi oblíbené.\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +4,4%, což svědčí o poměrně strmém nárůstu obliby tohoto jména.\n\nV lednu 2006 se podle údajů ČSÚ jednalo o 12. nejčastější ženské jméno mezi novorozenci.\n\nMíša, Michaelka, Michalka, Miška, Ela, Elka, Miki, Mišice, Michaleta, Mišelin, Mikina, Mikajlka, Mika, Mišulka, Chalka\n\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +4,8%, což svědčí o poměrně strmém nárůstu obliby tohoto jména.\n\n\n\n"}
{"id": "112832", "url": "https://cs.wikipedia.org/wiki?curid=112832", "title": "Linda", "text": "Linda\n\nLinda je ženské křestní jméno nejasného původu a významu. Pochází buď od německého výrazu \"lind\" – „jemný, mírný“ či \"linde\" – lípa anebo španělského slova \"linda\" – krásná.\n\nPodle českého kalendáře má svátek 1. září.\n\nLinduška, Lindička\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +6,4 %, což svědčí o poměrně strmém nárůstu obliby tohoto jména.\n\n\n"}
{"id": "112833", "url": "https://cs.wikipedia.org/wiki?curid=112833", "title": "Matylda", "text": "Matylda\n\nMatylda, Matilda nebo Mechthilda je ženské křestní jméno. Podle českého kalendáře má svátek 14. března. Jméno je germánského původu \"Mathildis\". Jeho první složku tvoří výraz \"maht\" („moc“ nebo „síla“) a druhá část hildr značí „boj“. Jméno se tedy vykládá jako \"silná bojem\".\n\nMáťa, Maťka, Matilka, Tilda, Tilka, Tily, Tildička, Tiluška, Tiluš\n\n\nNásledující tabulka uvádí četnost jména v ČR ve vybraných rocích:\n\nPo roce 2003 došlo k výraznému nárůstu popularity jména.\n\n\n\n"}
{"id": "112834", "url": "https://cs.wikipedia.org/wiki?curid=112834", "title": "Leona", "text": "Leona\n\nLeona je ženské křestní jméno. Podle českého kalendáře má svátek 22. března.\n\nJméno má řecký původ, slovo \"λεων\" (leon) znamená „lev“. Je to protějšek mužského jména Leon.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +4,4%, což svědčí o poměrně značném nárůstu obliby tohoto jména.\n\n"}
{"id": "112836", "url": "https://cs.wikipedia.org/wiki?curid=112836", "title": "Karolína", "text": "Karolína\n\nKarolína (někdy také krátce Karolina, Karolin) je ženské křestní jméno německého původu. Podle českého kalendáře má svátek 14. července.\n\nJedná se o ženský protějšek jména Karel, v cizích jazycích jsou odpovídající jména Charlotte, Caroline, ale také Lotte či Lola. Základem jména je germánské obecné jméno \"karlaz\" a staroněmecké \"kar(a)l\" s významem \"muž\" nebo \"chlap\". Když se franští majordomové tohoto jména pozvolna zmocňovali franského trůnu a Karel Veliký vytvořil obrovskou říši, rozšířilo se toto jméno i za hranice ve významu \"panovník\", ze kterého vzniklo české \"král\", polské \"król\", jihoslovanské \"kralj\" i maďarské \"király\".\n\nKája, Karlička, Karlinka, Kajka, Kájuška, Karolínka, Karolka, Kajda, Karluninka, Karluška, Lina, Linka, Karča, Kajča\n\nNásledující tabulka uvádí četnost jména Karolína v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nNásledující přehled vývoje oblíbenosti křestního jména Karolína je sestaven podle údajů ČSÚ, vždy v lednu daného roku.\n\n\n"}
{"id": "112837", "url": "https://cs.wikipedia.org/wiki?curid=112837", "title": "Laura", "text": "Laura\n\nLaura je ženské křestní jméno. Podle českého kalendáře má svátek 1. června.\n\nJméno je zřejmě domáckou variantou jména Laurentia, ženského protějšku k Laurentiovi. Česká podoba tohoto jména je Vavřinec. Jméno tedy snad pochází od slova „vavřín“. Jméno také mohlo původně znamenat obyvatele římského města Laurentium. Podobné jméno jest ženská Štěpánka a mužský Štěpán.\n\nNásledující tabulka uvádí četnost jména v ČR a pořadí mezi ženskými jmény ve srovnání několika roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nProcentní zastoupení tohoto jména mezi žijícími ženami v ČR se za 10 let pětinásobně zvýšilo, což svědčí o strmém nárůstu obliby tohoto jména.\n\n\n\n"}
{"id": "112838", "url": "https://cs.wikipedia.org/wiki?curid=112838", "title": "Svatava (jméno)", "text": "Svatava (jméno)\n\nSvatava je ženské křestní jméno. Podle českého kalendáře má svátek 11. května, stejně jako příbuzné jméno Svatoslava. Další příbuzné jméno Svatomíra může slavit jmeniny 6. března dle starších kalendářů.\n\nSvatava je jméno slovanského původu. Jméno je buď odvozeno od praslovanského \"svet\" (silný), nebo ze \"svat\" a \"ava\", což znamená \"silou slavná\".\n\nSvatka, Sváťa, Svaťka, Svatěna, Svatuše, Svatuš, Svatuška, Svatěnka, Svatunka aj.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je -0,2%.\n\n"}
{"id": "112839", "url": "https://cs.wikipedia.org/wiki?curid=112839", "title": "Johann Schicht", "text": "Johann Schicht\n\nJohann Schicht (8. března 1855, Rynoltice – 3. června 1907, Ústí nad Labem) byl sudetoněmecký podnikatel a jeden z nejvýznamnějších průmyslníků české části rakousko-uherské monarchie. V severních Čechách vlastnil firmu, která provozovala několik továren na mýdlo. V roce 1927 se společnost stala jedním ze čtyř zakladatelů společnosti Margarine Unie. Roku 1929 pak Margarine Unie společně s Lever Brothers podepisují dohodu o vzniku nadnárodního koncernu Unilever. V roce 1946 byly české závody znárodněny.\n\nJohann Schicht se narodil 8. března 1855 v Rynolticích (Ringelshainu) u Liberce jako nejstarší ze čtyř synů sedláka, řezníka, uzenáře Georga Schichta. Na rozdíl od jiných slavných podnikatelů té doby nemusel začínat od nuly, protože podnikatelský půvab mýdla objevil už jeho otec. Ten sice začínal na poli a v masném krámu, později se ale rozhodl pro změnu. Již ve zralém věku a za chodu zavedené živnosti se vyučil mydlářem a zažádal si o příslušné živnostenské oprávnění. Úřady mu jej udělily 6. července 1848. Toto datum je považováno za okamžik vzniku firmy, která se ostatně z propagačních důvodů ještě dlouho po zakladatelově smrti jmenovala „Georg Schicht“.\n\nPodnikání se nerozjíždělo snadno. Zpočátku celý provoz tvořil jen sklep rodinného domu. Georgovým receptem na úspěch bylo vyhledávání levných surovin a produkce kvalitního zboží za nízké ceny. O zákazníky proto neměl nouzi, a už roku 1867 se mohl i s rodinou přesunout do většího stavení. O pár let později vybudoval samostatnou varnu mýdla, která se postupně proměnila ve skutečnou továrnu. Když roku 1878 podnik předával svým synům, šlo sice o nevelkou, ale už slušně zavedenou firmu s deseti dělníky, dvěma úředníky – a především se zázemím tisíců zákazníků.\n\nTovárnu dostali bratři Schichtové rovným dílem, Johann však díky organizačnímu talentu a novým myšlenkám rychle převzal vedení. Jedním z jeho prvních nápadů bylo dostat podnik blíž k železnici a lodní dopravě. Roku 1882 proto začal budovat novou mýdlárnu ve Střekově u Ústí nad Labem. Od položení základů do rozjezdu prvních provozů uplynulo jen něco přes půl roku, přesto se to Johannovi zdálo být neúměrně dlouho. Roku 1891 si Johann Schicht zaregistroval legendární logo pro \"mýdlo s jelenem\". Proč zvolil zrovna toto zvíře, není známo.\n\nNásledoval raketový vzestup produkce: Schichtové obrovským tempem rozšiřovali sortiment i provozy. Vedle mýdla se v jejich nabídce objevily ztužené potravinářské tuky, svíčky, glycerin, vodní sklo a řada dalších produktů. Kromě vlastní továrny získali nebo vybudovali elektrárny, doly, vodárnu, železniční vlečku, pilu… Roku 1906 se rodinný podnik změnil na akciovou společnost, podstatnou část akcií však i nadále drželi příslušníci rozvětveného rodu Schichtů. Johann zemřel 3. června 1907 v Ústí nad Labem – necelý rok poté, co byl za zásluhy o průmyslový rozvoj monarchie jmenován císařským radou. \n\nHeinrich Schicht (1. února 1880 – 16. června 1959) byl předsedou správní rady akciové společnosti. Kromě podnikání zdědil také rodinnou sbírku starožitností, kterou podstatně rozšířil, zejména o německou a nizozemskou malbu starých mistrů, shromáždil ji v rodinné vile v Humboldtově ulici v Ústí nad Labem, kde byla roku 1945 zkonfiskována československým státem a dostala se z větší části do Národní galerie v Praze. \n\nPřed první světovou válkou společnost dodávala své výrobky tisícům stálých odběratelů po celé Evropě. Pracovalo v ní přibližně 3500 zaměstnanců, kteří měli k dispozici moderně vybavenou ordinaci závodního lékaře, spolehlivý systém nemocenského pojištění, sprchy, prostory pro trávení volného času i vzdělávání, závodní jídelnu a mateřskou školku. Později k tomu přibyla i rozsáhlá bytová výstavba, lázně s bazénem Na Klíši, kadeřnictví a další zařízení.\nPrvní problémy přinesla světová válka, z hlediska podnikání však ještě větší katastrofu znamenal rozpad monarchie, kdy společnost přišla o tři čtvrtiny odbytových možností. Reakcí na nepříznivé poměry byla mimořádná pozornost věnovaná reklamě: právě jí vděčí mýdlo s jelenem za svou nehynoucí popularitu.\n\nProblémy nekončily. Koncem 20. let přišla hospodářská krize, s níž si však Schichtovi poradili díky nízkým cenám a vysoké kvalitě produktů – vždyť mýt se lidé musí i ve špatných časech. Během druhé světové války se v Schichtových podnicích kromě mýdla a tuků vyráběly také součásti zbraní, mezi nimiž nechyběly díly pro reaktivní střelu V-1. Roku 1945 byl podnik vyvlastněn a majitelé odešli do zahraničí. Výrobu však ještě nějaký čas společně s Čechy vedli i němečtí odborníci.\n\nV roce 1946 byla společnost znárodněna a dostala nové jméno: národní podnik Severočeské tukové závody. Ty se pak staly součástí koncernu Tukový průmysl. Roku 1990 se osamostatnily jako státní podnik. O dva roky později se z něj při velké privatizaci stala akciová společnost Setuza.\n\nSložité osudy měl i Schichtův nejslavnější výrobek, mýdlo s jelenem. Úspěšně přečkalo léta socialistického budování, „sametovou revoluci“ i nápor pracích prášků, v roce 2005 však málem podlehlo ekologickým požadavkům. Tehdy se Setuza rozhodla výrobu zrušit, protože likvidace odpadů začala být finančně příliš náročná. Zákazníci však projevili takovou nevoli, že už o rok později se legendární výrobek znovu objevil na trhu.\n\nTak jako dnešní domácnost nefunguje bez automatické pračky, dříve se neobešla bez mýdla s jelenem. Legendární výrobek zrozený roku 1891 přežil všechna období a s úspěchem se dočkal třetího tisíciletí. \"Mýdlový král\" Johann Schicht bývá někdy označován za druhého Baťu, jak pro mezinárodní úspěch, tak pro zajištění zdravotních, sociálních a kulturních potřeb pro své zaměstnance. Schichtovy podniky to vše dokázaly již před první světovou válkou, kdy Baťa teprve začínal. Ústecký podnikatel se kvalitou života svých zaměstnanců zabýval v době, kdy podobné projekty praktikovali . Němec Schicht také dbal, aby ve firmě měli stejné podmínky Němci i Češi, a jeho němečtí úředníci museli mimo jiné prokazovat také znalost českého jazyka. V časech vypjatého šovinismu projevujícího se u obou národností to byl odvážný a nepopulární postoj.\n\n\n"}
{"id": "112842", "url": "https://cs.wikipedia.org/wiki?curid=112842", "title": "Ivanić Grad", "text": "Ivanić Grad\n\nIvanić Grad je město v Chorvatsku. Nachází se v Záhřebské župě. V roce 2011 žilo ve městě a jeho okolí 14 544 obyvatel. Starostou obce je Borislav Kovačić.\n\n"}
{"id": "112844", "url": "https://cs.wikipedia.org/wiki?curid=112844", "title": "Włodzimierz Lubański", "text": "Włodzimierz Lubański\n\nWłodzimierz Leonard Lubański [vuoďžiměš lubaňski] (* 28. února 1947 Gliwice-Sośnica) je bývalý polský fotbalový útočník. Figuruje na seznamu UEFA Jubilee 52 Golden Players.\n\nSe 48 góly je nejlepším střelcem polské reprezentace.\n\n"}
{"id": "112846", "url": "https://cs.wikipedia.org/wiki?curid=112846", "title": "Regionální linka", "text": "Regionální linka\n\nRegionální linka je neoficiální název pro linku zajišťující místní dopravní obslužnost. Obvykle se tak označují zejména linky veřejné dopravy určené k dopravní obsluze oblastí ležících mimo města s vlastní městskou hromadnou dopravou, rovněž může být tento termín použit jako souhrnné označení městských, příměstských i mimoměstských linek místního významu. \n\nOd první poloviny 90. let 20. století v některých krajích České republiky převažuje snaha začleňovat regionální linky všech typů do společných integrovaných dopravních systémů, jejichž základem se v České republice zpravidla staly stávající systémy městské hromadné dopravy, doplněné o zaintegrované příměstské linky a případně také některé úseky železničních tratí. V souvislosti se začleněním oblastí vzdálenějších od velkých měst také začaly převažovat zónové tarify oproti dosavadním pásmovým tarifům, jejichž pásma jsou tvořena soustřednými prstenci kolem měst (například Pražská integrovaná doprava). \n\nNa území Československa včetně České republiky byly regionální linky provozovány výhradně podniky ČSAD a do počátku účinnosti zákona č. 111/1994 Sb. označovány pětimístnými čísly, v nichž první číslice odpovídala kraji (obdobně byly číslovány podniky a závody ČSAD). Kolem přelomu let 1994 a 1995 bylo krátkodobě používáno pro linky nových soukromých dopravců označení tvořené písmenem P a čtyřmi číslicemi. Po tomto krátkém období byl zaveden jednotný systém číslování všech druhů linek silniční dopravy šestimístnými čísly, z nichž s výjimkou Prahy první dvě odpovídají okresu, z nějž linka vychází. \n\nČísla linek jiné než městské dopravy se obvykle na vozidlech a zastávkových sloupcích mimo jízdní řád nevyznačovala. S rozvojem integrovaných dopravních systémů však v některých místech začaly být příměstské a mimoměstské regionální linky na vozidlech a zastávkách podobně jako v městské dopravě zkráceným označením, zpravidla dvojmístnými nebo trojmístnými čísly nebo kombinací písmene a číslic. Linky Středočeské integrované dopravy mají podle licenčních rozhodnutí zpravidla stanoveno zkrácené označení ve formě písmene a dvou číslic, někteří dopravci však používají samotné dvě číslice bez písmene, čímž dochází ke kolizi s číslováním linek PID.Ještě dodnes u nás provozují meziměstskou regionální dopravu ČSAD(ve Vsetíně,Havířově,Frýdku-Místku,Ústí nad Orlicí).Na Opavsku provozuje regionální dopravu dopravce Veolia Transport Morava a.s. a TQM-holding.Linky jsou většinou označeny třemi číslicemi.\n"}
{"id": "112847", "url": "https://cs.wikipedia.org/wiki?curid=112847", "title": "Příměstská linka", "text": "Příměstská linka\n\nPříměstská linka je neoficiální název pro linku veřejné dopravy zajišťující místní dopravní obslužnost mezi městem a dalšími blízkými obcemi, popřípadě jen mezi obcemi v blízkosti většího města, tedy pro jeden z typů regionálních linek. \n\nPříměstská linka může být formálně buď součástí městské hromadné dopravy dotyčného města, nebo nemusí mít status městské dopravy. V tarifním začleňování příměstských linek do městské hromadné dopravy a využívání městských linek pro obsluhu příměstských oblastí spočívaly i první kroky k zavádění integrovaných dopravních systémů (v České republice ve větší míře až od první poloviny 90. let 20. století). \n\n"}
{"id": "112849", "url": "https://cs.wikipedia.org/wiki?curid=112849", "title": "Višnu", "text": "Višnu\n\nVišnu (Devanágarí: \"viṣṇu\") je (spolu s bohem Šivou) nejprominentnější z \"hinduistických\" bohů, má mnoho přívrženců (tzv. vaišnavové či višnuisté), kteří ho považují za nejvyššího a jediného skutečného Boha. Jako většina \"hinduistických\" bohů má i Višnu mnoho jiných jmen. Existuje několik verzí jejich oslavných seznamů zvaných Višnu Sahasranáma, dosl. '1000 jmen Višnua'. Mezi nejčastější z nich patří Nárájana (V sanskrtu नारायण \"nārāyaṇa\"). Vztahují se k němu i jména jeho avatárů (nepřesně \"inkarnací\").\n\nZobrazován bývá s do modra zbarvenou či tmavou pletí ('šjáma') a se čtyřmi pažemi (चतुर्भुज \"caturbhuja\"), v nichž drží:\n\n\nTyto předměty však mají ještě mnohé další významy.\n\nV dobách védského náboženství to byl (podle některých moderních, nikoliv tradičních názorů) málo významný sluneční bůh, zatímco v Puránách je jedním z nejvyšších bohů. Jeho příznivci považují Višnua za Nejvyššího - Boha, který stvořil svět, vše řídí a vládne nejvyšší mocí. Není však možné určit přesný počet Višnuových příznivců, protože fakt, že uctívají tohoto boha, nemusí nutně znamenat, že ho považují za Nejvyššího. Podle stránky www.adherents.com počtem přesahují příznivce Šivy a ostatních védských tradic. Geografické rozšíření také není možné přesně určit, protože višnuistické chrámy se nacházejí po celé Indii (a i mimo ni). Zvláště velký počet jich je v jižní Indii.\n\nV Rgvédu Višnu překročil všechny tři světy, aby je vytrhl z moci démona Baliho. \"Všichni dévové neustále vzhlížejí k jeho svrchovanému sídlu.\" Zajímavé je, že již (i podle moderních indologů) starý text Áitaréja bráhmana začíná poznámkou, že Agni je nejnižším a Višnu nejvyšším z dévů. Taittiríja áranjaka z Kršna Jádžurvédy chválí Nárájana (Višnua) jako samotné Brahman ve strhující metafyzické básni. Na tento text se dovolávali stoupenci filosofické školy Vaikhánasa.\nMahábharata popisuje, kterak mudrc Nárada v místě zvaném Badarikášrama v Himálaji potkal světce vypadající jako nadlidé (Naru a Nárájanu). Ti Náradu zasvětili do tajemství severní země Švéta dvípy, bílého ostrova. Tam Nárada doletěl s mezizastávkou na hoře Méru. Zde se seznámil s nebeskými obyvateli a lidskými uctívači Višnua Nárájany jako svrchované osoby (uttamapuruši). Nárada přinesl tuto nauku uctívání Vásudévy-Nárájany do tehdejší Indie. Dle tradice se předání nauky zúčastnili u obřadu ašvamédha také mudrcové Kapila, první indický fyzik a tvůrce nauky o tattvách, sánkhji, a Tittiri, autor Taittiríja Jádžurvédy. To prý vysvětluje dva proudy Nárájaníja sampradáji v Indii: Vaikhánasa spojený s védským rituálem, a Paňčarátra, nejstarší tantrický a jógový systém. Paňčarátra ágamy jsou obsáhlá kosmologická díla (Ahirbudhnja samhitá, Puškarágama, Padma ágama, Lakšmí tantra, Sanatkumára samhitá, Agastja samhitá a desítky dalších knih) rozdělená na části rituální, teoretické, kultovní a jógické.\nTeorie paňčarátrového višnuismu zahrnuje nauku o vjúhách, emanacích Vásudéva Nárájany až po prahmotu (\"pradhána\").\nVišnuistické směry předkládají úžasnou praxi bhaktijógy (Bhagavad gítá, Višnupurána, Bhagavatapurána Náradíjabhaktisútra, Šándiljabhaktisútra atd.), o třech aspektech:\n- Višnu a láska k jeho avatárům (zjevením) jako spásonosný vzor pro život\nBhakti je tedy hlubší idea, než by se na první pohled zdálo z představy věčně hledící duše na obraz Pána v nebi (paramamúrti).\nBhakti svrchovaného uskutečnění je dle R. Nového nerozpustitelné sebeuvědomování se v realizaci Brahman jako neosobní a zároveň osobní a milostivé lásky a blaženosti.\nTaková nadzkušenost či samádhi prý vyrovnává princip poznání Védánty, samádhi jógy Pataňdžaliho a šúnjá (prázdnoty) mahájány.\n\nV dobách silného rozšíření buddhismu je Višnu uctíván jako ochránce Buddhy a Buddhů a v Kálačakra tantře je ničitelem barbarů, tak jako ve višnuismu.\nPaňčarátra naukou o dvanácti hlavních a dvanácti vedlejších emanacích Vásudévy zřejmě ovlivnila nauku vadžrajány o emanacích mandal Buddhů a bódhisattvů z Buddhy Vairóčany. Višnu a prvotní Buddha byli leckdy ztotožňováni, což je dodnes patrné v Nepálu (např. Muktináth).\n\nNauka o emanacích Višnua (Ahirbudhnja samhitá, Padma tantra) uvádí, jak Vásudéva paramátman vyzářil bohyni míru a lásky Šántidéví s bílou září, dále Sankaršana Šivu a červenou, štěstí dávající Šrí, Pradjumnu a žlutou moudrost Sarasvatí, Purušóttamu a černou Rati, neproniknutelnou prapřírodu (mahat-tattvu).\nEmanace Višnua dále vyzářily tyto hlavní aspekty:\nVásudéva: Kéšavu, Nárájanu a Mádhavu\nSankaršana: Góvindu, Višnua a Madhusúdanu\nPradjumna: Trivikramu, Vámanu a Šrídharu\nAniruddha: Hršíkéšu, Padmanábhu a Dámodaru\n\nTěmto emanacím se říká dvanáct nesmrtelných sluncí dvanácti měsíců roku. Jsou vyššími principy dvanácti Áditjů, kteří se střídají v pozici boha slunce během roku.\nPadma ágama I,2 rozvádí toto učení o emanacích Nárájany Vásudévy do učení o zrcadlení (vjúha) aspektů Mahávišnua ve světech máji. Tyto emanace se účastní Boží hry (lílá).\nVjúha Vásudéva emanuje jiného Vásudévu, z něhož pochází Purušóttama a z něho Džanárdana.\nVjúha Sankaršana emanuje jiného Sankaršanu, z něhož pochází Adhókšadža a Upéndra.\nVjúha Aniruddha emanuje jiného Aniruddhu, z něhož pochází Ačjuta.\nCelkem je to 24 emanací Vásudévy-paramátman jako Višnua.\n\nSystém paňčarátrové kosmologie je obdobně náročný jako nauka Šiva ágamy a vyžaduje hluboké studium rozdílů nauk emanací Višnua v písmech a tradicích.\n\nPurány uvádějí deset nejslavnějších avatárů Višnua (devět se již v této kalpě zjevilo a desátý má teprve přijít). V každé z těchto inkarnací Višnu nějakým způsobem zachraňuje svět, jak popisuje Bhagavad gíta 4.7-9.\n\nExistují i jiné, různě dlouhé seznamy Višnuových inkarnací (většinou 12 nebo 22). Bhágavata purána (Šrímad Bhágavatam) jmenuje 25 Višnuových inkarnací, ale také uvádí, že jich je nespočet (1.3.26).\n\nDále jsou z Purán známé podoby zvané \"svámša\", které se dělí na podoby pocházející ze Sankaršana a podoby různých inkarnací. Ze Sankaršana pocházejí tři puruša avatárové:\nKáranódakašájí Višnu je také znám jako Mahávišnu, který leží věčně v oceánu příčin (\"Káranódaka\") a z pórů Jeho těla vychází všechny vesmíry. V okamžik Jeho výdechu se Vesmír rozpíná, při nádechu spíná a nakonec navrací do jeho těla. To znamená, že Vesmír má trvání pouze po dobu Jeho nádechu a výdechu. Mahávišnu se po tu dobu expanduje do každé galaxie v podobě Garbhódakašájí Višnua ležící na oceánu \"Garbhódaka\" pod touto galaxií.\nKšíródakašájí Višnu je podoba Boha, jež sídlí v tomto vesmíru v oblasti Šišumára (v centru galaxie) na své planetě Švétadvíp (černá díra) v oceánu \"Kšíródaka\" (horizont událostí) a v této podobě se rovněž nachází v srdcích všech živých bytostí počínaje rostlinami a zvířaty a konče dévy. Tato podoba je známá jako paramátmá (nadduše).\n\nJeho chotí či družkou (šakti) je Lakšmí, bohyně štěstí, která Višnua doprovází v jeho inkarnacích (jako Rámova žena Síta, Krišnova partnerka Rádha), atd.).\n\nPřednášky Robert Nový, Praha, Akademie Výtvarných uměni, Praha, témata dějiny mandaly a jantry v systémech buddhismu, višnuismu a šivaismu, indické umění mandala.\nAhirbudhnja samhitá, Mahábharata, Rgvéda, Táittiríja samhitá, Táittiríja áranjaka, Mahábharata, Harivamša, Bhagavadgítá, Garuda purána, Bhavišja purána, Višnu purána, Bhágavata purána, Oslava Višnua jako krále drahokamů smaragdu, safíru a padmarága - padparádža safíru mudrce Déšiky,Padma purána, Puškara ágama, Agastja samhitá.\n\n\n"}
{"id": "112850", "url": "https://cs.wikipedia.org/wiki?curid=112850", "title": "Veřejná doprava", "text": "Veřejná doprava\n\nVeřejná doprava je doprava provozovaná za předem určených a vyhlášených přepravních a tarifních podmínek a přístupná každému zájemci. Pojem se používá zejména u osobní dopravy. V rámci měst obvykle základ veřejné dopravy městská hromadná doprava a taxislužba. Veřejná doprava se provozuje zejména jako drážní (železniční včetně dopravy metrem, tramvajová, trolejbusová, na lanových drahách), silniční linková doprava (zejména autobusová), taxislužba, letecká doprava a vodní doprava. Veřejnému provozu mohou sloužit i různá dopravní zařízení jako výtahy, eskalátory či travelátory. Hromadná veřejná doprava je zpravidla organizována jako linková s pevným jízdním řádem. Může však mít i některé rysy poptávkové dopravy, například spoje na zavolání (radiobus). Veřejná doprava může mít jak síťový charakter, tak probíhat na jednotlivých linkách. V různých zemích existují různé tradice a právní podmínky pro financování i regulaci veřejné dopravy; někde je provozována na čistě komerční bázi, někde jsou některé formy dopravy, zejména lokální a regionální, objednávány veřejnoprávními subjekty a financovány z veřejných peněz. V některých zemích se veřejnou dopravou (public transport) v užším smyslu slova rozumí linky jezdící na takovou veřejnou objednávku.\n\nNěkteré formy veřejné dopravy je možné provozovat pouze se speciální koncesí nebo licencí podle zvláštního zákona, jiné podléhají jen obecným předpisům o podnikání (živnostenský zákon atd.). V současné době veřejnou dopravu a její zajišťování upravuje zejména Zákon o drahách a Zákon o silniční dopravě (okrajově též Zákon o civilním letectví a Zákon o vnitrozemské plavbě).\n\nVeřejnou dopravou může být jak doprava objednaná nebo financovaná veřejnými subjekty (stát, kraj, obec), tak doprava, jejíž provoz je plně hrazen z jízdného nebo dotován soukromým subjektem. Zajišťování dopravní obslužnosti v režimu závazku veřejné služby objednávkou ze strany veřejného subjektu upravuje Zákon o veřejných službách v přepravě cestujících.\n\nV České republice mají kraje a některé obce zákonem stanovenou povinnost hradit dopravcům prokazatelnou ztrátu vzniklou při zajišťování dopravní obslužnosti území. V právní úpravě byly některé nejednoznačnosti, které vedly v roce 2006 k několikadennímu kolapsu autobusové dopravy v Ústeckém kraji, protože kraj odmítl Dopravnímu podniku Ústeckého kraje zaplatit požadovanou úhradu, kterou považoval za příliš vysokou.\n\nPodle evidence ministerstva dopravy (která však obsahuje řadu zjevných chyb) bylo v roce 2011 objednáno v závazku veřejné služby 498 milionů km autobusových výkonů, za které bylo vyplaceno 18,4 miliardy Kč na kompenzacích. Z toho kraje objednaly 277 mil. km za 4,8 miliardy Kč, obce 144 milionů km za 2,4 miliardy Kč, hlavní město Praha 77 mil. km za 11,3 miliardy Kč (zřejmě chybný údaj) a stát prostřednictvím ministerstva obrany 146 tisíc km za 3,6 milionů Kč. V roce 2012 bylo objednáno 485 milionů km autobusových výkonů, za které bylo vyplaceno 22,5 miliardy Kč na kompenzacích. Z toho kraje objednaly 281 mil. km za 4,9 miliardy Kč, obce 125 milionů km za 2,4 miliardy Kč, hlavní město Praha 79 mil. km za 15,1 miliardy Kč (zřejmě chybný údaj) a stát prostřednictvím ministerstva obrany 146 tisíc km za 3,6 milionů Kč.\n\nV železniční dopravě na celostátní dráze a regionálních drahách bylo v roce 2011 objednáno v závazku veřejné služby 121 milionů km vlakových výkonů, za které bylo vyplaceno 12,5 miliardy Kč na kompenzacích. Z toho kraje objednaly 79,4 mil. km za 7,8 miliardy Kč, obce 26,5 tisíc km za 485 tisíc Kč, hlavní město Praha 4,4 mil. km za 612 milionů Kč a stát prostřednictvím ministerstva dopravy 36,7 milionů km za 4,1 miliardy Kč. V roce 2011 bylo objednáno celkem 119 milionů km vlakových výkonů, za které bylo vyplaceno 12,7 miliardy Kč na kompenzacích. Z toho kraje objednaly 79,4 mil. km za 8,0 miliardy Kč, obce 26,5 tisíc km za 497 tisíc Kč, hlavní město Praha 4,5 mil. km za 697 milionů Kč a stát prostřednictvím ministerstva dopravy 34,9 milionů km za 4,0 miliardy Kč.\n\nV ostatní drážní dopravě bylo v roce 2011 údajně objednáno v závazku veřejné služby 151,2 milionů km výkonů, za které bylo vyplaceno 1,8 miliardy Kč na kompenzacích. Z toho kraje objednaly 1,5 mil. km za 26,4 milionů Kč, obce 40,3 mil. km za 1,8 miliardy Kč a hlavní město Praha 109,4 mil. km za 0 Kč (zřejmě chybný údaj). V roce 2012 bylo údajně objednáno v závazku veřejné služby 152,6 milionů km výkonů, za které bylo vyplaceno 1,9 miliardy Kč na kompenzacích. Z toho kraje objednaly 1,5 mil. km za 26,8 milionů Kč, obce 40,2 mil. km za 1,8 miliardy Kč a hlavní město Praha 111,0 mil. km za 0 Kč (zřejmě chybný údaj).\n\nDotace na jiné druhy dopravy (například pražské přívozy) nejsou v přehledu uvedeny. Přehled obsahuje řadu chyb – zdá se, že celá kompenzace hrazená hlavním městem Prahou Dopravnímu podniku hl. m. Prahy (tedy i za tramvaje a metro) je započtena v kompenzacích za autobusovou dopravu, zatímco kilometrické výkony jsou rozpočteny na všechny druhy dopravy. Také se zdá, že řada objednatelů udala místo počtu vozových kilometrů za celý rok jen součet kilometrů jednotlivých spojů, tedy o několik řádů nižší hodnotu, což podstatně zkresluje i jednotkové ceny za dopravní výkon.\n\nCelkově bylo v roce 2011 podle evidence MD ČR vyplaceno 32,8 miliardy Kč na kompenzacích. Z toho kraje vyplatily 12,6 miliard Kč, obce 4,2 miliardy Kč, hlavní město Praha 11,9 miliardy Kč a stát prostřednictvím ministerstva dopravy 4,1 miliardy Kč a prostřednictvím ministerstva obrany 3,6 milionů Kč. V roce 2012 bylo vyplaceno 37,0 miliardy Kč na kompenzacích. Z toho kraje vyplatily 12,9 miliard Kč, obce 4,2 miliardy Kč, hlavní město Praha 15,8 miliardy Kč a stát prostřednictvím ministerstva dopravy 4,0 miliardy Kč a prostřednictvím ministerstva obrany 3,6 milionů Kč.\n\nZejména v souvislosti s povinností veřejnoprávních korporací (státu, krajů, obcí) objednávat a dotovat dopravu v určitém rozsahu a kvalitě vznikají standardy dopravní obslužnosti veřejnou dopravou. „Pracovní skupina pro standardy ve veřejné dopravě“, kterou ustavilo Ministerstvo dopravy České republiky v souvislosti s přípravou Zákona o veřejné dopravě, dělí standardy do pěti skupin:\n\nSankce za nedodržení standardů kvality dopravy mohou být v zásadě dvojího druhu:\n\nOlomoucký kraj v listopadu 2007 uplatnil vůči Českým drahám pokutu 5 454 000 Kč za zpožděné železniční spoje v období leden až září 2007, přičemž případy zpoždění nezaviněné dopravcem nebyly do pokuty zahrnuty. Celková úhrada prokazatelné ztráty krajem tomuto dopravci za rok 2007 přitom má činit 303 miliónu korun.\n\n\n"}
{"id": "112851", "url": "https://cs.wikipedia.org/wiki?curid=112851", "title": "Houby spájivé", "text": "Houby spájivé\n\nHouby spájivé nebo také zygomycety (Zygomycota) jsou jedním z oddělení hub, jejíž zástupci jsou velmi dobře známí jako plísně. Živí se saprofyticky i paraziticky a jsou složkou půdní mikroflóry. Podílejí se významně na rozkladu organické hmoty.\n\nZygomycety tvoří trubicovité mnohojaderné větvené podhoubí, ve stáří nepravidelně přehrádkované. Hlavní složkou buněčné stěny je glukan.\n\nZygomycety střídají pohlavní a nepohlavní rozmnožování. V jeho průběhu splývají dvě pohlavní vlákna různého \"pohlaví\", vzniká zygota a z té potom klíčí sporangiofor, který nese výtrusnice a výtrusy.\n\nSpájivé houby (často nazývané zygomycety) se dělí na tři třídy:\n\n\nK nejznámějším zygomycetám patří:\n\n\n"}
{"id": "112852", "url": "https://cs.wikipedia.org/wiki?curid=112852", "title": "Borovice drobnokvětá", "text": "Borovice drobnokvětá\n\nBorovice drobnokvětá (\"Pinus parviflora\") je asijský druh pětijehličné borovice, občas se i v Česku vyskytující v parkových a zahradních výsadbách (vyskytuje se mnoho jejích okrasných kultivarů). Je menšího vzrůstu, s kratšími jehlicemi. V Japonsku je velmi oblíbená jako objekt pro pěstování pověstných bonsají.\n\n• \"Pinus heterophylla\" Presl, 1847\n\n• \"Pinus cembra\" var. \"japonica\" Nelson, 1866\n\n• \"Pinus pentaphylla\" Mayr., 1890\n\n• \"Pinus himekomatsu\" Miyjabe et Kudo, 1921\n\nRozlišují se 2 subspecie (poddruhy):\n\n• \"Pinus parviflora\" subsp. \"parviflora\" – křídlo semen (2 – 9 mm), nefunkční, ulpívající na šupině šišek\n\n• \"Pinus parviflora\" subsp. \"pentaphylla\" (Mayr.) Businský, 1999 – delší (8 – 19 mm) a funkční křídlo semene, snadno oddělitelné od šupiny šišky, delší a tmavší jehlice (6 – 8 cm)\n\nMenší, 10-15(20)m vysoký strom. Koruna široce kuželovitá, s borkou dlouho hladkou, černošedou, později šupinatou. Větve široce rozložené, letorosty zelenohnědé, krátce chlupaté. Pupeny malé (5 mm), vejčité, zúžené, hnědožluté. Jehlice po 5, na konci větví chvostovitě nahloučené, 3-8 cm dlouhé, s bílými řadami průduchů, tenké a zakřivené. V našich podmínkách pouze 1 – 3 ročníky jehlic na větvích. Brzy plodí, šišky jednotlivě i ve skupinách, vodorovně odstávající a přisedlé, protáhlé, 5-10 x 3-4 cm. Plodní šupiny silné, kožovitě dřevnaté, červenohnědé, se štítky popelavými, kosočtverečnými a dovnitř ohnutým pupkem. Semena vejčitě elipsoidní, s tenkým (zakrnělým – viz taxonomie) křídlem.\n\nV horských polohách v Japonsku (Honšú a Hokkaidó) a v již. Koreji, v Česku sporadicky v okrasných výsadbách, kde jde většinou okrasné kultivary.\n\nTento druh je velmi variabilní a vyskytuje se v horách (1500 – 2500 m n. m.). Je odolná k mrazu a nenáročná na půdu, vyžaduje však více srážek . Roste velmi pomalu a snáší i částečné zastínění.\n\nProtože je pomalého růstu, má velmi husté dřevo, které se v Japonsku používalo k řezbářství. Její hlavní využití je v okrasných výsadbách jako parková dřevina a jak již bylo zmíněno, používá se pro bonsaje.\n\n\n"}
{"id": "112853", "url": "https://cs.wikipedia.org/wiki?curid=112853", "title": "Mzdové účetnictví", "text": "Mzdové účetnictví\n\nMzdové účetnictví představuje účetnickou agendu související se zaměstnáváním pracovníků účetní jednotky. Zahrnuje personální a mzdovou evidenci, výpočet mezd, srážek, daní a jiných odvodů. \n\nVýsledkem mzdového účetnictví jsou podklady pro vyplacení mzdy pracovníkovi (výplatní páska, výplatnice, příkaz k úhradě), přehledy pro instituce sociálního zabezpečení, zdravotní pojišťovny, finanční úřad, pojišťovnu pro zákonné pojištění zaměstnavatele, úřad práce, podklady k platbám odvodů apod.\n\nVýstupy ze mzdového účetnictví se vždy zaúčtují ve finančním účetnictví zaměstnavatele. Mohou však být podkladem i k manažerskému účetnictví, nákladovému účetnictví aj.\n"}
{"id": "112854", "url": "https://cs.wikipedia.org/wiki?curid=112854", "title": "Kryštof Vetter", "text": "Kryštof Vetter\n\nKryštof Vetter (25. července 1575 – 18. července 1650 Nisa) byl kartograf, autor mapy \"Bohemiae Rosa\" z roku 1668. Jde o mapu Čech vycházející z Klaudyánovy mapy (rok 1518 – první mapa Čech). Toto dílo patří mezi kartografické kuriozity.\n\nMapu Čech v podobě růže nakreslil Kristián Vetter pro historické a vlastivědné dílo Bohuslava Balbína \"Epitome historica rerum Bohemicarum\". V roce 1668 ji podle Vetterovy kresby vyryl do mědi augšpurský rytec Wolfgang Kilian. \n\nČechy jsou ve tvaru rozvité růže, která vyrůstá z Vídně. Růže má symbolizovat rozkvět země.\n\nMapa v měřítku cca 1 : 1 268 450 o rozměrech 390×260 mm patří mezi kartografické kuriozity, které vznikaly v Evropě již od konce 13. století.\n"}
{"id": "112855", "url": "https://cs.wikipedia.org/wiki?curid=112855", "title": "Periskop", "text": "Periskop\n\nPeriskop je optické zařízení, které umožňuje boční posun přijímaného světelného paprsku. Používá se především ve vojenství, kde umožňuje výhled, aniž by byl pozorovatel vystaven přímé střelbě. Je důležitou součástí vybavení ponorek a bojových vozidel, používá se ale i v mnoha dalších oborech. \n\nFunguje na principu vertikálního tubusu na koncích opatřeného zrcadly nakloněnými v 45° úhlu tak, aby navzájem odrážel vnější obraz.\n\nNejjednodušší periskop je tvořen dvojicí zrcadel, z nichž první odrazí světelný paprsek kolmo k původnímu směru a druhé zpět do původního směru, jen posunutý o vzdálenost zrcadel. \n\nTento typ periskopu lze snadno vyrobit a používá se například k pohledu přes hlavy davu. Má ale jen omezené použití, protože při větší vzdálenosti zrcadel omezuje zorný úhel.\n\nNa principu periskopu pracují i binokulární dělostřelecké zaměřovací systémy. Skládají obraz z dvojice objektivů a na základě paralaxy obrazů cíle umožňují určit jeho vzdálenost. \nNejvětší systémy tohoto druhu, vyrobené pro bitevní lodě, měly základnu dlouhou několik metrů.\n\nPeriskop ponorky je optická soustava, v níž je kromě zrcadel i soustava čoček. Tento typ periskopu nezmenšuje zorný úhel ani při mnohametrovém posunu paprsku.\n"}
{"id": "112856", "url": "https://cs.wikipedia.org/wiki?curid=112856", "title": "Leonardo Leo", "text": "Leonardo Leo\n\nLeonardo Leo (5. srpna 1694 San Vito degli Schiavi – 31. října 1744 Neapol) byl italský skladatel operní a chrámové hudby, představitel neapolské operní školy.\n\nStudoval na konzervatoři \"Conservatorio S Maria della Pietà del Turchini\" v Neapoli u Nicoly Faga a první známé veřejné provedení jeho díla, scénického oratoria „S Chiara or L’infedeltà abbattuta“, se konalo v roce 1712 na scéně konservatoře. Představení mělo úspěch a Leo byl krátce poté jmenován asistentem varhaníka v místokrálovské kapli.\n\nJeho první opera \"„Il Pisistrato“\" byla v roce 1714 přijata s nadšením, a když svůj úspěch potvrdil o čtyři roky později další operou „\"Sfonisba\"“, stal se až do své smrti jedním z nejvyhledávanějších skladatelů Itálie.\n\nAčkoliv jeho vážné opery byly hrány na scénách celé Itálie, stále se nemohl pochlubit nějakým výraznějším úspěchem v Neapoli. V neapolských divadlech byly jeho opery zastíněny díly dalších skladatelů neapolské školy, zejména operami Leonarda Vinciho a Johanna Adolfa Hasse. Vytvořil tedy v r. 1723 pro Neapol komickou operu „\"La’mpeca scoperta\"“, která se setkala nejen s mimořádným ohlasem, ale znamenala i významný mezník v rozvoji tohoto žánru.\n\nLeo byl vyhledáván i jako vynikající pedagog. Stal se ředitelem proslulé Konzervatoře sv. Onofria v Neapoli a nakonec vystřídal i svého učitele Nicolo Faga ve vedení Conservatorio S Maria della Pietà del Turchini.\n\nV r. 1728 se ředitelem konkurenční konzervatoře \"Conservatorio dei Poveri di Gesù Cristo\" v Neapoli stal Francesco Durante a od té doby se datuje rivalita mezi těmito dvěma mistry duchovní hudby.\n\nLeonardo Leo vyrostl na hudbě 17. století a užíval generální bas a přísný kontrapunkt i ve svých komických operách. Ačkoliv Durante byl o deset let starší, byl jeho styl mnohem modernější. Kladl důraz na nosnou melodickou linku a jednodušší, až průzračný doprovod. Hudební obec v Neapoli se rozdělila na dva tábory: „leisty“ – trvající na zavedených barokních postupech a „durantisty“ se zřetelnou sympatií k novým formám. K durantistům např. patřil Duranteho žák Giovanni Battista Pergolesi, jehož formální výboje vedly nakonec k úplnému opuštění starého barokního stylu.\n\nPo smrti Alessandra Scarlattiho (1725) se stal hlavním varhaníkem místokrálovské kaple a po smrti Leonarda Vinciho (nejedná se o známého malíře a vynálezce) (1730) se Leo stal zástupcem hlavního kapelníka i kaple královské.\n\nPo celé své tvůrčí období se Leo zabýval sakrální hudbou. Jedním z největších příspěvků k hudebnímu vývoji té doby byl pokus o reformu duchovní hudby v Neapoli ve smyslu jeho konzervativního přístupu. Nejlepším příkladem je jeho osmidílné \"Miserere\" z roku 1739 nebo oratoria „\"S Elena al Calvario\"“ a „\"La morte di Abele\"“ na texty Pietra Metastasia. Miserere pro dva sbory a varhany je považováno za vrcholné dílo chrámové hudby celého tohoto období.\n\nV této době věnoval rovněž zvýšený zájem pedagogické činnosti jako zástupce ředitele konzervatoře S. Maria Della Pietà dei Turchini. Zkomponoval řadu instruktivních skladeb a publikoval i několik teoretických spisů. Mezi jeho žáky byli např. později velmi významní skladatelé jako Niccolò Piccinni a Niccolò Jommelli.\n\nPozoruhodné je, že Leo, na rozdíl od řady svých současníku, nepronikl na zahraniční operní scény. Pouze Georg Friedrich Händel uvedl v roce 1749 v Královské opeře v Londýně jeho ranou operu „\"Catone in Utica\"“ a operu „\"Amor vuol sofferenza\"“.\n\n25. ledna 1744 zemřel kapelník neapolské Královské kaple a Leo se po 32 letech služby konečně dočkal jmenování na toto prestižní místo. Těšil se z něj však již jen krátce. Zemřel v Neapoli 31. října 1744 ve věku 50 let.\n\nDílo Leonarda Lea je značně rozporné. Na jedné straně trval na přísném dodržování barokních kompozičních postupů, ale na straně druhé se zasloužil o vznik a rozvoj žánru hudební komedie, která překračovala hranice barokní opery. Zvláštní pozornost zasluhují zejména rozměrné orchestrální předehry, které předznamenávají cestu ke vzniku klasické symfonie.\n\nVětšina jeho operního díla je dnes zapomenuta a často i ztracena. Živá je však jeho hudba chrámová a z hudby instrumentální zejména jeho 6 violoncelových koncertů, které jsou i dnes trvalou součástí repertoáru světových interpretů.\n\nVzhledem k tomu, že řada děl se nedochovala, a vzhledem k roztříštěnosti zdrojů nelze následující přehled díla Leonarda Lea považovat za úplný.\n\n\n\n\n"}
{"id": "112859", "url": "https://cs.wikipedia.org/wiki?curid=112859", "title": "T-90", "text": "T-90\n\nT-90 je hlavní bojový tank ruské armády, vycházející z tanku T-72, avšak s novou generací pancéřování korby i věže a novějšího zbraňového systému (vycházející z tanku T-80). Byl vyvinut v 90. letech 20. století Karcev-Venediktovou vývojovou kanceláří pod vedením hlavního konstruktéra V. Potkina. Vyrábí se v závodě \"GPO Uralvagonzavod\" městě Nižném Tagilu v Sverdlovské oblasti. Roku 1997 byla uvedena na světové trhy modifikace T-90S. Posádku tanku tvoří velitel, střelec a řidič.\n\nKromě Ruska (743 ks) je dalším uživatelem i Indie (exportní cena T-90 do Indie je 2,1–2,5 milionu USD v r. 2005/3,5 milionu USD v r. 2007), která vlastní 820 ks (a dalších 900 plánuje vyrobit v licenci do r. 2020) a Alžírsko se 180 ks. V roce 2008 byla ze Saúdské Arábie ohlášena možná objednávka na 150 ks, Turkmenistán 10 ks a Libye 180 ks – tato zakázka vzhledem k nedávno ukončené občanské válce a embargu OSN nebude splněna.\n\nPohonnou jednotku tvoří vidlicový dvanáctiválcový čtyřdobý vícepalivový vznětový motor V-84MS. Motor má výkon 618 kW (840 k) a kromě běžných druhů motorové nafty může být jako palivo použit i automobilový benzín A-72 a letecké petroleje T-2 a TS-1. Maximální množství přepravovaného paliva je 1600 litrů. Dojezd tanku je udáván 650 km na silnici a 500 km na polní cestě.\n\nMechanická převodovka zahrnuje primární redukční převodovku, dvě planetové finální převodovky a dvě planetové rozvodky. Podvozek je odpružen torzními (zkrutnými) tyčemi s hydraulickými tlumiči u 1, 2 a 6 pojezdového kola a pojezdový pás se skládá z kaučuko-kovových článků.\n\nHlavní kanón 2A46M-2 má ráži 125 mm, délku hlavně 48 ráží (6 metrů) a je vybaven ejektorem. Kanón je stabilizovaný ve dvou rovinách: elektromechanicky v horizontální rovině a elektrohydraulicky ve vertikální rovině. 2A46M-5 je nabíjen automaticky, což umožnilo snížit posádku o jednoho člena. Instalací kanónu 2A46M-5 se zvýšila přesnost střelby ve srovnání s kanónem 2A46M (v tanku T-72) o 15 – 20 % a rozptyl střelby během jízdy se snížil 1,7násobně. Na zvýšení přesnosti se podílí i zařízení UZI-1, které zjišťuje ohyb kanónu vznikající při častých změnách teploty (v důsledku vnějších vlivů, ale také v důsledku střelby).\n\nPalebný průměr tanku je 40 nábojů, z toho 22 je uloženo v otočném zásobníku nabíjecího automatu na dně korby. Dalších 8 nábojů je uložených ve schránce uvnitř tanku a zbývajících 10 ve vnější schránce připevněné k zadní části věže. Kanón může vystřelovat křidélky stabilizovanou podkaliberní střelu s oddělitelnými vodícími prvky APDSFS jako je 3BM44M s průrazností 650 mm RHA na 2000 m. Také je schopen střílet vysoce explozivní kumulativní protitankové střely HEAT, jako jsou 3BK21B s průrazností 750 mm RHA nebo 3BK29M s průrazností 800 mm RHA. Dalším typem munice je laserem řízená střela Refleks, která může být použita v rozsahu od 75 m do 5 km a zasažení cíle na maximální vzdálenost jí zabere 17,7 sekundy. Dokáže proniknout ocelovým pancířem do tloušťky 900 mm a může být použita i proti nízko letícím vzdušným cílům, jako jsou vrtulníky. Tank veze pro kanón 2A46M-2 43 ks munice.\n\nDalší výzbroj tvoří spřažený kulomet PKT ráže 7,62 mm a velitelův protiletecký kulomet NSVT ráže 12,7 mm. Počet nábojů pro jednotlivé zbraně je 43 pro 2A46, 2 000 pro PKT a 300 pro NSVT.\n\nZjištění cíle a vysokou preciznost zaměření ve dne i noci, pro střelce i velitele tanku, zajišťuje integrovaný systém řízení palby \"1A45T Irtyš\". Ten zahrnuje střelcovo denní/noční systém řízení palby, střelcův IČ nebo tepelný pohled zobrazení, a velitelův denní/noční opticko-pozorovací systém TO1-PO2T Agava-2 TI (dosah 2500 m). Systém řízení palby zahrnuje denní optický systém s odbočným kanálem pro střelcův střelecký panel, zbraňový stabilizátor a balistický počítač. Velitelův denní/noční opticko- pozorovací systém je užívaný velitelem pro kanón i kulomety.\n\nNavádění 9K119M poloautomatickým laserový systémem, umožňující zasáhnout cíl v rozsahu 75 až 5 000 metrů, zajišťuje střelec.\n\nT-90S má kombinovaný obranný systém proti protitankovým zbraním. Skládá se z vrstveného pancíře, přídavného výbušného reaktivního pancéřování Kontakt-5 ERA (přidává ochranu jako 250 mm pancíře proti APFSDS a 600 mm proti HEAT) a rušícím zařízením TŠU-1 Štora-1, což je systém rušení laserově naváděných střel.\n\nRadiokomunikační prostředky zahrnují R-173 UHF vysílač a R-173P UHF přijímač zajišťující komunikaci ve dvou rádio - okruzích.\n\nDruhým stupněm ochrany je reaktivní pancéřování typu Kontakt-5 nebo Relikt. Ty se skládají z ocelových desek, mezi nimiž se nachází vysoce výbušná látka. Tyto ochranné prvky namontované na trupu a věži tanku po zásahu protitankovou střelou explodují. Tento pancíř výrazně degraduje kinetickou energii APFSDS munice a její schopnost proniknout dovnitř tanku. Zadní část věže a boky korby jsou chráněny nainstalovanou mříží. Všechny ochranné prvky namontované na tank zvyšují jeho celkovou hmotnost až o 1 500 kg.\n\nTřetí stupeň ochrany představuje systém protiopatření nazvaný Štora-1. Tento komplet se skládá ze dvou elektro/infračervených rušiček na přední straně věže, čtyř laserových varovných přijímačů a dvou zadýmovacích granátových systémů. Štora-1 varuje posádku při ozáření tanku laserem, ruší poloautomaticky a tepelně naváděné střely, automaticky vystřeluje kouřové granáty pokud zjistí, že byl tank zaměřen. Kouřová clona poskytne maskování před laserovými dálkoměry a optikou zbraňových systémů nepřítele. Štora-1 poskytuje tanku ochranu před většinou současných protitankových systémů s poloautomatickým naváděním (např. TOW, HOT, MILAN, Dragon), ale i před laserem naváděnými raketami (Maverick, Hellfire, Copper head).\n\nSvým prvním bojovým křtem si tank T-90 prošel během invaze do Dagestánu v roce 1999.\n\nBěhem intervence v Sýrii bylo sedm ruských tanků T-90 v září 2015 zpozorováno na letecké základně jižně od města Latakia. V prosinci 2015 byly zahájeny dodávky několika desítek tanků T-90A, které začala syrská armáda nasazovat do bojů v bitvě o Aleppo. \n\n\n\n\n"}
{"id": "112861", "url": "https://cs.wikipedia.org/wiki?curid=112861", "title": "Curtiss F9C Sparrowhawk", "text": "Curtiss F9C Sparrowhawk\n\nCurtiss F9C „Sparrowhawk“ (\"Krahujec\") byl jednomístný stíhací dvouplošník, operující jakožto parazitní letoun ze vzducholodí amerického námořnictva USS Akron (ZSR-4) a USS Macon (ZSR-5).\n\nPrototyp XF9C-1 (výrobní číslo 8731) vznikl na základě specifikace US Navy na malý palubní stíhací letoun z 10. května 1930. Jeho soupeři v soutěži o nový palubní stíhač byli General Aviation XFA-1 a Berliner-Joyce XFJ-1.\nJednalo se o jednomístný samonosný dvouplošník. Devítiválcový hvězdicový motor Wright R-975C Whirlwind poháněl dvoulistou vrtuli. Trup byl kovový, stejně jako kostra křídel, která byla potažena plátnem. Stavba prototypu byla objednána 30. června 1930 a první let se konal v březnu 1931. Záhy se ale ukázalo, že koncepce malého palubního stíhače je nevyhovující a námořnictvo se rozhodlo vydat jinou cestou. Proto se XF9C-1, i když ze soutěže vyšel jako nejlepší, sériové výroby nedočkal.\n\nShodou okolností se ale v té době hledal vhodný kandidát na parazitní stíhačku pro právě US Navy přebíranou novou vzducholoď \"USS Akron (ZSR-4)\". Hlavním požadavkem byly malé rozměry, kvůli velikosti hangáru \"Akronu\" a dobrý výhled vzhůru (kvůli přistávacímu manévru) a dolů (pro průzkumné účely). To XF9C-1 splňoval a tak byl v \"Naval Aircraft Factory\" upraven pro nasazení z mateřských vzducholodí a přesunut do Lakehurstu v New Jersey. Úprava spočívala zejména v montáži záchytného háku s vodící lištou nad horní křídlo před kabinou pilota, kterým se měl letoun zavěsit na speciální hrazdu pod vzducholodí. První zachycení pod vzducholodí USS Los Angeles (ZR-3) (ex LZ 126) proběhlo 17. října 1931.\n\nFirma Curtiss se rozhodla v roce 1931 postavit na vlastní náklady ještě druhý prototyp XF9C-2 (v.č. 9264), který byl poháněn motorem Wright R-975E-3. Vlivem úspěchů prvního prototypu pak námořnictvo tento druhý prototyp v roce 1932 odkoupilo a zároveň objednalo dodávku šesti sériových F9C-2 (sériová čísla 9056 až 9061) založených právě na druhém prototypu. Na první pohled se od prototypu XF9C-1 lišily podvozkem s \"bačkorama\". Později byl i XF9C-2 přeznačen na F9C-2.\nPrvní sériový F9C-2 vzlétl 14. dubna 1932, první přistání F9C-2 na \"USS Akron\" se uskutečnilo 29. června 1932 a všech šest stíhaček převzalo námořnictvo do září 1932. Všechny F9C-2 i prototyp XF9C-1 byly přiřazeny na \"USS Akron\" s domovskou základnou v Lakehurstu. Vzducholoď měla teoreticky (stejně jako později její sesterská vzducholoď \"USS Macon\") nést čtyři stíhačky v hangáru, zavěšené na kolejnicích na stropě hangáru a pátou zavěšenou na výsuvné startovací/přistávací hrazdě. Hangár na \"USS Akron\" se ale ukázal být moc malý a tak vzducholoď nesla zpravidla jenom tři stíhačky zavěšené v hangáru. Na \"USS Macon\" byl hangár zvětšen, takže z \"Maconu\" operovaly většinou čtyři stíhačky. Možnost zavěsit pátou na výsuvnou hrazdu se moc nevyužívala, neboť v případě poruchy motoru by ostatní stíhačky zůstaly zablokovány v hangáru. Po katastrofě \"Akronu\" 3. dubna 1933 byly všechny stíhačky přiděleny na \"USS Macon\". Pro operace z \"Maconu\" byly některé stíhačky zbaveny podvozku (nebyl potřeba — startovalo se i přistávalo se ve vzduchu) a pod trup byla umístěna přídavná palivová nádrž.\nVypuštění letounu probíhalo tak, že letoun byl zavěšen na výsuvnou hrazdu, hrazda byla vysunuta z hangáru pod vzducholoď a letoun se s nastartovaným motorem odpojil. Po startu následoval krátký propad, než letadlo nabralo potřebnou rychlost. Při přistávání byla opět vysunuta hrazda a pilot se snažil zaklesnout hák stíhačky do hrazdy. Kvůli proudění vzduchu kolem trupu vzducholodi a vznikajícím turbulencím se jako nejlepší metoda přistání ukázalo přiblížení zezadu zespodu, kdy ve stoupavém letu stíhačka ztratila rychlost a bylo snazší se poté zaklesnout hákem na hrazdu. Stíhačka pak byla vtažena zpátky do hangáru a umístěna na parkovací místo. Časem se povedlo celý přistávací manévr secvičit tak, že trval pouhých 15 minut — od otevření vrat hangáru po jejich opětovné zavření.\n\nPři katastrofě \"USS Macon\" 12. února 1935 byly ztraceny všechny čtyři nesené stíhačky (sériová čísla 9058-9061). O osudu zbývajících strojů (9056, 9057 a oba prototypy) se prameny rozcházejí. Po katastrofě již pro ně nebylo využití a tak jsou postupně vyřazovány a sešrotovávány (během let 1936, 1937 a 1940). Do dnešní doby se dochoval pouze jeden exemplář v \"Národním muzeu námořního letectva\" (National Museum of Naval Aviation), NAS Miramar na Floridě s výrobním číslem 9056. Je ale možné, že se ve skutečnosti jedná o prototyp XF9C-2 v markingu prvního sériového stroje F9C-2, a nebo o stroj, sestavený z několika strojů (tomu by nakonec i odpovídaly nejasnosti v pramenech, který že ze strojů to nakonec skončil v muzeu)…\n\n\n\n\n"}
{"id": "112862", "url": "https://cs.wikipedia.org/wiki?curid=112862", "title": "Skalpel", "text": "Skalpel\n\nSkalpel je druh ostrého chirurgického nástroje, sloužící k separaci tkání ostrou cestou. Je vybaven bříškovitě broušeným ostřím s tvarem a velikostí odpovídajícími zamýšlenému užívání a rukojetí. Klasické skalpely jsou celokovové, zhotovené z chirurgické oceli a opakovatelně brousitelné a sterilizovatelné. V současné době však začíná být brousení skalpelu přežitkem a častěji se používají skalpely s výměnným jednorázovým ostřím (čepelkou).\n\nHarmonický skalpel je speciálním případem skalpelu s ostřím rozkmitávaným ultrazvukem. Harmonický skalpel má výrazně menší ranivý účinek, jeho řezy méně krvácí a rychleji se hojí. \n\nSkalpel je nejen bříškatý, ale také má mnoho jiných druhů a každý druh se specializuje na něco jiného. Jsou např. skalpely na kůži, na měkkou tkáň, či laboratorní (biologické) skalpely. A tedy se užívají v chirurgii, ortopedii, biologii, a dokonce i na pedikúru, manikúru.\n"}
{"id": "112864", "url": "https://cs.wikipedia.org/wiki?curid=112864", "title": "Kyreta", "text": "Kyreta\n\nKyreta je ostrý chirurgický nástroj, sloužící k snímání části tkáně.\n\nKyreta je obvykle tvořena velmi ostrým ostřím tvaru pásku, stočeného do požadovaného tvaru dle zamýšleného užití nástroje. Ostří je upevněno do rukojeti, v současnosti obvykle plastové. Kyrety se používají v dermatologii k odstraňování drobných nežádoucích kožních útvarů, k odběru vzorků pro biopsii, ke kyretáži děložní sliznice a dalším úkonům. \n"}
{"id": "112866", "url": "https://cs.wikipedia.org/wiki?curid=112866", "title": "Miloslav Vlček", "text": "Miloslav Vlček\n\nMiloslav Vlček (* 1. února 1961 Konice) je český politik, v letech 1996–2010 poslanec Poslanecké sněmovny za ČSSD zvolený v Olomouckém kraji, v letech 2006–2010 předseda Poslanecké sněmovny Parlamentu České republiky (rezignoval 30. dubna 2010, přibližně měsíc před koncem volebního období).\n\nVyučil se v oboru traktorista mechanizátor, poté odmaturoval na Střední odborné škole se zaměřením na agronomie v Prostějově. Vystudoval Provozně ekonomickou fakultu Vysoké školy zemědělské v Brně. Po promoci nastoupil do JZD Ludmírov, kde pracoval jako zástupce ekonoma. Později se stal zaměstnancem finančního úřadu v Konici.\n\nJe podruhé ženatý, z prvního manželství má dceru Karolínu a syna Jakuba. S manželkou Soňou vychovává syna Miloslava a dceru Terezu.\n\nNěkolik členů jeho rodiny bylo zavražděno při vypálení obce Javoříčko.\n\nV letech 1983–1989 byl členem KSČ, do ČSSD vstoupil v roce 1993.\n\nV komunálních volbách roku 1994, komunálních volbách roku 1998, komunálních volbách roku 2002 a komunálních volbách roku 2006 byl zvolen do zastupitelstva města Konice za ČSSD.\n\nVe volbách v roce 1996 byl zvolen do poslanecké sněmovny za ČSSD (volební obvod Jihomoravský kraj). Mandát obhájil ve volbách v roce 1998, volbách v roce 2002 a volbách v roce 2006. Ve sněmovně setrval do voleb v roce 2010. V letech 1996–1998 byl členem sněmovního výboru pro veřejnou správu, regionální rozvoj a životní prostředí a zemědělského výboru, v období let 1998–2006 členem rozpočtového výboru (od ledna do června 2006 i jeho předsedou) a v období let 2002–2006 i členem organizačního výboru. V letech 2000–2002, 2002–2003 a 2005–2006 zastával funkci místopředsedy poslaneckého klubu ČSSD, v letech 2006–2010 byl 1. místopředsedou klubu.\n\nV letech 2006–2010 zasedal v předsednictvu ČSSD a k roku 2012 se uvádí jako člen ústředního výkonného výboru ČSSD.\n\nJeho politická kariéra vyvrcholila po roce 2006. 14. srpna 2006 ho sněmovna zvolila v sedmé volbě předsedou Poslanecké sněmovny poté, co veřejně slíbil, že bude pouze dočasným předsedou a z funkce odstoupí po vyslovení důvěry první vládě Mirka Topolánka (jednobarevné vládě ODS), po pověření ČSSD sestavením vlády, případně před třetím pokusem o sestavení vlády (tzn. dříve, než by měl sestavováním vlády někoho pověřit).\n\nŽádná z těchto podmínek však nebyla splněna, neboť první vláda Mirka Topolánka důvěru sněmovny nedostala a tu naopak získala jeho vláda druhá, k níž se Vlčkův slib odstoupení nevztahoval. Poté opakovaně deklaroval, že je připraven odstoupit, jakmile bude existovat politická dohoda na osobě jeho nástupce, pravděpodobně na Jiřím Paroubkovi jako vůdci nejsilnější opoziční strany ČSSD. Taková dohoda však ve volebním období 2006–2010 nevznikla. Ve funkci (původně zamýšlené jako provizorní) tak setrval čtyři roky.\n\nV polovině dubna 2010 se v médiích objevila kauza týkající se toho, že si Miloslav Vlček na volební kampaň půjčil peníze od svého poslaneckého asistenta JUDr. Zdeňka Klapky (advokát z Prostějova) a porušil zákon o praní špinavých peněz tím, že více než milionovou částku vracel Klapkovi v hotovosti.\n\nV Hospodářských novinách se také objevila kauza dotace, která byla v rámci tradičního tzv. porcování medvěda, tedy uplatňování lobbistických pozměňovacích návrhů při schvalování státního rozpočtu, na Vlčkův návrh schválena na přestavbu neziskového sportovního centra. Státní dotaci 25 000 000 Kč získalo v letech 2006 a 2007 občanské sdružení Sport centrum Harrachov, jehož předsedou byl v době získání dotace prostějovský podnikatel a advokát Petr Vrtal, bývalý Vlčkův poradce. Dotace byla využita na výstavbu sportovního a relaxačního centra, které zabírá dvě patra luxusního hotelu na Sachrově kopci v Harrachově v Krkonoších. Hotel byl na jaře 2010 zkolaudován a podle vyjádření Hospodářských novin celý hotel i se sportovním a relaxačním centrem nabízela k prodeji za 120 milionů korun firma PV Real.\n\nDne 22. dubna 2010 oznámil, že kvůli finančnímu skandálu rezignuje na funkci předsedy a současně se vzdá i poslaneckého mandátu k 30. dubnu 2010, což také učinil. Ve sněmovně ho na krátkou dobu do konce funkčního období dolní komory nahradila Yvona Kubjátová.\n\nI pak jeho politická kariéra pokračovala. V senátních volbách roku 2012 neúspěšně kandidoval za ČSSD do Senátu za senátní obvod č. 65 - Šumperk. Získal 22 % hlasů v 1. kole a ve druhém kole ho porazil nestraník Zdeněk Brož.\n\n"}
{"id": "112867", "url": "https://cs.wikipedia.org/wiki?curid=112867", "title": "Trepan", "text": "Trepan\n\nTrepan je druh skalpelu s kruhovým ostřím, které je, na rozdíl od kyrety umístěno v ose rukojeti, nikoliv pod úhlem k ní. Trepany se užívají k vytváření kruhových incizí, rozrušování útvarů a vytváření řezů s pravidelným okrajem (trepanace lebky). Jako trepan se označují i speciální korunkové vrtáky pro lebeční chirurgii.\n"}
{"id": "112869", "url": "https://cs.wikipedia.org/wiki?curid=112869", "title": "Lanceta", "text": "Lanceta\n\nLanceta je ostrý chirurgický nástroj, obvykle ve tvaru oboustranně broušeného kopí (odtud slangový výraz kopíčko), používaný k vytváření vpichů definovaných parametrů, nejčastěji v hematologii. Tvar ostří umožňuje méně bolestivé proříznutí kůže než k odběrovým účelům používané jehly. Tvarováním nástroje je navíc zajištěna definovaná hloubka vpichu. \n\nAutomatická lanceta se například používá při odběru kapky krve k měření hladiny glykemie glukometrem.\n"}
{"id": "112870", "url": "https://cs.wikipedia.org/wiki?curid=112870", "title": "Regionální doprava", "text": "Regionální doprava\n\nRegionální doprava je neoficiální název pro část osobní veřejné dopravy, zejména veřejné, určenou k zajišťování místní dopravní obsluhy. Zpravidla se toto označení používá v kontextu větších oblasti včetně měst a jiných obcí, které se v nich nacházejí, nikoliv pro samotné systémy městské hromadné dopravy uvnitř území velkých měst.\n\nV České republice je regionální doprava zajišťována především autobusy, ale v menší míře také železniční dopravou (přesto však Česká republika patří mezi státy s nejhustší sítí železničních tratí). Počátky regionální autobusové dopravy v České republice spadají do 1. poloviny 20. století (kromě soukromých dopravců zřizovaly autobusové linky také tehdejší Československé státní dráhy nebo poštovní správa), od 50. let 20. století pak došlo k jejímu velkému rozvoji pod hlavičkou ČSAD.\nRegionální doprava je také pojem v dopravě železniční. Regionální neboli lokální trať po které jezdí menší motorové vlaky či jednotky, slouží pouze pro obce či malé města, která jsou spojena se železniční dopravou. Např.: trať Frýdek-Místek - Český Těšín.\n"}
{"id": "112878", "url": "https://cs.wikipedia.org/wiki?curid=112878", "title": "Jacques Anquetil", "text": "Jacques Anquetil\n\nJacques Anquetil (8. ledna 1934 Mont-Saint-Aignan – 18. listopadu 1987 Rouen) byl legendární francouzský cyklista, pětinásobný vítěz Tour de France. Jeho dlouholetým soupeřem byl Raymond Poulidor.\n\n\n"}
{"id": "112882", "url": "https://cs.wikipedia.org/wiki?curid=112882", "title": "Země kožešin", "text": "Země kožešin\n\nZemě kožešin \"(1873, Le pays des fourrures)\" je dobrodružný román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\". Román je jedním ze tří Vernových děl, odehrávajících se v Kanadě (dalšími jsou Bezejmenná rodina a Zlatá sopka).\n\nDěj knihy se odehrává v šedesátých letech 19. století, kdy \"„země kožešin“\", tj. Kanada byla místem několika vzájemně soupeřících loveckých společností, které se snažily posunovat své revíry stále více na sever, kde ještě bylo hodně vzácné zvěře. Tak i poručík Hobson je pověřen založením nové lovecké stanice na severním pobřeží Severní Ameriky až za polárním kruhem. Podnikne proto s hrstkou vojáků a lovců cestu od Velkého Otročího jezera k Velkému Medvědímu jezeru a odtud až na pobřeží na 70. stupeň severní šířky. Zde na cípu jednoho poloostrova založí loveckou stanici, netuší ovšem, že na ledovci zaneseném vrstvou hlíny. Sopečným otřesem se ledovec utrhne a odpluje i s osazenstvem na volné moře, kde se začne zvolna rozpouštět. Hnán mořským proudem propluje Beringovým průlivem mezi Ruskem a Aljaškou. V posledním okamžiku před katastrofou přistane zbylá kra s lidmi na jednom z aleutských ostrovů. Napínavý příběh je, jak je to u Verna zvykem, doplněn celou řadou zeměpisných a přírodopisných zajímavostí z polárních\nkončin.\nKnihu \"Země kožešin\" ilustroval Jules Férat a Alfred Quesnay de Beaurépaire.\n\n"}
{"id": "112883", "url": "https://cs.wikipedia.org/wiki?curid=112883", "title": "Bohemiae Rosa", "text": "Bohemiae Rosa\n\nBohemiae Rosa je mapa českých zemí v podobě růže. Autorem mapy je slezský kartograf Kristián Vetter, autorem mědirytu je augšpurský rytec Wolfgang Kilian. Mapa Bohemiae Rosa byla vytvořena pro historické a vlastivědné dílo \"Epitome historica Rerum Bohemicarum\" (\"Výtah z dějin Království českého\") Bohuslava Balbína.\n\nMapu Bohemiae Rosa lze zařadit mezi kartografické kuriozity, které v Evropě vznikaly od konce 13. století. (Kartografická kuriozita je skupina děl, která se svým obsahem, účelem nebo formou liší od běžných kartografických děl. Dále se odlišují tím, že jejich umělecká hodnota převyšuje nad geografickou.)\n\nNa rozdíl od Klaudyánovy mapy Čech, byla mapa Bohemiae Rosa vyhotovena v odstínech šedi.\n\nJe ukázkou barokního ryteckého umění. Slunce s královskou korunou ozařuje rozkvetlý květ růže, který představuje rozkvět země. Stonek růže vyrůstá z Vídně, což naznačuje spojení českých a habsburských zemí.\n\nDoba vzniku mapy se datuje do roku 1668, kdy nejspíše vyšlo Balbínovo dílo \"Epitome historica Rerum Bohemicarum\". Tou dobou už byli kartograf Vetter i rytec Kilian po smrti.\n\nMapa obsahuje již některé prvky typické pro moderní kartografii jako je délkové měřítko či směrovka. Měřítko mapy je cca 1:1 270 000. Rozměry mapy jsou 390 x 260 mm.\n\nV současné době je mapa součástí mapové sbírky Národního technického muzea v Praze.\n\nMapová kresba má podobu rozkvetlého květu růže. Stonek vyrůstá z hlavního města tehdejší Habsburské monarchie, Vídně (na mapě „Wien“), naznačuje tak vztah/propojení Habsburské monarchie a českých zemí. Květ růže představuje Čechy, její kališní lístky a listy sousední země Čech, např. Moravu a Slezsko. Ve středu květu se nachází hlavní město Čech, Praha (na mapě „Prag“). Na mapě jsou nakreslena města, kostely, pomníky, lesní plochy, pohoří a říční síť. Města jsou znázorněna symbolem tvrze s názvem. Pro zobrazení pohoří a hor byla zvolena kopečková metoda, lesy jsou zobrazeny pomocí stromů, vodní toky liniemi s tloušťkou čáry dle velikosti vodního toku s názvem. \n\nV pravém horním kališním lístku se nalézá Slezsko, v pravém dolním Morava, kde jsou zakreslena moravská města jako „Brin“, „Brumlau“, „M. Trbau“ či „Swita“. Na levé straně jsou zakresleny rakouské země jako Korutany a Štýrsko, pod směrovkou Bavorsko, pod sluncem Míšeňsko.\n\nNa mapě je zobrazena řeka Albis, která protéká městy Mělník či Drážďany, dále řeky „Gizera“, „Czidlina“, „Crudimka“, „Orlitz“, „Sazawa“, „Mulda“, „Moravie“, „Switawa“ a další. Tečkovaně jsou v mapě vyznačeny správní celky. Uvnitř každého správního celku je číslo od 1 do 18, k němuž je pod mapou přiřazen název.V horní části mapy se nachází slunce, přes které je zakreslena královská koruna. Kolem slunce se stahují mračna. Nad korunou je zobrazen velký latinský nápis, heslo císaře Svaté říše římské, krále českého a uherského Leopolda I.,: \"„IVSTITIA ET PIETATE“\", který v překladu znamená: \"„Spravedlností a úctou“\". Vlevo nahoře je délkové měřítko v německých mílích a směrovka, vpravo je pak český lev s korunou na hlavě. \n\nV levé i v pravé mapové části jsou vysvětlena čísla 18 českých správních celků. Jedná se o 14 krajů, pražská města, Loketsko, Chebsko a Kladsko. \nLatinský text v levé dolní části v překladu zní: \"„Vyrostla v hercynském hvozdu tam velespanilá Růže, stojí tu vedle ní blíž ve zbroji na stráži lev. Růže ta, z Martovy krve, ne z krve Venuše vzrostla. Zde Rhod, zde je i skok a hned je stvořena zem. Krásná, neboj se, Růže! V hercynské sady jde Auster. Pod zmlklou Růží ať zbraň utichne strašlivých střel!“\"\n\nUprostřed mapy ve spodní části je umístěn královský erb.\n\nPod správními celky vpravo se nachází text: \"„Bohamiae rosa omnibus saeculis cruenta, in qua plura Guam 80. magna proelia comissa sunt, nunc primum hac forma excusa. Chr. Vetter invent.“\". V překladu do češtiny: \"„Růže Čechie po všechna staletí zkrvavená, v níž více než 80 bitev bylo svedeno. Nyní poprvé v této podobě vyhotovená.\"\" Pod tímto textem jsou uvedena jména autora „Chr. Vetter“ i rytce „Wollfg. Kilian“.\n"}
{"id": "112886", "url": "https://cs.wikipedia.org/wiki?curid=112886", "title": "Jídelní hůlky", "text": "Jídelní hůlky\n\nJídelní hůlky, jsou tradičním \"jídelním nástrojem\" východní Asie (Čína, Japonsko, Korea, Vietnam) a částečně Thajska (kde se však používají pouze ke konzumaci nudlových polévek).\n\nPůvodně se hůlky používaly k vaření a míchání. Až za dynastie Chan se začaly používat k jídlu.\n\nJídelní hůlky se vyrábí ze dřeva, bambusu, kovu, kostí, slonoviny a dnes i z plastu. Stříbrné hůlky se údajně používaly v Číně k odhalení otráveného jídla. Pokud byl přítomen jed, hůlky vlivem chemické reakce zčernaly.\n\nČínské a japonské jídelní hůlky se od sebe liší délkou – japonské jsou kratší a subtilnější, čínské spíše delší. Technika jídla je ale v obou případech shodná – z hůlek se vytváří jakési kleště, s jejichž pomocí se potrava vkládá do úst. Spodní hůlka je nepohyblivá, jídlo se k ní s pomocí horní pohyblivé hůlky tiskne. Spodní hůlku je třeba vložit do úžlabí mezi palcem a ukazovákem, opřít o spodní část kloubu palce a prsteníkem ji ke kloubu silně přitlačit. Pohyblivá hůlka se drží stejně, jako tužka v bříšcích palce, ukazováku a boční plochy prostředníku.\n\n\nPoužívání jídelních hůlek v Japonsku je spojeno s řadou omezení, podobně jako s příborem v Evropě. Základní zásady jsou následující:\n\n"}
{"id": "112896", "url": "https://cs.wikipedia.org/wiki?curid=112896", "title": "Předstojná žláza", "text": "Předstojná žláza\n\nPředstojná žláza (: prostata) je přídatná pohlavní žláza, jejíž sekret je součástí ejakulátu a zvyšuje životaschopnost spermií. Prostata zdravého muže je velká asi jako vlašský ořech, váží zhruba 20 gramů, a je umístěna pod močovým měchýřem a jako prstenec obkružuje močovou trubici. U samic jsou k prostatě homologními strukturami Skeneho žlázy, mluví se dokonce o \"ženské prostatě\".\n\nJe vklíněná do prostoru mezi stydkou kostí a konečníkem – faktu, že se dotýká stěny konečníku a je tak poměrně snadno dostupná, se využívá jak při rektálním vyšetření prostaty, tak při sexu (viz dále).\n\nProstatické žlázky vylučují sekret, který se při ejakulaci mísí se spermiemi a tvoří 15–30 % ejakulátu. Samotný výměšek prostaty je bezbarvá nebo slabě opaleskující tekutina, se slabě kyselou reakcí (pH 6,4). Má typický zápach. Obsahuje bílkoviny (u člověka méně než 1 % objemu), hlavně imunoglobuliny, kyselou fosfatázu, proteázy a prostatický specifický antigen, polyaminy (spermin a spermidin), prostaglandiny, kyselinu citronovou a zinek.\n\nKaždá z těchto složek nějakým způsobem umožňuje nebo zvyšuje šanci na oplodnění. Proteázy a prostatický specifický antigen udržují sperma dostatečně řídké, spermin a spermidin zvyšují pohyblivost spermií, prostaglandiny stimulují svalovinu dělohy, kyselina citronová ve formě citrátů slouží jako pufr.\n\nZinek ovlivňuje metabolismus testosteronu v předstojné žláze. Jako všechny přídatné pohlavní žlázy i prostata potřebuje ke svému růstu a správné funkci vliv androgenů, tedy mužských pohlavních hormonů, z nich hlavně testosteronu. Bez nich produkce sekretu ustává a žláza časem involuje.\n\nProstata je svalově-žláznatý orgán, tvořený 30–50 tuboalveolárními žlázkami, obklopenými hladkou svalovinou a vazivovým stromatem. Vývody žlázek v počtu několik desítek ústí kolem semenného hrbolku (veru montanum) do močové trubice.Sekret žlázek tvoří 15 – 30 % objemu ejakulátu.Kromě ejakulace je možné získat jejich sekret také expresí per rektum, což má léčebně – diagnostický význam. Na povrchu je prostata krytá vazivovou kapsulou, která je opředená sítí cév a nervů.\n\nŽláza vzniká modifikací stěny močové trubice a u mužského plodu se objevuje v 9. týdnu nitroděložního vývoje. Materiálem pro vznik prostaty je močová trubice, Wolffův vývod a okolní mezenchym. Homologní strukturou u žen jsou parauretrální žlázy, které jsou vytvořené u některých žen a jsou příčinou tzv. ženské ejakulace.\n\nU lidí se, z anatomického hlediska, prostata skládá z pěti laloků: pravého, levého, předního, zadního a středního. V průběhu života srůstají a v dospělosti již zcela splynou. V urologické praxi se proto používá rozdělení prostaty podle McNeala na tři zóny:\n\n\nU starších mužů (i samců dalších savců) se někdy uvnitř vývodů hromadí kalcifikovaný materiál (\"corpora amylacea\"). Může ucpávat vývody a stává se také součástí ejakulátu.\n\nStimulace předstojné žlázy je přirovnávána ke dráždění G-bodu žen a u některých mužů může zesílit, nebo i vyvolat orgasmus a zvýšit tak požitek ze sexu. Existují dva způsoby, jak dráždit prostatu: buď nepřímo, masáží hráze, nebo přímo, přes stěnu konečníku, tedy análním sexem. Dráždění prostaty je zdrojem uspokojení pasivního partnera při homosexuálním pohlavním styku.\n\n\nKarcinom prostaty je v Evropě druhým nejčastějším zhoubným nádorem u mužů a třetí nejčastější příčinou úmrtí mužů na maligní nádor. Postihuje muže staršího věku (nejčastěji kolem 70 let) a často probíhá bezpříznakově nebo jsou jeho projevy zpočátku mírné a pacient jim nevěnuje pozornost (potíže při močení apod.). Je-li objeven včas, má dobrou prognózu, v pokročilých stádiích metastazuje, zvláště do kostí.\n\nV roce 2000 byl výskyt karcinomu prostaty v České republice 54,4/100 000 mužů.\n\n"}
{"id": "112915", "url": "https://cs.wikipedia.org/wiki?curid=112915", "title": "Oceánem na kře ledové", "text": "Oceánem na kře ledové\n\nOceánem na kře ledové \"(1890, César Cascabel)\" je dobrodružný román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\".\n\nDěj se odehrává v roce 1867. Autor v knize vypráví příběh francouzského artisty Césara Cascabela a jeho rodiny, kteří se po letech strávených ve Spojených státech chtějí vrátit domů do vlasti. Bohužel jsou jim však ukradeny jejich úspory, takže si nemohou zaplatit cestu lodí do Evropy. César Cascabel se proto rozhodne dostat se do Francie pozemní cestou na komediantském voze přes (tehdy ještě ruskou) Aljašku (prodanou roku 1867 carskou vládou vládě USA, tato skutečnost má vliv na děj románu), dále přes zamrzlý Beringův průliv, Sibiř a centrální Rusko, přičemž věří, že si jeho výprava na cestě ještě přivydělá představeními, a tak zlepší stav své pokladny.\n\nNa své cestě prožijí cestovatelé celou řadu nebezpečných dobrodružství. Při své cestě z Port Clarence přes Beringův průliv se ocitnou na uvolněné ledové kře a jsou zaneseni na arktický ostrov Kotelnyj v Severním ledovém oceánu, kde upadnou do zajetí domorodců. Ze všech obtíží, včetně politických, se jim však podaří vyváznout, šťastně překročí Ural a dostanou se do Permu, odkud je již další cesta do Francie poměrně snadná.\nKnihu \"Oceánem na kře ledové\" ilustroval George Roux.\n\nPodle knihy byl roku 2001 natočen francouzský animovaný televizní film režiséra Fabriceho Ziolkowskiho \"César Cascabel\".\n\n\n\n"}
{"id": "112916", "url": "https://cs.wikipedia.org/wiki?curid=112916", "title": "QIP", "text": "QIP\n\nQIP (z anglického ) je počítačový program pro rychlé zasílání zpráv (tzv. instant messaging) založené především na protokolu OSCAR. Nová verze QIP Infium ovšem dokáže komunikovat nejen v síti ICQ, ale také v síti Jabber a pomocí protokolu XIMSS. Je šířen zdarma jako freeware pro operační systémy Microsoft Windows. Existuje i verze pro PDA (tzv. QIP PDA) pro operační systém Symbian (telefony Nokia a Sony Ericsson) a Windows Mobile.\n\nDle spokojených uživatelů v sobě QIP obsahuje nejlepší vlastnosti z komunikátorů ICQ 2003b a Miranda IM. Obsahuje například funkce jako posílání souborů, anti-spamový filtr, šifrovanou komunikaci apod. Přibližně jednou za měsíc je vydán nový build, který opravuje, vylepšuje nebo přidává některé funkce. Klient není náročný na operační paměť, využívá pouze kolem dvou až devíti MB RAM. Od buildu 7997 v QIPu téměř bezchybně funguje přenos souborů. Ten občas hlásí chybu, pokud název souboru obsahuje českou diakritiku. Také přenos souborů s ICQ 6 výjimečně provází drobné chyby. To je ale způsobeno uzavřeností protokolu ICQ.\n\nQIP nabízí také možnost instalace nových vzhledů a odesílání hromadných zpráv.\n\nQIP je přenositelný, to znamená, že si ho můžete nosit s sebou například na USB flash disku.\n\nQIP taktéž spolehlivě informuje odesílatele zpráv, že zpráva byla příjemcem přijata (na obrázku obálky se objeví, při doručení zprávy, malá ikonka). Toto nefunguje u některých ICQ klientů jež příjemce používá (Miranda IM .. atd).\nToto je velmi výhodné při poslání velmi důležité zprávy, jelikož pokud příjemci spadne připojení k internetu (bez řádného odhlášení), je následujících několik desítek sekund stále online v kontakt listu a zpráva, kterou mu v této fázi pošleme, se nedoručí. S klasickým ICQ klientem se tento stav nedá poznat.\n\n\nNejnovější verze je ke stažení na oficiálních stránkách.\n\nJedná se o upravenou verzi QIPu Infium, která zjednodušuje uživatelské ovládání a tím se přibližuje k oblíbené verzi 2005.\n\nNejnovější verze je ke stažení na oficiálních stránkách.\n\n\nNejnovější verze je ke stažení na oficiálních stránkách.\n\nVývoj byl ukončen, jeho nástupcem je QIP 2010.\n\nNejnovější verze je ke stažení na oficiálních stránkách.\n\nV případě aktualizace stačí přepsat soubor \"qip.exe\" a stáhnout si překlad pro nový build. Jazykové soubory se nacházejí ve složce \"LI\"\n"}
{"id": "112925", "url": "https://cs.wikipedia.org/wiki?curid=112925", "title": "Edgar Griffin", "text": "Edgar Griffin\n\nEdgar Griffin je britský politik, bývalý člen Konzervativní strany.\n\nV letech 1959 až 1965 byl za Konzervativní stranu zastupitelem v jednom londýnském obvodě. Je otcem předsedy Britské národní strany (BNP) Nicka Griffina.\n\nV roce 2001 byl viceprezidentem kampaně tehdejšího předsedy konzervativců Iaina Duncana Smithe ve Walesu. V srpnu 2001 byl po 53 letech působení vyloučen z Konzervativní strany za napomáhání Britské národní straně. Důkazem mělo být to, že v době, kdy jeho manželka Jean, stejně jako syn členka BNP, nebyla doma, zvedl telefon, který manželka používala jako volební linku při kampani své strany.\n"}
{"id": "112933", "url": "https://cs.wikipedia.org/wiki?curid=112933", "title": "Junkers Ju 86", "text": "Junkers Ju 86\n\nJunkers Ju 86 byl německý dvoumotorový bombardovací a dopravní letoun, který vznikl na počátku 30. let. Civilní verze Ju 86B mohla přepravovat 10 cestujících; dva letouny byly dodány švýcarskému Swissairu a deset Lufthanse.\n\nPrototyp Ju 86ab1 (Werk-Nr.4901) poprvé vzlétl 4. listopadu 1934 v Dessau s dvěma hvězdicovými, vzduchem chlazenými devítiválcovými motory Siemens SAM 22 o výkonu 500 k, které poháněly dvoulisté dřevěné pevné vrtule. Druhý prototyp Ju 86ba1 (Werk-Nr.4902, imatrikulace D-ABUK) s motory Jumo 205C byl zalétán 4. dubna 1935 a jednalo se o civilní dopravní variantu bez pumovnice a střelišť. Osádku tvořili tři členové, trup pojal deset cestujících. Třetí prototyp z ledna 1935 Ju 86cb (Werk-Nr.4903, D-AVEE) byl již vybaven prosklenou přídí a střelišti. Zprvu byl také vybaven motory SAM 22, ale s třílistými stavitelnými vrtulemi Hamilton. V březnu 1935 byl osazen motory Jumo 205C. Po zavedení nového systému značení prototypů dostal druhý civilní prototyp označení Ju 86 V4 (Werk-Nr.4904, D-AREV), který byl vzorem dopravní verze Ju 86 B. Vzlétl v květnu 1935 a již v létě byl předán společnosti Lufthansa, kde nesl jméno \"Dresden\" (později \"Brocken\"). V prosinci 1936 se vrátil do Dessau, kde byly jeho původní motory vyměněny za BMW 132Dc, se kterými u Lufthansy létal do 18. června 1937, kdy po chybě pilota v Hamburku havaroval. Poslední objednaný prototyp se vznětovými motory Junkers Jumo 205 Ju 86 V5 (Werk-Nr.4905, D-AHOE) odpovídal bombardovací verzi Ju 86 A. Tento letoun vzlétl v srpnu 1935 s novým přepracovaným křídlem, upraveným tvarem chladiče pod motorem a místo ostruhy měl ostruhové kolečko. Změn doznala také příď trupu a vysunovací, polozakrytá střelecká věž pod trupem.\n\nV roce 1936 předala továrně Junkers první objednávku na civilní dopravní Ju 86 jihoafrická společnost South African Airways. SAA se rozhodla pro variantu poháněnou řadovými kapalinou chlazenými dvanáctiválci Rolls-Royce Kestrel XIV o vzletovém výkonu 548 kW. Tyto pohonné jednotky byly pokusně zabudovány do draku Ju 86 C-1 a stroj byl označen Ju 86 V7.\n\nV roce 1937 zahájil letové zkoušky prototyp Ju 86 V8 (D-ADAA), což byl drak verze Ju 86 B-0 s instalovanými motory Pratt and Whitney Hornet S1E-G.\n\nNásledný Ju 86 V9 (D-AXII) byl drak varianty Ju 86 A-0 opatřen pohonnými jednotkami BMW 132 F, který se stal předlohou pro typ Ju 86 E.\n\nŠpatný výhled z pilotní kabiny, zvláště při startu a přistání, vedl k plnému prosklení přídě jednoho Ju 86 E, přeznačeného na Ju 86 V10, ze kterého vzešly sériové Ju 86 G.\n\nNa přelomu let 1935/36 bylo postaveno 12 předsériových bombardovacích strojů Junkers Ju 86 A-0 (Werk-Nr.0001 až 0006, 0013, 0015 a 0017 až 0020) se dvěma dieselovými motory Jumo 205 C-4 o výkonu 435 kW s třílistými stavitelnými vrtulemi Hamilton. Čtyřmístné letouny byly vyzbrojeny třemi pohyblivými kulomety MG 15 ráže 7,92 mm a zařazeny do zkušebních jednotek Luftwaffe.\nNásledující série třiceti Ju 86 A-0 (Werk-Nr.0021 až 0050) představovala většinou experimentální stroje.\n\nVe stejném období bylo v Dessau vyrobeno osm dopravních exemplářů Ju 86 B-0. První z nich (Werk-Nr.0007, D-AXEO, \"Bückeberg\") převzala Lufthansa v srpnu 1936, který zpočátku nasadila na linku z Dessau do Bathurstu v západní Africe. Druhý Ju 86 B-0 (Werk-Nr.0008, HB-IXI) byl prodán společnosti Swissair, která letoun nasadila jako poštovní na nočních spojích mezi Curychem a Frankfurtem nad Mohanem. Ostatní dostala opět Lufthansa v červnu a červenci 1936 (Werk-Nr.0009, D-AHYP, \"Schneekoppe\", Werk-Nr.0010, D-ALOZ, \"Zugspite\", Werk-Nr.0011, D-AQER, \"Inselberg\", Werk-Nr.0012, D-AZAH, \"Feldberg\" a Werk-Nr.0014, D-AFAF, \"Watzmann\"). Poslední z osmi předsériových civilních \"šestaosmdesátek\" obdržela hvězdicové motory BMW 132 Dc a označena Ju 86 Z-2 (Werk-Nr.0016, D-ANUV).\n\nZačátkem léta 1936 byla jednotka KG 152 \"Hindenburg\" (později KG 1) vyzbrojena prvními sériovými bombardovacími letouny Junkers Ju 86 A-1.\n\nRaná verze Ju 86 D-1, poprvé předvedena v říjnu roku 1936 v Bückebegu, byla poháněna dvěma diesely Jumo 205C-4 o výkonu 600 k. Vznikla prodloužením ocasní části jednoho z předsériových Ju 86 A-0 o 0,42 m, aby se zlepšila stranová stabilita. V polovině února 1937 byly čtyři stroje odeslány do Španělska, kde byly zařazeny do zkušební bombardovací letky VB/88 Legii Condor (trupová označení 26•1 až 26•4). Již 23. února 1937 byl první z nich ztracen v oblasti Andújaru, pilot Leutnant Rudolf Kaufmann a dva členové posádky Uffz Gerhard Bowitz a Uffz Heinrich Siefken zahynuli, radista Günther Loehning padl do zajetí. Na jaře 1937 měla VB/88 základnu na letišti Burgos a velel jí Oberleutnant Rudolf Freiherr von Moreau. V roce 1938 byla rozpuštěna a nahradila ji jednotka K/88, která obdržela ještě jeden Ju 86 D-1 (26•5). Poslední dva letuschopné Junkersy byly od srpna 1938 zařazeny u Grupo Mixto 86-G-70 španělského nacionalistického letectva pod velením Fernanda Martíneze Mejias. Po ukončení bojů sloužily ještě několik let v letectvu této země.\n\nV únoru 1937 byly dokončeny dva letouny Ju 86 Z-1 s pohonnými jednotkami Jumo 205 C určené pro Swissair (HB-IXE) a Airlines of Australia (VH-UYA). Švýcarský stroj nahradil první dodaný HB-IXI a po dvou letech provozu byly jeho motory Jumo nahrazeny hvězdicovými BMW 132 Dc. Po přestavbě v desavské továrně se do Švýcarska navrátil jako Ju 86 Z-2 s novou imatrikulací HB-IXA, 20. července 1939 havaroval na letišti v Kostnici.\n\nAustralský stroj pojmenovaný \"Lawrence Hargrave\" se po šestiměsíční službě vrátil zpět firmě Junkers a jeho poznávací značka byla změněna na D-AGEY\n\nMezi květnem a červencem 1937 bylo Lufthanse dodáno po jednom Ju 86 C-0 (Werk-Nr.0972, D-AKOI, \"Kaiserstuhl\") a pěti Ju 86 C-1 (Werk-Nr.0973, D-AQEA, \"Schauinsland\", Werk-Nr.0974, D-ASOE, \"Hesselberg\", Werk-Nr.0975, D-AVOE, \"Obersalzberg\", Werk-Nr.0976, D-AMYO, \"Melibokus\" a Werk-Nr.0977, D-AJUU, \"Vogelsberg\"). Všech šest strojů s delší ocasní částí trupu a motory Jumo 205 C převzala v roce 1940 Luftwaffe.\n\nDobré výkony prototypu V9 vedly Luftwaffe k objednání malé, asi třicetikusové série Ju 86 E-1, které byly dodávané od druhé poloviny roku 1937 s motory BMW 132 F o vzletovém výkonu 588 kW. Následující typ Junkers Ju 86 E-2 byl vybaven novějšími a výkonnějšími pohonnými jednotkami BMW 132 N o vzletovém výkonu 627 kW.\n\nVýroba běžných Ju 86 končila verzí Ju 86 G-1 s plně prosklenou přídí s instalovaným kulometem MG 15 a výbavou pro lety bez vidu. Výrobní linky začala opouštět na jaře 1938 a celková produkce dosáhla zhruba 40 kusů.\n\nPrvním zahraničním zájemcem o bombardovací Ju 86 se stalo Švédsko. Švédové však vznesli požadavek na záměnu vznětových motorů za zážehové. Firma Junkers zareagovala 30. června 1936 montáží motorů Pratt and Whitney S1E-G Hornet do draku Ju 86 A-1. V prosinci byl stroj pod označením Ju 86 A-K1 dodán do Švédska, odkud mezitím přišla objednávka na další dva stroje s motory Hornet. Letouny byly oficielně označeny Ju 86 K-1, ve Švédsku pak B 3. Následná objednávka na 37 kusů byla rozdělena na dvacet strojů s hvězdicovými motory Bristol Pegasus III, které licenčně vyráběla domácí firma \"Nohab Flymotorfabriker\" pod označením My III, zbylých sedmnáct s pohonnými jednotkami Pegasus XII (My XII). Letouny s motory My III o maximálním výkonu 603 kW nesly označení Ju 86 K-4, švédské označení B 3 A, stroje s motory My XII o výkonu 676 kW pak Ju 86 K-5, B 3 B. Švédové poté zakoupili licenční práva a rozběhli sériovou výrobu v nově postaveném závodě SAAB. Původní plán na výrobu 40 exemplářů byl zredukován na 16 licenčních B 3 C, které nesly u firmy Junkers typové označení Ju 86 K-13. Jejich pohon zajišťovaly motory My XXIV (Pegasus XXIV) o maximálním výkonu 720 kW a licenční výroba B 3 C probíhala od srpna 1939 do ledna 1941. V roce 1941 Švédové zakoupili polské motory Pegasus XIX o maximálním výkonu 614 kW, které zaměnili za původní u všech letounů B 3 C. Nová varianta nesla označení B 3 D. SAAB rovněž přebudoval všechny B 3 A na model B 3 C-2 zástavbou nových motorů Pegasus XXIV.\n\nFlygvapnet používal Ju 86 od roku 1937 do roku 1944 jako bombardovací, poté do roku 1948 jako torpédové. Po roce 1948 byly přestavěny na dopravní pro 12 cestujících a v civilním sektoru sloužily do svého vyřazení v roce 1956.\n\nJeden Ju 86 Z-7 (SE-BAE, \"Svalan\") byl dodán švédským aeroliniím AB Aerotransport a létal v letech 1938 až 1940 jako poštovní na lince Stockholm-Malmö-Hannover. Pak ho používalo švédské letectvo jako dopravní stroj do roku 1958.\n\nV roce 1937 byly tři Ju 86 Z-1 prodány do Chile.\n\nBolivijská společnost Lloyd Aéro Boliviano zakoupila tři Ju 86 Z-7 s motory Hornet S1E-G, které v roce 1941 převzalo bolivijské letectvo.\n\nDvanáct Ju 86 Z-2 s motory BMW 132 Dc zakoupila mandžuská vláda pro Mandžuskou leteckou společnost v Mukdenu.\n\nPrvní tři letouny pro Jižní Afriku byly dodány v roce 1936 pod označením Ju 86 Z-3. Během služby se projevila poruchovost motorů Kestrel, proto bylo dalších 17 strojů dodáno aerolinkám SAA ve variantě Ju 86 Z-7 s motory Hornet. Jihoafrickou vládou byl také zakoupen jeden Ju 86 K-1 (ZS-ANI, \"Lady Ann Barnard\"), aby vyzkoušela jeho vhodnost pro své letectvo.\n\nV době vypuknutí druhé světové války převzalo 18 Ju 86 jihoafrické letectvo SAAF, kde byly upraveny montáží horního a spodního střeliště. Vytvořilo z nich čtyři perutě po třech letounech-13. peruť v Durbanu, 14. v Port Elisabeth, 15. v Kapském Městě, 16. ve Walvis Bay a prováděly především protiponorkové hlídkové lety. Později byly všechny čtyři perutě sloučeny do 32. peruti, kde byly její Ju 86 nahrazeny v květnu 1940 v hlídkové službě letouny Avro Anson a samy přešly k transportním úkolům ve východní Africe. V červnu se přemístily na základnu v keňské Mombase, odkud operovaly proti italským vojskům v Etiopii a Somálsku. Do září 1942 byly všechny jihoafrické Ju 86 nahrazeny letouny Martin Maryland a Lockheed Ventura.\n\nPortugalsko získalo v roce 1937 deset bombardovacích Ju 86 K-6 vybavených motory Hornet. Používala je Grupo Bombardeamento de Dia vojenského letectva Arma de Aeronáutica.\n\nRakouské Luftstreitkräfte do anšlusu obdržely pouze tři z osmnácti v roce 1937 objednaných Ju 86 E-2.\n\nZačátkem roku 1938 převzalo Maďarské královské vojenské letectvo první z celkem 66 objednaných Ju 86 K-9, které byly zařazeny do 3. bombardovacího pluku. Tvořila ho 1. bombardovací skupina se dvěma letkami po devíti letounech v Tapolca a z 2. bombardovací skupiny se třemi letkami po devíti letounech na letišti Pápa. Později obdržela své Ju 86 K letka 2/3 z 2. cvičné bombardovací skupiny v Szombathely. Po rozdělení Československa v březnu 1939 vstoupila maďarská vojska na území Podkarpatské Rusi patřící tehdy formálně Slovenskému státu. Během krátkého ozbrojeného konfliktu bombardovalo 18 Ju 86 K z letek 3/4 a 3/5 letiště ve Spišské Nové Vsi a slovenské pozice v údolí u Perečína.\n\nPo reorganizaci v létě roku 1940 mělo maďarské letectvo tři skupiny (3/II, 4/I a 4/II) se šesti letkami Junkersů Ju 86 K.\nOd června 1941 do začátku roku 1942 operovaly maďarské Ju 86 K také proti Sovětskému svazu.\n\nV okamžiku vypuknutí druhého světového konfliktu bylo jasné, že Junkers Ju 86 je jako bombardovací stroj beznadějně zastaralý. Firma Junkers se proto rozhodla udělat z něj výškový průzkumný letoun. Jako prototypy posloužily draky tří Ju 86 D s odstraněným horním i dolním střelištěm a vestavěnou dvoumístnou přetlakovou kabinou. Pohon zajišťovaly dva vznětové šestiválcové motory Junkers Jumo 207 A-1 o vzletovém výkonu 725 kW. První prototyp s označením Junkers Ju 86 P V1 (D-AUHB) byl zalétán 14. února 1940 o měsíc později následovaný Ju 86 P V2. Zlepšení výškových parametrů přineslo zvětšení rozpětí prodloužením konců křídla na 25,60 m z původních 22,50 m u prototypu Ju 86 P V3. Do poloviny roku 1940 bylo vyrobeno osm letounů Ju 86 P. Dva převzala Erprobungsstelle v Rechlinu, dva Junkers Motorenwerke a čtyři používala firma Junkers v Dessau jako zkušební.\n\nLuftwaffe, spokojená s novým typem, objednala 40 starších verzí bombardéru Ju 86 D, které byly přestavěny na výškový typ Ju 86 P. Ten byl vyráběn ve variantě Ju 86 P-1 jako výškový bombardér schopný nést čtyři pumy po 250 kg, nebo 16 pum po 50 kg a fotoprůzkumné variantě Ju 86 P-2 se třemi plně automatickými kamerami. Tyto letouny jednotky 4./Aufkl.Gr.Ob.d.L několik let úspěšně sloužily nad Británií a SSSR ze základen v Krakově a Bukurešti a nad Severní Afrikou. 24. srpna 1942 byl letoun Ju 86 P-2 jednotky 2.(F)/Aufkl.Gr 123 operující ze základny Kastelli na Krétě sestřelen výškovou verzí letounu Spitfire V ze základny Abú Kír nad Egyptem. Po této akci byla všem ostatním Ju 86 P-2 na blízkovýchodním bojišti instalována obranná výzbroj tvořená jedním dálkově ovládaným kulometem MG 17 ráže 7,92 mm. Navzdory tomuto opatření došlo činností Spitfirů ke ztrátě dalších dvou výškových Junkersů této jednotky, která se v srpnu 1943 přemístila do Řecka.\n\nPo incidentech nad Egyptem začali Junkersovi konstruktéři pracovat na nové výškové variantě Ju 86 R s křídlem o rozpětí 32,00 m. Za pohon byly vybrány motory Jumo 207 B-3 o vzletovém výkonu 735 kW, které roztáčely čtyřlisté vrtule. Malý počet strojů Ju 86 P-1 byl přestavěn na výškovou bombardovací verzi Ju 86 R-2 a z letounů Ju 86 P-2 se po přestavbě staly výškové průzkumné Ju 86 R-1.\n\n\n\n\n"}
{"id": "112935", "url": "https://cs.wikipedia.org/wiki?curid=112935", "title": "Amelia Earhartová", "text": "Amelia Earhartová\n\nAmelia Mary Earhart (24. července 1897 Atchinson – nezvěstná od 2. července 1937) byla americká letkyně, která v roce 1928 jako první žena přeletěla Atlantský oceán. Během letu v roce 1937 zmizela nad Tichým oceánem. Úředně byla prohlášena za mrtvou 5. ledna 1939.\n\nByla dcerou Edwina a Amy Earhartových. Narodila se v domě prarodičů v kansaském městě Atchison. Jejím dědečkem z matčiny strany byl Alfred Otis. V letadle poprvé seděla v roce 1920. O rok později absolvovala lekce létání a koupila si vlastní letadlo, dvouplošník Kinner Airster. V roce 1922 vytvořila neoficiální rekord: jako první žena letěla ve výšce přibližně 4250 metrů. V roce 1923 obdržela jako šestnáctá žena pilotní licenci od Mezinárodní letecké federace (FAI).\n\nDne 17. června 1928 jako první žena přeletěla v letadle Fokker F.VIIb/3m Atlantik (z Trepassey Harbor v Newfoundlandu do Burry Port ve Walesu), ovšem jen jako spolucestující. V roce 1930 překonala další rekord: jako první žena letěla rychlostí asi 290 kilometrů v hodině.\n\nZnovu přeletěla Atlantský oceán 20.–21. května 1932. Tentokrát letěla sama v jednomotorovém letounu Lockheed Vega a stala se tak první ženou, která uskutečnila sólový přelet Atlantiku. Po letu dlouhém 14 hodin a 56 minut přistála v severním Irsku – kvůli technickým a povětrnostním problémům se jí nepodařilo původně plánované přistání v Paříži.\n\nV roce 1936 začala plánovat let okolo světa. Po prvním neúspěšném pokusu vzlétla podruhé, s navigátorem Fredem Noonanem, na stroji upraveném pro dálkové lety s doletem až 4000 km Lockheed L-10E Electra 1. června 1937 z Miami. Po zastávkách v Jižní Americe, Africe, Indii a jihovýchodní Asii dorazili 29. června do Lae na Nové Guineji. Měli za sebou 35 000 kilometrů cesty a zůstávalo jim ještě posledních 11 000 km. Dne 2. července odstartovali směrem k Howlandovu ostrovu v Tichém oceánu. Asi po 1300 km se rádiové spojení přerušilo a letadlo „zmizelo“.\n\nV roce 2010 byly objeveny fragmenty kostí a další artefakty, které mohly patřit Amelii Earhartové a jejímu navigátorovi, na atolu Nikumaroro, který je součástí souostroví Kiribati. Podle objevů je pravděpodobné, že trosečníci zde žili několik týdnů až měsíců, než zemřeli, pravděpodobně na dehydrataci (na ostrově není zdroj pitné vody). Podle nalezeného hliníkového plátu usuzují znalci, že se skutečně jednalo o tento letoun.\n\nV červenci 2017 byla v amerických národních archivech nalezena fotografie, která naznačuje, že Earhartová zřícení i se svým navigátorem přežila. Fotografie byla pořízena na Marshallových ostrovech a řada expertů (mj. z FBI) došlo k závěru, že je autentická. Ovšem fotografie byla nalezena již v japonském cestopisu z roku 1935.\n\nPříběh byl zachycen v americkém televizním filmu \"Amelia Earhart: The Final Flight\" (rež. Yves Simoneau, 1994) uvedeném v ČR pod názvem \"Poslední let\". Amelii postupně filmově ztvárnily Diane Keaton (\"Poslední let\") a Hillary Swank v americko-kanadském filmu \"Amelia\" (rež. Mira Nair, 2009).\n\n\n"}
{"id": "112937", "url": "https://cs.wikipedia.org/wiki?curid=112937", "title": "Mihály Munkácsy", "text": "Mihály Munkácsy\n\nMihály Munkácsy (vl. jménem Mihály Lieb; 20. února 1844 v Mukačevu (Munkács, dnes ukrajinská Zakarpatská oblast) – 1. května 1900, Endenich, Německo) byl maďarský malíř žijící v Paříži, který získal světovou proslulost svou žánrovou malbou a velkou škálou biblických maleb.\n\nPoté co vstoupil do učení k malíři Eleku Szamossymu, Munkácsy odjíždí do Pešti, kde se snaží získat patronát některého ze zavedených umělců. S pomocí krajináře Antala Ligetiho získává státní stipendium a tímto je mu umožněno studium v zahraničí. V roce 1865 studuje na Vídeňské akademii pod vedením Karla Rahla. V roce 1866 odjíždí studovat na Mnichovskou akademii a v tomtéž roce se stěhuje do Düsseldorfu studovat u populárního žánrového malíře Ludwiga Knause. V roce 1867 cestuje do Paříže, aby navštívil Světovou výstavu. Po této cestě se jeho styl stal mnohem volnější, s širšími tahy štětce a tónovanými barevnými schématy – byl pravděpodobně ovlivněn moderní francouzskou malbou, kterou viděl na výstavě. Munkacsy své první mistrovské dílo namaloval v roce 1869 (\"Poslední den odsouzencův\"), které bylo nadšeně přijato. Tento obraz byl oceněn zlatou medailí na Pařížském salonu v roce 1870. Munkácsy se stal okamžitě slavným a rozhodl se přestěhovat do Paříže.\nČasná Munkácsyho tvorba je charakteristická scénami převážně z denního života sedláků a chudiny. Nejprve napodoboval malebný, teatrální styl svých maďarských současníků, žánrových malířů (Károly Lotz, János Jankó), z obrazů jsou to např. Kotel (1864) či Velikonoční veselice (1865). V následujících letech se více soustředil na malování krajin, do nichž umísťoval své postavy (Bouře v pustě, 1867). Od düsseldorfských žánrových malířů převzal znázorňování rozdílných emocí postav a jejich umístění do skupin (Poslední den odsouzencův, 1869). Munkácsy dále pokračoval tímto směrem a maloval žánrové obrazy jako Výroba cupaniny (1871) a Žena sbírající chrastí (1873).\n\nNa konci 70. let 19. století pracoval v Barbizonu, společně se svým přítelem, maďarským krajinářem László Paálem. Tam maloval svěží, sytě barevné krajiny. V roce 1878 namaloval historický obraz Slepý Milton diktuje své dceři Ztracený ráj, který se stal novým milníkem v jeho tvorbě. Scéna tohoto historického obrazu je umístěna do nábytkem bohatě vybaveného pokoje. Obraz byl zakoupen (a úspěšně prodán) v Rakousku narozeným obchodníkem s uměním Charlesem Sedelmeyerem, který Munkácsymu nabídl kontrakt na 10 let. Tímto se stal z Munkácsyho zámožný muž a s konečnou platností upevnil své členství v pařížském uměleckém světě. Sedelmeyer chtěl po Munkácsym, aby maloval rozsáhlá plátna, která by vystavoval on sám. Dohodli se, že nejlepší jsou výjevy z Bible.\n\nV roce 1882 namaloval Munkácsy Krista před Pilátem, následovala Golgota (1884) a trilogie byla uzavřena obrazem Ecce homo (1896). Tyto obrovské obrazy byly vystavovány v mnoha evropských městech a také v USA. Všechny tři obrazy koupil americký milionář John Wanamaker, který je každé Velikonoce vystavoval ve svém obchodním domě ve Philadelphii. Dnes je možné tato díla spatřit v maďarském Debrecínu.\n\nMunkácsy neopustil žánrovou malbu, změnila se však technika. V roce 1880 namaloval mnoho takzvaných salonních obrazů – scény jsou umístěny do bohatě vybavených pokojů v domovech zámožných lidí. Nejčastěji ztvárňovanými objekty byly mateřství (Návštěva u dítěte – 1879), šťastné okamžiky z domácího života (Tatínkovy narozeniny, 1882), děti a zvířata (Dvě rodiny v salonu, 1880). Jeho elegantně oblečené, pěkné mladé ženy se objevují i v krajinomalbách (Tři dámy v parku, 1886). Tyto obrazy si získaly vysokou popularitu (především mezi americkými kupci) a prodávaly se za vysoké ceny. Vedle těchto urbanistických objektů Munkácsy také pokračoval v malování venkovských scén a pozoruhodných krajin, které silně evokují emoce. V soukromém životě byl Munkácsy přecitlivělý člověk, který si stále nebyl sám sebou jistý a potřeboval být ujišťován o svém talentu. Po roce 1890 jeho deprese přerostla ve vážné psychické onemocnění, umocněné pravděpodobně příjicí, kterou se nakazil v mládí. Jeho poslední obrazy jsou neklidné a někdy až excentrické (Svědek květin, 1896). Zemřel v psychiatrické léčebně v roce 1900.\n\n"}
{"id": "112941", "url": "https://cs.wikipedia.org/wiki?curid=112941", "title": "Obratel", "text": "Obratel\n\nObratel (lat. \"vertebra, -ae\", řec. \"spondylos\") je kost, u některých obratlovců zůstává ve formě chrupavky. Tvoří základní stavební a funkční jednotku páteře (lat. \"columna vertebralis\"). Obratle jsou společným znakem obratlovců. Během ontogeneze se zakládají jako chrupavka, u většiny kostnatých ryb a čtyřnožců později osifikují v kost.\n\nTypický obratel můžeme anatomicky i funkčně rozdělit na tři části:\n\nTělo obratle je uložené vpředu (ventrálně) a je největší a hlavní nosnou částí páteře. Směrem nahoru (kraniálně) a dolů (kaudálně) končí rovnou plochou (lat. \"facies intervertebralis\"), na kterou se připojuje pružící meziobratlová ploténka (lat. \"discus intervertebralis\"). Tělo obratle (corpus) je vyplněno spongiózou a červenou kostní dření.\n\nJeho hlavní funkcí je ochrana míchy.\n\nSpojením těla s obloukem je vytvořen otvor (lat. \"foramen vertebrale\"). Otvory všech obratlů pod sebou, spolu se zadními plochami meziobratlových plotének a s vazy vytvářejí páteřní kanál (lat. \"canalis vertebralis\").\n\nVýběžky vystupují z oblouku obratle a slouží ke spojení obratlů.\n\n\nOsifikace obratlů začíná od 3. měsíce nitroděložního vývoje v dolních hrudních obratlech a postupně se přidávají další obratle směrem nahoru i dolů. Osifikace obratle začíná ve dvou osifikačných místech oblouku a v jednom místě obratlového těla. Z jader oblouku osifikují i výběžky, výjimkou jsou ty, které jsou původem rudimentární žebra. Chrupavky mezi jádry tvoří růstové zóny obratle. Páteř novorozence je rovná, bez dvojesovitého prohnutí. V prvních měsících po narození a posazení se dítěte, vzniká první obloukovité prohnutí páteře. Dvojesovité prohnutí se vytváří, když dítě začíná chodit. Oblouk obratle se spojuje osifikačně v oblasti processus spinosus v 1. roce života. Oblouk se spojí s tělem obratle mezi 3. - 8. rokem.\n\nKaždá část páteře má specifický tvar obratlů. U člověka rozeznávame:\n\nKrční obratle jsou označované zkratkou C - C. První dva krční obratle (C a C) umožňují pohyb hlavy ve větších rozsazích než ostatní krční obratle, proto se od ostatních odlišují. Atlas (C, lat. \"atlas\") umožňuje kývavé pohyby hlavy. Nemá tělo, má prstencový tvar a dvě kloubní plošky, které slouží ke spojení s lebkou. Čepovec (C, lat. \"axis\") je přizpůsobený k otáčení hlavy podél svislé osy. Ve své přední části má zub (\"dens axis\"), kolem kterého se otáčí horní atlas. Trnové výběžky atlasu a axisu jsou vidličnatě větveny.\n\nKe každému z nich je připojen jeden pár žeber. Trnové výběžky jdou šikmo dolů.\n\nJsou největší a nejtěžší. Mají hlavně nosnou funkci. Dále mezi obratli L až L končí mícha. Mezi obratli L a L se provádí lumbální punkce (odběr mozkomíšního moku).\n\nMají kloubní plochy pro spojení s kyčelní kostí (\"os ilium\"). Srůstají do kosti křížové (\"os sacrum\").\n\nV lidském těle se udává 3 až 5 obratlů kostrčních. Tyto obratle srůstají v kostrč (\"os coccygis\") na níž se upínají svaly tzv. pánevního dna (někt. 'dolní bránice'), které mají roli svěračů. Pružení kostrčních obratlů je nutné pro hladké dosedání člověka, hybnost bederní páteře, trávení, vyměšování a pružení obsahu abdomenu a dolní pánve při chůzi. Pružnost pánevního dna má vliv i na sexuální funkci.\n\n"}
{"id": "112947", "url": "https://cs.wikipedia.org/wiki?curid=112947", "title": "Ladislav", "text": "Ladislav\n\nLadislav je mužské křestní jméno slovanského původu, jedna z variant jména Vladislav. Jeho význam je „slavný vládce“. Podle českého kalendáře má svátek 27. června.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je -2,5%.\n\n\nLadys, Láďa, Laďa, Ládík, Ládíček, Ládínek, Ládin ,Lála ,Laďko , Laďuna, Láďoš,Ladyk,Ladza\n\n\n\n"}
{"id": "112951", "url": "https://cs.wikipedia.org/wiki?curid=112951", "title": "Milan", "text": "Milan\n\nMilan je mužské křestní jméno srbského původu, jehož význam je „milý, milovaný“. Podle českého kalendáře má svátek 18. června.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je +0,1 %. Tuto informaci je třeba číst tak, že úbytek Milanů je pomalejší, než úbytek mužů v ČR – proto faktický absolutní úbytek o 784 znamená procentní nárůst.\n\nV roce 2006 se podle údajů ČSÚ jednalo o 39. nejčastější mužské jméno u novorozenců.\n\n"}
{"id": "112952", "url": "https://cs.wikipedia.org/wiki?curid=112952", "title": "Marek", "text": "Marek\n\nMarek je mužské křestní jméno latinského původu, které je odvozené ze jména \"Martius\", tj. „zasvěcený bohu války“ Martovi. Podle českého kalendáře má svátek 25. dubna. Další jména stejného původu: Marcel a Martin.\n\nZdrobněle Mareček, Mařík, jinak také Mára, Máca, Mari, Mark, Marco.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je +4,8%, což svědčí o poměrně značném nárůstu obliby tohoto jména.\n\nPodle údajů ČSÚ se za leden 2006 jednalo o 17. nejčastější mužské jméno novorozenců.\n\n\n"}
{"id": "112954", "url": "https://cs.wikipedia.org/wiki?curid=112954", "title": "Miroslav", "text": "Miroslav\n\nMiroslav je mužské křestní jméno. Podle českého kalendáře má svátek 6. března.\n\nMiroslav je jméno slovanského původu. Moderně je vykládáno pouze jako „mírumilovný, proslavený mírem“. Jeho původní význam byl spíše „oslavovatel svět, narozený k oslavě světa“ ze staročeského slav a mír (ve staročeštině slovo znamenalo svět i absenci války, v moderní češtině pouze absenci války).\nMá také mnoho domáckých a zdrobnělých podob: Míra, Mirda, Mireček. Varianta Mirek přestává být posuzována jako domácká, každoročně je matrikami zapsána přibližně desítce novorozenců v České republice. Probíhá zde tedy emancipace varianty Mirek, která již proběhla např. v případě jmen Radoslav a Radek.\n\nŽenský protějšek je Miroslava. Podobný význam mají jména Bedřich, Friedrich, Irenej, Ireneus, Lubomír, Slavomír.\n\nMirek, Míra, Mirda, Mireček.\n\nNásledující tabulka uvádí četnost jména v ČR a pořadí mezi mužskými jmény ve srovnání různých roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je −1,2%.\n\nV roce 2006 se podle údajů ČSÚ jednalo o 30. nejčastější mužské jméno u novorozenců.\n\n\n"}
{"id": "112955", "url": "https://cs.wikipedia.org/wiki?curid=112955", "title": "Radek", "text": "Radek\n\nRadek je mužské křestní jméno slovanského původu (ženskou formou jména je Radka). Znamená \"radovat se, šťastný\". Podle českého kalendáře má svátek 21. března.\n\nRáďa, Radeček, Rádík, Rádinek, Radko, Raduška, Raďoušek\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je +2,4%.\n\n\n\n"}
{"id": "112957", "url": "https://cs.wikipedia.org/wiki?curid=112957", "title": "Handrij Zejler", "text": "Handrij Zejler\n\nHandrij Zejler (1. února 1804 Salzenforst/Słona Boršć – 15. října 1872 Lohsa/Łaz) byl lužickosrbský básník, národní buditel, evangelický duchovní a autor jazykovědných spisů. Byl zakladatelem svébytné národní literatury a „praotcem lužickosrbské poezie“ (A. Černý), který jejím prostřednictvím přispěl k posílení lužickosrbské identity.\nAndreas Seiler/Handrij Zejler se narodil 15. října 1872 v obci Salzenforst/Słona Boršć. Pocházel ze zemědělské rodiny, jeho otec Johann Seiler byl také studnařem. V letech 1818–1825 studoval na budyšínském německém gymnáziu, které za rektora Karla Gottfrieda Siebelise patřilo k nejlepším v Sasku. I Siebelisovi předchůdci pěstovali vztahy, např. s Herderem, či působili na poli německé žurnalistiky. Všichni usilovali o moderní, demokratické školství, proto se toto gymnázium vyznačovalo i velmi dobrým vztahem ke studentům lužickosrbského původu, kteří zpočátku neuměli ještě dobře německy, a zprostředkovávalo jim soukromé vyučování. Kromě znalosti klasických jazyků, Nového zákona či matematiky byly studentům předávány také ideály osvícenství s důrazem na toleranci. Mladý Zejler se tu seznámil s tvorbou německých básníků (Uhland, Schiller, Goethe). Poprvé se tak setkal s romantickým národním smýšlením v patriotické německé lyrice. Závěrečnou zkoušku, jejímž úkolem bylo složit latinské hexametry, absolvoval jako primus a za svůj prospěch byl odměněn stříbrnou medailí. Během studia již napsal dvě lužickosrbské básně: \"Mojim lubym serbskim přećelam – daše tele rjadki na jich rejžu do Lipska H. Zejler tón 10. apryl 1824\" a \"Tej serbskej přećelej – wot Zejlera jako tónsamny hišćen w Budyšini bě, we lěći 1824 spěwané\". Obě jsou věnované na rozloučenou přátelům s nadějí, že se shledají při dalším studiu v Lipsku. \nV letech 1825–1829 studoval Zejler evangelickou teologii na Lipské univerzitě. Finance na doplňkové studium slovanské filologie mu na přímluvu Josefa Dobrovského poskytl budyšínský katolický biskup a osvícenec Franc Jurij Lok (Franz Georg Lock). Zde Zejler pokračoval v soukromém vyučování lužické srbštiny, jemuž se věnoval už na gymnáziu. Sběrem lidové slovesnosti se v tomto jazyce stále zdokonaloval, k čemuž ho podněcoval H. Lubjenský i František Palacký. Během studia se začal věnovat obnově lipského spolku a jeho lužickosrbské sekci. Tato skupina, jejímiž jedinými členy byli od roku 1806 Němci, měla totiž podobu pouhého „lužického kazatelského spolku“ s eliminací lužickosrbských specifik. Činnost lužickosrbské sekce \"Sorabia\", která byla obnovena roku 1814, se aktivizovala až díky Zejlerovi. Spolu s přítelem Krygarjem založili rukopisné periodikum \"Serbska Nowina\", které vycházelo od roku 1826. Za Zejlerových studií při tom vyšlo šedesát čísel. Zde publikoval výsledky své folkoristické sběratelské činnosti, filologické poznámky i básně, mezi nimi pozdější hymnu Rjana Łužica z roku 1827. V témže roce vytvořil i slavnou elegii, ve které připodobnil Lužici k loďce řízené německým kormidelníkem. Jeho rané texty jsou typické nápodobou lidového stylu. V plodném roce 1828 napsal několik básní, které vyjadřují radost ze života a optimismus, což je s počáteční milostnou notou a jemným humorem lidové písně základ Zejlerovy poetiky. \nPo ordinaci na evangelicko-luterského faráře v roce 1830 nemohl Zejler najít místo. Jeho záměrem totiž bylo dát se na vědeckou slavistickou dráhu. V letech 1830–1835 vypomáhal jako pomocný kazatel, popř. diakon v obci Klix/Klukš u Budyšína. Žil u rodičů, takže měl alespoň čas připravit do tisku první novodobou gramatiku \"Kurzgefasste Grammatik der sorben-wendischen Sprache nach dem Budissiner Dialekte\". Již v Lipsku potom sestavil také lužickosbsko-německý a německo-lužickosrbský slovník, který ale zůstal v rukopise. \nV roce 1835 získal po menších peripetiích místo faráře v Łazu/Lohsa východně od měst Wittichenau/Kulow a Hoyerswerda/Wojerecy. Toto město, které je součástí Lužickosrbské oblasti osídlení, patřilo od roku 1815 do Pruského Slezska pod vládní okres Liegnitz. Veškerá Zejlerova činnost v Łazu se koncentrovala na výchovu a vzdělávání. Tehdy zde žil dvanáctiletý Jan Arnošt Smoler, jenž se stal později jeho spolupracovníkem. Po několikaletém úsilí se mu roku 1842 podařilo založit lužickosrbské periodikum \"Tydźenska Nowina\". Zpočátku psal celé číslo sám a prostřednictvím literárních žánrů, např. bajek, se snažil vychovávat lužickosrbský venkov k pracovitosti, vyšší materiální a duchovní kultuře a zároveň bojovat proti alkoholismu, zadlužování a žebráctví. Politikou se Zejlerovy noviny přímo nezabývaly, ale v každém čísle byla rubrika \"Co se děje ve světě\". Tato rubrika prezentovala světové dění vždy ve spojení s Lužicí. Náklad byl kolem dvou set kusů, publikum tvořili převážně duchovní, učitelé a studenti. Pravopis byl německý, protože se Zejler domníval, že je známější. Mezníkem v jeho životě se stal zvláště rok 1844, kdy začal spolupracovat s hudebním skladatelem Korlou Awgustem Kocorem. Kocor sestavil sbor z osmašedesáti učitelů, kteří zpívali texty, jež vzešly z jejich spolupráce. Oba přátelé zorganizovali celou řadu akcí a později slavných koncertů, na nichž byly německému publiku připraveny překlady. \nV Łazu žil Zejler až do konce svého života, který byl rovnoměrně rozdělen mezi povinnosti duchovního, literáta a kulturního činitele. Poklidný průběh jeho pozdních let narušila už jen smrt jeho manželky v roce 1866. Básnická vzpomínka na ni je vedle ukolébavek dcerám jediným jeho dílem s privátním podtextem. Během svého života vydal jen dvě sbírky: rýmované bajky \"Serbske basnje, swojemu wulcy lubemu ludej podate k wužitkej a k zabawenju\" (1855) a cyklus písní \"So zwoni měr\" (1871), který oslavuje konec prusko-francouzské války. Sebrané spisy byly z podnětu Arnošta Muky vydávany posmrtně od roku 1888. V roce 1931 byl v Łazu zbudován Zejlerův pomníček, který byl však zanedlouho německým obyvatelstvem odstraněn. Tento pomník byl obnoven roku 1949. V roce 1994 byl v Łazu založen podpůrný spolek \"Fördervereins Begegnungsstätte Zejler-Smoler-Haus Lohsa e.V.\", který v budově bývalé školy provozuje kulturní a informační centrum, jehož cílem je propagace díla Handrije Zejlera a Jana Arnošta Smolera.\n\nZejlerova vlastenecká lyrika z počátečního období se již vyznačuje zřetelným národně-kulturním programem. Přestože vedle inspirace německým kulturním modelem jsou zde patrné ohlasy slovanských literatur, dochází k určitému dialogu s německou literaturou. Např. píseň z roku 1839 \"Što je Serbow wótcny kraj?\" je reakcí na báseň Ernsta Moritze Arndta \"Des Deutschen Vaterland\" z roku 1813. Oba texty, které analyzoval literární historik a germanista Simon Brězan, si pokládají otázku: „Kde je domov našeho národa?“ Zatímco Arndt píše o politicky sjednoceném Německu, Zejler jako první v lužickosrbské literatuře definuje svou lužickou vlast jako součást celého slovanského území. Arndt tedy mluví o státním útvaru, Zejler o jazykovém společenství. Již v této rané fazi své tvorby vytvořil prototyp idealizovaného popisu vlastností svého národa jako protiklad k rostoucímu germanizačnímu tlaku. Zajímavé při tom je, že právě německé patriotické básně se staly základem jeho básní slovanských. Žánr básně mu potom slouží k veřejnému projevování kulturní samostatnosti Lužických Srbů.\n\nHandrij Zejler byl básníkem v podstatě lyrickým (A. Černý jej nazývá „bytostným lyrikem“). Jeho texty ve formě lidové písně jsou z části ohlasem osvícenství (vzdělání lidu), reagují však také na německý romantismus a jeho touhu poznat své dějiny a upevnit vlastní identitu. Zejler ustupuje jako autor do pozadí a nechává své texty přejít do národního lidového majetku. Formou jeho básní je často písňové čtyřverší, témata jsou částečně převzata z Bible nebo reagují na koloběh venkovského života. Přesto, že je Zejler považován za zakladatele světské poezie, nikdy se zcela neosvobodil od religiózního ladění. I jeho milostné či pijácké písně jsou „umírněné“ (chytří a dobří mládenci mají pít jen jeden džbánek). Krása lužických dívek je opěvována většinou bez sexuálních narážek. Básník tedy vytváří idylický společenský pořádek v křesťanském duchu. Ani jemu, který jedince považuje za součást většího celku, však není cizí občasný sklon k reflexi. A. Černý charakterizoval Zejlerův pohled na svět jako „jasný pohled srbského člověka, důvěřujícího sobě sama a – Bohu“.\n\nZejlerův lyrický cyklus \"Počasy\" (\"Roční doby\") vznikl na základě impulzu, kterým bylo dílo skotského básníka Jamese Thomsona \"Seasons\". Toto dílo, které znal zřejmě z německého překladu z roku 1822, je však inspirováno pouze názvem, jinak je zcela „lužickosrbské“. Začal je psát v roce 1845, dokončeny jsou však jen oddíly \"Nalěćo\", \"Podlěćo\", \"Lěćo abo Žně\", které vyšly ještě za jeho života i s hudebním doprovodem Kocorovým. Simon Brězan analyzoval toto dílo z hlediska Zejlerova myšlení. Již zde totiž vzniká triáda člověk–národ–Lužický Srb, která se stala základem této národní literatury. Příroda (člověk, zvířata, rostliny) jsou v Zejlerově chápání součástí univerza. Výchozím bodem jeho přírodní filozofie je pak život lužickosrbského národa v konkrétních podmínkách.\n\nZejler napsal více než dvě stě bajek v próze i verších. První pocházejí z roku 1828, kdy je uveřejnil v rukopisném periodiku \"Serbske Nowiny\". Zde rozvíjí myšlenku Magnuse Gottfrieda Lichtwera (1719–1783), v níž stojí, že je velmi těžké podívat se do očí „holé“ pravdě, proto je třeba pravdu „obléknout“. Zejler chce ovšem pravdu jen „obléci“, nikoliv „zastřít“. Jeho bajky tedy nejsou jenom pouhým přebíráním německé klasicistní bajky, ale hlavně její recepcí a tvůrčím rozvinutím. V rámci tohoto žánru zdůrazňuje Zejler morální hodnoty jako čest, svědomitost, lásku, věrnost, nechybí však ani politické a sociální otázky. Např. v bajce \"Páv a husa\" znázorňuje v postavách pracovité a prosté husy a ozdobeného namyšleného páva protiklad morálně čistého srbského vesnického lidu a německého měšťáka s jeho „pseudocivilizací“ a „pseudokulturou“. V období let 1848/49 dával zřetelně najevo, že je přesvědčen o rovnosti všech lidí. Konečně vrcholem jeho politického smýšlení je podle S. Brězana báseň \"Słonco-swoboda\", která zdůrazňuje, že tak, jako slunečnice nemůže růst bez slunce, nemůže žít člověk bez svobody.\n\n\n"}
{"id": "112961", "url": "https://cs.wikipedia.org/wiki?curid=112961", "title": "Antonín", "text": "Antonín\n\nAntonín je mužské křestní jméno latinského původu. Pochází ze jména Antoninus, kterým byli označováni adoptivní příslušníci patricijského rodu Antoniů – doslovný význam je „patřící Antoniovi“. Vykládá se jako „vynikající, přední, čelný“ (latinské \"ante\"=„před“). Podle českého kalendáře má svátek 13. června.\n\nŽenskou obdobou je Antonie.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je −4,1%, což vypovídá o poměrně značném poklesu obliby tohoto jména.\n\n\nTonda, Toník, Toníček, Tonek, Tony, Tóna\n\n\n\n\n"}
{"id": "112964", "url": "https://cs.wikipedia.org/wiki?curid=112964", "title": "František", "text": "František\n\nFrantišek je mužské křestní jméno. Podle českého kalendáře má svátek 4. října.\n\nZákladem slova je germánské \"Frank(o)\" ('svobodný muž') a může se i vykládat jako \"oštěp\". Jméno v podobě \"Francesco\" má svůj původ v Itálii. Jde o přezdívku s významem \"malý Francouz\", kterou byl v dětství nazýván italský chlapec \"Jan Bernardone\", pozdější František z Assisi, který měl francouzskou matku; od ní se naučil francouzsky a vyřizoval v tomto jazyce svému otci veškerou obchodní korespondenci. Jeho jméno si poté, co začal být uctíván jako světec, dávali všichni, kdo ho obdivovali a chtěli následovat jeho příkladu, ženy nosily ženskou verzi jména Františka.\n\nFranta, Fanda, Fanoušek, Frantík, Franz, Frank, Ferdyš, Francek, Fany, Fery, Ferdinand, Franco \n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -4,6%, což svědčí o poměrně značném úbytku obliby tohoto jména.\n\nV lednu 2006 se podle údajů ČSÚ jednalo o 25. nejčastější mužské jméno u novorozenců.\n\n\nSvatých Františků je více, např.:\n\n\n\n\n\n\n\n\n"}
{"id": "112965", "url": "https://cs.wikipedia.org/wiki?curid=112965", "title": "Bernard", "text": "Bernard\n\nBernard je mužské křestní jméno germánského původu. Vzniklo spojením výrazů pro „medvěd“ (\"Bär\") a pro „tvrdý, drsný“ (\"hart\"). Dalo by se tedy přeložit „drsný jako medvěd“.\n\nPodle českého kalendáře má svátek 20. srpna.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je –5,0%, což svědčí o znatelném poklesu obliby tohoto jména.\n\n\n\n\n\n"}
{"id": "112966", "url": "https://cs.wikipedia.org/wiki?curid=112966", "title": "Hugo", "text": "Hugo\n\nHugo je mužské křestní jméno germánského původu. Vzniklo jako zkrácenina ke staroněmeckým jménům začínajícím na \"Hug-\" (např. \"Hugubert\", \"Hugubald\", \"Huguwin\"…). Vykládá se jako „duch“, „mysl“. Pochází z pragermánského \"*hugaz\"; stejný původ s anglosaským \"hugi\", starohorskoněmeckým \"hugu\", \"hugi\", staronorským \"hugr\".\n\nPodle českého i slovenského kalendáře má svátek 1. dubna.\n\nHugek, Hugonek, Hugas, Hugi\n\nNásledující tabulka uvádí četnost jména v ČR a pořadí mezi mužskými jmény ve srovnání roků, pro které jsou dostupné údaje MV ČR:\n\nK 9. květnu 2007 žilo na území České republiky 582 nositelů jména Hugo, což je (po dočasném úbytku) o 4 více než v roce 1999, nelze tedy mluvit o nějakém průkazném trendu.\n\nKe samotnému jménu Hugo by navíc bylo potřeba připočítat cizojazyčné verze jména a především dvojjmenné entity, které lze používat od r. 2000 a jsou tak v žebříčku uvedeny samostatně (z nich nejčastější 3× Daniel Hugo, 2× Hugo Matěj, 2× Jan Hugo, 2× Jorge Hugo a 2× Vojtěch Hugo).\n\n\n\n"}
{"id": "112967", "url": "https://cs.wikipedia.org/wiki?curid=112967", "title": "Silvestr", "text": "Silvestr\n\nSilvestr (v některých jazycích a dříve také v češtině Sylvestr) je mužské křestní jméno latinského původu ( \"silva\" – les, \"silvestris\" – lesní, tedy „muž z lesa“). Podle českého a slovenského kalendáře má svátek 31. prosince (protože 31. prosince 335 zemřel papež Silvestr I.), tedy na konci roku, proto na tento den připadají silvestrovské oslavy. Ženským protějškem je Silvie.\n\nNásledující tabulka uvádí četnost základní varianty jména Silvestr v ČR a pořadí mezi mužskými jmény ve srovnání roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení jména mezi žijícími muži v ČR (tj. procentní změna se započítáním celkového úbytku mužů v ČR za sledované roky 1999–2009) je −19,1 %, což svědčí o značném poklesu obliby tohoto jména.\n\n\"Poznámka:\" Do statistiky nebyly započítány další, řídce se vyskytující varianty (6× Sylvester, 4× Silvestru) a nemohou být započítány ani dvojjmenné entity, které lze používat od r. 2000 a které jsou v žebříčku uváděny samostatně (z nich nejčastější 4× Tomáš Silvestr, 2× Milič Silvestr).\n\n\n\n\n"}
{"id": "112969", "url": "https://cs.wikipedia.org/wiki?curid=112969", "title": "Ivan", "text": "Ivan\n\nIvan je mužské křestní jméno hebrejského původu. Podle českého kalendáře má svátek 25. června. Ivan je chorvatskou variantou jména Jan. Jména Jan i Ivan pochází z hebrejského \"Jochánán\" (יוחנן), což znamená „Hospodin je milostivý“. Toto jméno se v době raného křesťanství šířilo z latiny (jejíž abeceda byla ve středověku rozšířena o J) jako Joannés, odkud se v poněmčené podobě Johan dostalo k západním slovanům, kde vznikl Jan. K východním slovanům se však toto jméno propracovalo, s šířením pravoslaví, z řecké varianty Ioannés, z níž se stal Ivan. Ten k nám později dorazil z východu jako samostatné jméno.\n\nIvánek, Váňa, Váňuška, Ivča\n\nNásledující tabulka uvádí četnost jména v ČR a pmezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -0,2%.\n\n\n\n\n\n\n\n\n"}
{"id": "112971", "url": "https://cs.wikipedia.org/wiki?curid=112971", "title": "George Davis Snell", "text": "George Davis Snell\n\nGeorge Davis Snell (19. prosince 1903 – 6. června 1996) byl americký genetik. Spolu s Barujem Benacerrafem a Jeanem Daussetem získali v roce 1980 Nobelovu cenu za fyziologii a medicínu, za objev genu hlavního histokompatibilního komplexu. Tyto geny kódují molekuly buněčného povrchu, které jsou důležité pro imunitní systém, aby byl schopen odlišit vlastní (buňky) od cizích.\n\nSnell se narodil v Bradfordu v USA. Doktorát Ph.D. získal na Harvardově univerzitě roku 1930. V roce 1935 se Snell dostal do \"The Jackson Laboratory\".\n\nV roce 1988 publikoval knihu \"Search for a rational ethic\". \n\nSnell zemřel 6. června 1996 v Bar Harbor v Maine.\n"}
{"id": "112981", "url": "https://cs.wikipedia.org/wiki?curid=112981", "title": "Yukar", "text": "Yukar\n\nYukar (ainusky: \"Jukar\"; : ユーカラ, \"Júkara\"; na Sachalinu: \"Hawki / Tujta\") je název pro příběhy, legendy, předávané ústní formou. Jedná se o specifický název, který používá národ Ainu, jehož příslušníci dnes žijí v nejsevernějších oblastech Japonska (na ostrově Hokkaidó a v oblasti Tóhoku).\n\nMezi nejvýznamnější osobnosti, kterým se podařilo zachránit pro západní svět tyto jedinečné příběhy, patřil např. Basil Hall Chamberlain, který mezi Ainuy strávil několik let. V současné době probíhá intenzivní výzkum celé ainuské kultury na Tokijské univerzitě. Velký přínos vnějšímu světu, myšleno z pohledu Ainuů, uskutečnil Dr. Kjósuke Kindaiči (金田一 京助), japonský lingvista, který pečlivě přepisoval mnoho \"yukar\" do japonštiny.\n\nV současné době dostal výzkum kultury Ainuů tvrdý zásah, neboť projekt překladu zápisníku Macu Kannariové (Kan-nari Macu Nóto - 金成マツノート) podporovaný Šigeru Kajanem (萱野 茂), byl po jeho náhlé smrti v květnu roku 2006 zastaven. Do té doby se podařilo přeložit 92 \"yukar\", 10 dalších však bylo nenávratně ztraceno a 49 zůstalo nepřeloženo. Tyto yukar původně sepsala Macu Kannariová, přičemž zaplnily 15 tisíc stránek ve více než 70 poznámkových blocích.\n\nYukar představuje jeden ze dvou hlavních směrů ústního předávání tradic mezi Ainuy. Druhým způsobem je zpěv písní, zvaných \"upopo\". Jak \"yukar\", tak \"upopo\" většinou popisují vztahy mezi světem lidí (\"Ainu Mosir\") a Bohů (\"Kamui Mosir\") nebo lidské předky Bohů (\"Onja Mosir\").\n\nSýček si nechal na další den kousíček dobroty, kterou jedl. Krysa mu jej ale ukradla, kvůli čemuž zůstal sýček o hladu. Rozhodl se tedy vydat se za krysou domů a zabít ji. Krysa se mu ale omluvila s těmito slovy: „Dám ti tenhle trn a řeknu ti, jak pomocí něj získat daleko větší uspokojení, než z jídla, které jsem ti tak drze snědla. Podívej! Musíš vrazit trn ostrým koncem nahoru sem do kořene tohoto stromu. Pak vyleť na vrchol toho stromu a sklouzni se po kmeni dolů.“\n\nPo těch slovech krysa odběhla pryč a sýček udělal vše tak, jak mu řekla. Když však sklouzl dolů k ostrému trnu, napíchl se na něj, což mu způsobilo velkou bolest. Se smutkem a hněvem se znovu rozeběhl za krysou, že ji zabije. Krysa jej ale opět přivítala omluvou a na důkaz usmíření mu věnovala úzkou čepičku na hlavu.\n\nTato příhoda odůvodňuje, proč dodnes sýček nosí čepičku ze zdviženého chmýří a proč existuje nevraživost mezi sýčkem a krysou.\n\nDva mladí bouřkoví bohové, synové hlavního boha bouřek, se těžce zamilovali do té samé ženy Ainu. Jeden z nich povídá žertovně druhému: „Stanu se blechou, abych jí mohl skočit do klína“. Druhý na to: „Stanu se vší, abych v jejím klíně zůstal napořád.“\n\n„Jsou to skutečně vaše přání?“ plakal jejich otec, hlavní bouřkový bůh. „Vezmu vás tedy za slovo“, řekl a proměnil toho, který si přál být blechou v blechu a toho, který si přál být vší ve veš. Proto všechny blechy a vši existují až do současnosti.\n\nZ toho vyplývá, že ať je kdekoliv bouřka, blechy vyskakují i z míst, kde je nikdo předtím nespatřil.\n\n"}
{"id": "112987", "url": "https://cs.wikipedia.org/wiki?curid=112987", "title": "Hynek", "text": "Hynek\n\nHynek je mužské křestní jméno, které vzniklo počeštěním německého jména Heinrich (zdomácněle \"Heinz\" či \"Hentz\", jinou českou variantou je jméno Jindřich). Nesprávně je někdy považováno za českou variantu jména Ignác. Zejména během druhé poloviny 19. století a za první republiky docházelo v českých zemích k rozsáhlému přejmenovávání Ignáců na Hynky, hlavní důvody byly dva: vyjádření příslušnosti k českému národu nebo odpor vůči katolické církvi či jezuitům.\n\nPodle českého kalendáře má svátek 1. února.\n\nHyneček, Hýňa, Hynďula, Hyňour, Hyňák, Hyňďa, Hyndík\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +1,4%.\n\n\n\nviz Hynek (příjmení)\n\n"}
{"id": "112988", "url": "https://cs.wikipedia.org/wiki?curid=112988", "title": "Otmar", "text": "Otmar\n\nOtmar (nebo také Otomar) je mužské křestní jméno německého původu. Jeho význam je obvykle uváděn jako „šťastný díky bohatství“ nebo prostě „bohatý a šťastný“ (\"ót\" – šťastný či bohatý, \"mar\" – slavný).\n\nPodle českého kalendáře má svátek 16. listopadu.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -2,6%.\n\n\n"}
{"id": "112989", "url": "https://cs.wikipedia.org/wiki?curid=112989", "title": "Jáchym", "text": "Jáchym\n\nJáchym je mužské křestní jméno hebrejského původu. Vykládá se jako „bude Bohem vyvýšen“. Podle českého kalendáře má svátek 16. srpna.\n\nŽenskou variantou je Jáchyma.\n\nDomácká varianta jména je například Jáchymek, Jáchy, Chym, Jája, Jácha nebo Jáša.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +30,2%, což svědčí o značném nárůstu obliby tohoto jména.\n\nJméno Jáchyma má v České republice pouze jedinou nositelku.\n\n\n\n\n"}
{"id": "112990", "url": "https://cs.wikipedia.org/wiki?curid=112990", "title": "Štefan", "text": "Štefan\n\nŠtefan je mužské křestní jméno, slovenská obdoba jména Štěpán. Původ má v řeckém Στεφανος (\"Stefanos\"), znamenající věnec, koruna.\nPodle českého kalendáře má svátek 9. října, podle slovenskeho kalendáře 26. prosince.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -2,2%.\n\n\n\n\n"}
{"id": "112991", "url": "https://cs.wikipedia.org/wiki?curid=112991", "title": "Tibor", "text": "Tibor\n\nTibor je mužské křestní jméno latinského původu. Pochází z latinského \"Tiburtius\", tj. „obyvatel Tiburu“.\n\nPodle českého kalendáře má svátek 13. listopadu.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +1,5%.\n\n"}
{"id": "112993", "url": "https://cs.wikipedia.org/wiki?curid=112993", "title": "Vratislav (jméno)", "text": "Vratislav (jméno)\n\nVratislav je mužské křestní jméno slovanského původu. Jeho význam je obvykle vykládán jako „navratitel slávy“. Dřívější variantou byl také \"Ratislav\" či \"Radislav\", zaměňovaný i za Ladislav (srov. s Radoslav či s Rastislav).\n\nPodle českého kalendáře má svátek 9. prosince.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -1,3%.\n\n\nProstřední jméno:\n"}
{"id": "112996", "url": "https://cs.wikipedia.org/wiki?curid=112996", "title": "Bibinje", "text": "Bibinje\n\nBibinje je vesnice a opčina nacházející se v Chorvatsku, přičemž vesnice je jediným sídlem v opčině. Nachází se v Zadarské župě, od jejíhož hlavního města (Zadaru), je vzdálena 7 km směrem na jihovýchod. V roce 2001 zde žilo 3 923 obyvatel.\n\nV Bibinje je kostel Jana Křtitele, v němž jsou uloženy posvátné předměty z 15. století. Ve zdejším muzeu je vystavena etnografická sbírka.\n"}
{"id": "112998", "url": "https://cs.wikipedia.org/wiki?curid=112998", "title": "Zahi Hawass", "text": "Zahi Hawass\n\nDr. Zahi Hawass (: , \"Zāhī Ḥawāss\") (* 28. května 1947 Damietta, Egypt) bývalý generální tajemník Nejvyšší rady pro památky Egypta (SCA). Pro své časté vystupování v dokumentárních pořadech o egyptské civilizaci se stal mezinárodně známým i mimo archeologické kruhy, ačkoliv mu někteří kritici vytýkali nedostatek solidních archeologických znalostí. V létě roku 2011 pod tlakem změn v Egyptě uvedenou funkci opustil.\n\n"}
{"id": "112999", "url": "https://cs.wikipedia.org/wiki?curid=112999", "title": "Brukev zelná", "text": "Brukev zelná\n\nBrukev zelná (\"Brassica oleracea\") je dvouletá rostlina původní ve Středomoří a západní Evropě. Její odrůdy se pěstují jako košťálová zelenina.\n\nDivoká brukev zelná je vysoká bylina, prvním rokem tvoří růžici velkých, tlustých, šťavnatých listů na zdřevnatělém košťálu, druhým rokem vyhání 1–2 m dlouhý stvol nesoucí žluté květy. Dobře snáší sucho, roste i na zasolených a zásaditých půdách (na vápencovém podloží), ale nesnáší konkurenci jiných rostlin. Proto se její výskyt většinou omezuje na vápencové útesy, kde jiné rostliny nerostou.\n\nBrukev zelná se jako zelenina pěstuje už tisíce let a za tu dobu bylo vyšlechtěno bezpočet kultivarů, které jsou na první pohled velmi odlišné. Brukev zelná je jedna z nejdůležitějších kulturních rostlin, její listy jsou bohaté na vitamín C a další zdraví prospěšné látky.\n\n\n"}
{"id": "113001", "url": "https://cs.wikipedia.org/wiki?curid=113001", "title": "Ustka", "text": "Ustka\n\nUstka (německy \"Stolpmünde\", kašubsky \"Ùskô\") je město položené u ústí řeky Słupia do Baltského moře v severním Polsku, v Pomořském vojvodství. Je to město přístavní a lázeňské.\nPrvní zmínka o vesnici pochází z roku 1337. V roce 1945 obdržela městská práva a status lázní získala v roce 1978.\nNa konci třicetileté války v roce 1648 mírový traktát a další úmluvy přisoudily východní část Pomořanska i s Ustkou Braniborsku. Po druhé světové válce se celá oblast přešla pod správu Polska, ve městě začala polská administrativa pracovat 11. května 1945.\n\n\n"}
{"id": "113003", "url": "https://cs.wikipedia.org/wiki?curid=113003", "title": "Sveti Filip i Jakov", "text": "Sveti Filip i Jakov\n\nSveti Filip i Jakov je opčina a vesnice nacházející se v Chorvatsku, je součástí Zadarské župy. Leží 25 km na jihovýchod od Zadaru, 3 km na severozápad od starého královského města Biograd na Moru.\n\nV roce 2001 v opčině žilo 4 482 obyvatel, z čehož připadalo 1 667 připadalo na stejnojmennou vesnici. Kromě vlastní vesnice zahrnuje opčina sídla Donje Raštane, Gornje Raštane, Sikovo, Sveti Petar na Moru a Turanj.\n"}
{"id": "113008", "url": "https://cs.wikipedia.org/wiki?curid=113008", "title": "Guano Apes", "text": "Guano Apes\n\nGuano Apes je německá hudební skupina hrající alternativní rock/metal. Jejich energický mix grunge a heavy metalu z nich dělá jednu z nejúspěšnějších německých skupin.\n\nGuano Apes („Guánové opice“) byly založeny v roce 1990 v německém Göttingenu. Zakládajícími členy jsou kytarista \"Henning Rümenapp\", basista \"Stefan Ude\" a bubeník \"Dennis Poschwatta\". Zpěvačka Sandra Nasic přišla do skupiny až v roce 1994. Kapela svoji profesionální kariéru odstartovala až roku 1996, kdy vyhrála v Německu soutěž s písní \"Open Your Eyes\". Tato skladba se na dlouhou dobu stala nejúspěšnějším singlem, v roce 1997 následovalo album Proud Like a God. V letech 2000 a 2003 byla vydána i alba, která se dostala na první místa žebříčků – Don't Give Me Names a Walking on a Thin Line.\n\nSkupina se rozpadla v roce 2004 po vydání best-of alba Planet of the Apes a po posledním turné. Poté se v roce 2009 znovu sešli.\n\nNa konci října 2006 oznámila pánská část skupiny, že našla náhradu za zpěvačku Sandru Nasic – původně soulového zpěváka Charlese Simmonse, a tím vyhlásili vznik nové kapely pojmenované iO [aiˈəu].\n\nV roce 2015 vystoupila skupina na festivalu Rock for People v Plzni.\n\n\n\n\n\n"}
{"id": "113013", "url": "https://cs.wikipedia.org/wiki?curid=113013", "title": "Vertigo quintet", "text": "Vertigo quintet\n\nVertigo quintet je česko-slovenská jazzová hudební skupina.\n\nSkupina vznikla koncem roku 2002. Repertoár tvoří především vlastní tvorba všech členů kapely. Od roku 2002 kapela hraje na české, slovenské i zahraniční klubové scéně a vystoupila na mnoha evropských hudebních festivalech. V dubnu 2005 vydala kapela debutové album, za které získala cenu Akademie populární hudby Zlatého Anděla v kategorii jazz and blues jako \"Nejlepší jazzová nahrávka roku 2005\". <br>\nUž o rok v září 2006 vydala kapela další album „Live U Staré Paní“, na kterém zaznamenala koncertní vystoupení v pražském jazzovém klubu U Staré Paní, úlohu hosta ve skladbě „El´ga“ bravurně zvládla zpěvačka Lenka Dusilová.<br>\nV roce 2008 skupina natočila společně s Dorotou Barovou zatím poslední desku pojmenovanou „Vertigo Quintet & Dorota Barová“. Album bylo nahráno u Amplion Records.<br>\nRok 2011 přinesl po definitivním zařazení Doroty Barové do sestavy změnu v názvu kapely na Vertigo. Na jaře kapela vydala desku Metamorphosis za kterou sklízí ovace kritiků, ale i hudební ocenění Zlatý Anděl v kategorii jazz and blues jako \"Nejlepší jazzová nahrávka roku 2011\", nebo cenu Tais Awards za nejlepší kapelu roku 2011.\n\nKapela v roce 2014 vydává další řadovou desku s názvem TAJ. Deska byla nominovaná na hudební cenu akademie hudby Zlatý Anděl v kategorii jazz and blues.\n\nVertigo v roce 2016 vydalo desku Nononononininini. Deska byla nominovaná na hudební cenu akademie hudby Zlatý Anděl v kategorii jazz and blues.\n\nNa podzim roku 2019 kapela vydává již svou sedmou studiovou nahrávku, která dostává název Daleko. Jako již tradičně, i tato deska je nominovaná na hudební cenu akademie hudby Zlatý Anděl Coca Cola 2019 v kategorii jazz and blues.\n\nKapelu tvoří mladí hudebníci, kteří dosáhli ve hře na svůj nástroj řady individuálních ocenění a spolupracovali s řadou významných osobností české i zahraniční jazzové scény například s Jaromírem Honzákem, Davidem Dorůžkou. Úspěch sklízejí i v jiných kapelách jako jsou NUO, OPEN SEXTET, S´Aight.\n\n\n\nZlatý anděl, cena Akademie populární hudby, v kategorii jazz and blues jako \"Nejlepší jazzová nahrávka roku 2005\"\nZlatý anděl, cena Akademie populární hudby, v kategorii jazz and blues jako \"Nejlepší jazzová nahrávka roku 2011\"<br>\nTais Awards, album Metamorphosis kapely Vertigo získalo hudební ocenění Tais Awards v kategorii Band za rok 2011\n\n"}
{"id": "113016", "url": "https://cs.wikipedia.org/wiki?curid=113016", "title": "Konstantin VIII.", "text": "Konstantin VIII.\n\nKonstantin VIII. (kolem 960 – 11. listopadu 1028) byl byzantský císař v letech 1025 až 1028. Jako druhorozený syn císaře Romana II. nastoupil na trůn po smrti svého bezdětného bratra, císaře Basileia II.\n\nKonstantin byl již v době Basileiova nástupu na trůn v roce 976 jmenován spolucísařem, avšak během dlouhé Basileiovy vlády nehrál při výkonu státních záležitostí nejmenší roli a to ani v době Basileiovy nepřítomnosti v Konstantinopoli během jeho četných válečných tažení. Konstantin se celý život oddával tělesným rozkoším. Byl rozmařilý a naprosto nezodpovědný. Psellos uvádí, že se často v zápalu zlosti dopouštěl krutých činů, jichž nakonec později, když se uklidnil, hluboce litoval. V mládí dával rád na odiv svoji impozantní postavu, kterou však postupem času pozbyl v důsledku svého nevázaného života. Když se ve věku 65 let konečně stal císařem, nedokázal již kvůli chronické pakostnici stát na nohou, což mu ale nezabránilo v provozování dalších orgií.\n\nKonstantin instinktivně cítil, že nedokáže nakládat s tak obrovskou mocí, jaká mu byla svěřena. Aby se nadále mohl věnovat svým zálibám, přenesl velkou část své moci na různé eunuchy. Tak se například správcem Antiochie, která byla v této době nejdůležitější byzantskou pevností na východě, stal jistý proslulý rváč jménem Spondylos. Této slabosti nového vládce velice rychle využila maloasijská aristokracie, která císaře přesvědčila, aby zrušil Basileiem vydané zákony na ochranu rolníků, což vedlo k zániku tisíců drobných hospodářství.\n\nStejně jako Basileios i Konstantin zemřel bez mužských dědiců. Vláda po jeho smrti přešla na jeho dceru Zoe.\n\n\n\n"}
{"id": "113017", "url": "https://cs.wikipedia.org/wiki?curid=113017", "title": "Roman III. Argyros", "text": "Roman III. Argyros\n\nRomanos III. Argyros (968 – 11. dubna 1034) byl byzantským císařem v letech 1028 až 1034 a prvním mužem císařovny Zoe. Pocházel ze šlechtického rodu a na trůn nastoupil potom, co ho umírající císař Konstantin VIII. donutil vzít si jeho dceru Zoe.\n\n\"Patrikios\" a konstantinopolský \"eparchos\" Roman byl 9. listopadu 1028 společně se svou manželkou předveden před Konstantina VIII., kde byl postaven před jednoduchou volbu: rozvod nebo oslepení. Roman se rozhodl pro první možnost (jeho žena byla poslána do kláštera), oženil se s Konstantinovou dcerou Zoe a byl jmenován kaisarem. Den po svatbě císař zemřel a Roman se stal jeho nástupcem. Poněvadž se chtěl vyrovnat svým slavným předchůdcům, snažil se být filozofem (jako Marcus Aurelius), zakladatelem nové dynastie jako Augustus nebo Konstantin Veliký (přičemž sám zemřel bezdětný) a také vojevůdcem.\n\nSvé první tažení v roce 1030 vedl proti emírovi z Aleppa, přestože mezi ním a Byzancí existovala mírová smlouva. Císař zahájil bez jakéhokoliv důvodu válku a již první bitva skončila úprkem Byzantinců. Jen díky zásahu stratéga thematu Teluch, Georgia Maniakese, který dosáhl vítězství nad Araby, čímž byla vyrovnána předchozí Romanova porážka, nedošlo ke katastrofě. Georgios byl jmenován \"katepanem\" a Roman se vrátil do Konstantinopole, kde oslavil „zasloužený“ triumf.\n\nPo neúspěchu na válečném poli si předsevzal, že se po vzoru Justiniána stane slavným zákonodárcem a stavitelem. Vydal velké sumy na vybudování různých budov a podporoval mnichy. Po počátečních úspěších, které Romana učinily oblíbeným, se mu ale brzy přestalo dařit. Jeho úsilí zmírnit daňový útisk snížením odvodů uvedl říšské finance do nepořádku. Roman rovněž usiloval postavit kostel, který by ve své velikosti překonal chrám Hagia Sofia. Jeho stavba byla však tak finančně náročná, že mu nezbylo než snížené daně opět zvýšit, což ho připravilo o veškerou popularitu a v Konstantinopoli vypuklo povstání. Nejen lid, ale také Zoe byla nespokojená, neboť jí odstavil od řízení státu.\nPoté co Roman seznal, že ho Zoe neobdaruje vytouženým dědicem (v době uzavření manželství jí bylo téměř 50 let), o ní naprosto ztratil zájem. Toho využil Ioannes Orfanotrofos, Romanův přítel a dvořan. Orfanotrofos přivedl do císařského paláce svého mladého a pohledného bratra Michaela, do kterého se prý císařovna okamžitě zamilovala. Roman to však nebral na vědomí, zvláště poté co mu Michael přísahal, že proti němu nijak neintrikuje. Dvořané se přeli, zda Roman pouze předstírá hlupáka a nebere celou věc vážně a nebo zda přehlíží císařovnin milostný poměr, protože Michael byl epileptik. 11. dubna 1034 však císař zemřel při koupeli. Příčina smrti je dodnes nejasná. Michael Psellos se domníval, že byl patrně otráven dlouhodobějším podáváním jedu.\n\nRoman měl velkou snahu proslavit se nějakým pamětihodným činem, ve svých podnicích ale většinou zůstal neúspěšný.\n\n\n"}
{"id": "113018", "url": "https://cs.wikipedia.org/wiki?curid=113018", "title": "Michael IV. Paflagoňan", "text": "Michael IV. Paflagoňan\n\nMichael IV. Paflagoňan (pocházel z provincie Paflagonie; 1010–10. prosince 1041) byl byzantským císařem v letech 1034 až 1041. Po smrti Romana III. se oženil s císařovnou Zoe a nastoupil na trůn.\n\nMichael se seznámil se Zoe prostřednictvím svého bratra, eunucha a vysokého státního úředníka Ioanna Orfanotrofa. Přestože byl císařovým komorníkem a pravidelně mu masíroval nohy, stal se milencem jeho ženy, císařovny Zoe. Císař sám ho nijak nepodezříval. Avšak 11. dubna 1034 za záhadných okolností zemřel. Zda ho Michael, Zoe nebo Orfanotrofos (který byl Romanovým přítelem) zavraždili, není jisté. Následující den se Michael oženil se Zoe a byl prohlášen císařem. O několik měsíců později ho Orfanotrofos, který se zatím stal ministrem financí, přesvědčil, aby uvěznil Zoe v jejích komnatách a sám vykonával vládu. Kvůli zradě svého předchůdce trpěl Michael výčitkami svědomí, pročež nechal založit mnoho nových klášterů.\n\nMichael IV. pocházel z rodiny paflagonských rolníků. Byl velice pohledný, chytrý a štědrý, avšak naprosto nevzdělaný a navíc trpěl epileptickými záchvaty, proto předal vládu nad říší svému bratrovi. Orfanotrofovy vojenské a finanční reformy dočasně znovu obnovily sílu říše. Na východní hranici bylo po dlouhém obléhání dobyto důležité město Edessa. Na západě v roce 1035 požádal emír Palerma Michaela o pomoc proti svému povstalému bratrovi. Přestože emír krátce na to zemřel, válka na Sicílii pokračovala, čehož chtěl Michael využít.\n\nV roce 1038 bylo zahájeno tažení pod vedením Georgia Maniakese. Výpravy se zúčastnil také manžel císařovy sestry, Stefanos. V průběhu následujícího roku byla dobyta města Messina a Palermo. Ostrov byl díky brilantnímu Maniakesovu velení už téměř ovládnut, avšak v roce 1040 došlo ke sporu mezi Georgiem a Stefanem. Poněvadž vojevůdce se posmíval neschopnosti císařova švagra, Stefanos poslal císařovi zprávu, že Maniakes osnuje spiknutí. Maniakes byl povolán do Konstantinopole a uvězněn. Stefanos se nyní stal velitelem, ale brzy poté zemřel. Zmatené situace v byzantském vojsku využili Arabové. Nejprve vypuklo na ostrově povstání a následně byla byzantská armáda poražena novým, z Afriky příchozím arabským vojskem. Pouze Messina zůstala v byzantských rukou.\n\nMichael trpěl epilepsií a v posledních letech své vlády byl velmi těžce nemocen. Špatné svědomí ho trápilo stále více, takže nakonec přesídlil do Soluně, kde prosil svatého Demetria o odpuštění. Státní záležitosti zatím spravoval Orfanotrofos. Posledním Michaelovým činem bylo velení nad vojskem vyslaným proti Bulharům, kteří se vzbouřili pod vedením bratranců Petra Deljana a Alusiana a vyhnali byzantské posádky z Bulharska. Avšak v průběhu obléhání Soluně se bratranci dostali do hádky. Alusianos nechal Petra zbavit nosu a oslepit. Michaelovo vojsko nyní Bulhary napadlo a zcela je porazilo. Alusianos kapituloval a Michael se triumfálně vrátil do hlavního města. Zanedlouho na to však 10. prosince 1041 zemřel.\n\n\n"}
{"id": "113019", "url": "https://cs.wikipedia.org/wiki?curid=113019", "title": "Podtlaková kanalizace", "text": "Podtlaková kanalizace\n\nPodtlaková kanalizace, též vakuová kanalizace ( , ) je systém užívající k dopravě odpadních vod podtlaku vytvořeného v kanalizačním potrubí vakuovými čerpadly v centrální vakuové stanici. To umožňuje její nasazení i v místech kde by použití gravitační kanalizace bylo vzhledem k místním geologickým nebo terénním podmínkám složité. \n\nSběrná šachta se sacím ventilem slouží k napojení jednotlivých objektů na podtlakové potrubí.\nHromadí se v ní odpadní vody odtékající z objektu běžným kanalizačním systémem. Po naplnění se krátce otevře sací ventil a celý obsah (15–20 i více litrů) je podtlakem odsán do potrubí.\n\nPodtlakové potrubí spojuje sběrné šachty se sacími ventily s podtlakovou stanicí. Oproti klasické kanalizaci má menší profil (cca DN 80 – DN 150). Musí mít hladký vnitřní povrch, odolávat korozi a vysokým rychlostem uvnitř potrubí (cca 6 m/s).\n\nPodtlakovou stanici tvoří podtlaková nádoba a vývěva, která vytváří v potrubí podtlak (0,2–0,7 Bar). Z podtlakové nádoby jsou odpadní vody ponorným kalovým čerpadlem dále odváděny do nadřazeného kanalizačního systému, nebo přímo do čistírny odpadních vod.\n\n"}
{"id": "113024", "url": "https://cs.wikipedia.org/wiki?curid=113024", "title": "Sash!", "text": "Sash!\n\nSash! je německý hudební projekt, jehož frontman je Sascha Lappessen (narozen 10. června 1970 v Nettetal, Německo). Dalšími členy jsou Ralf Kappmeier a Thomas „Alisson“ Ludke.\nV letech 1997-8 měl v UK řetěz hitů s „Encore Une Fois“, „Ecuador“, „Stay“ a „Mysterious Times“, přičemž všechny dosáhly vrcholu v druhé nejvyšší z UK hitparád. Ve skutečnosti drží rekord pro nejvíce singlů v druhé nejvyšší UK hitparádě (celkem pěti), které dosáhly na první místo. Dodnes je Sash! aktivní, ale už ne s tak velkými úspěchy. Jeho poslední album nebylo v UK nikdy vydáno. Sash! byl vždy byl uznáván pro svou jedinečnou schopnost tvořit taneční hity se zařazením hudebního stylu a jazyka do různých světových etnických skupin. Příklady této jedinečné schopnosti najdeme v jeho diskografii. „Stay“, „Mysterious Times“ and „Just Around The Hill“ byly nahrány v angličtině, „Encore une Fois“ ve francouzštině, „Adelante“, „Luna Llena“ a „Ekvádor“ ve španělštině, „La Primavera“ v italštině, „Together Again“ v dánštině a „Ganbareh!“ v japonštině.\n\n\n\n"}
{"id": "113028", "url": "https://cs.wikipedia.org/wiki?curid=113028", "title": "Hlávkové zelí", "text": "Hlávkové zelí\n\nHlávkové zelí je rostlina pěstovaná jako košťálová zelenina, jedna z forem vyšlechtěné brukve zelné. Je to dvouletá bylina, pěstovaná pro listy, které tvoří charakteristickou hlávku.\n\nHlávkové zelí je blízce příbuzné kapustě, od které se liší strukturou listů - listy hlávkového zelí jsou hladké. Kromě hlávkového zelí jsou jako zelenina využívány také zelí pekingské (\"Brassica campestris\" var. \"Pekinensis\") a zelí čínské (\"Brassica chinensis\"), které jsou již samostatnými druhy, nejedná se o odrůdy hlávkového zelí.\n\nZelí rostlo v pravěku ve Středozemí jako nevelký keřík. Pro své všestranné využití v kuchyni, jednouchou úpravu, dlouhou skladovatelnost, ať už uchováváním celých hlávek v chladu nebo konzervováním tak, že se naložilo se solí a kmínem a nechalo vykvasit, se záhy stalo základní složkou potravy. Konzumací zelí se člověku dostávalo potřebné denní dávky vitamínů, především vitamínu C, a minerálních látek, ačkoliv nebyl ještě obeznámen s jejich blahodárným účinkem na lidský organismus. Zelí se postupně šlechtilo a dnes si můžeme vybrat z mnoha odrůd zelí bílého nebo červeného. S čerstvým nebo kysaným zelím je možno kombinovat množství pokrmů, neobejde se bez něj např. německá, polská nebo ruská či ukrajinská kuchyně a své čestné místo má i v kuchyních české, rakouské, maďarské, skandinávské atd.\n\nHlávkové zelí vyžaduje úrodné, dobře prohnojené půdy. Je náročné na vláhu, potřebuje půdu s vysokou vododržností.\n\nStejně jako ostatní brukvovité rostliny, i zelí může být napadeno běláskem zelným nebo dřepčíkem olejkovým.\n\nKrouhané hlávkové zelí se hodí syrové do salátů, vařené nebo kysané zelí slouží jako příloha.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v hlávkovém zelí.\n\n\n"}
{"id": "113032", "url": "https://cs.wikipedia.org/wiki?curid=113032", "title": "Zelí", "text": "Zelí\n\nZelí je označení pro tři druhy listové zeleniny, všechny jsou pak z rodu brukev. Jsou to dvouleté byliny, jejichž listy jsou uspořádány v hlávky, které se konzumují. Slovensky, polsky a rusky se zelí řekne kapusta (капуста), což je v češtině název pro jinou zeleninu.\n\n\n\n\n\n"}
{"id": "113035", "url": "https://cs.wikipedia.org/wiki?curid=113035", "title": "Nayarit", "text": "Nayarit\n\nNayarit [najaryt] je jeden ze 31 států Mexika. Zabírá plochu 26 979 km². Hraničí se státy Sinaloa, Zacatecas a Durango na severu, Jalisco na východě a jihu a s Tichým oceánem. Ke státu Nayarit patří také ostrovy Islas Tres Marías (María Madre, María Magdalena a María Cleofas) v Tichém oceánu. V roce 2010 ve státě Nayarit žilo 1 084 957 obyvatel. Hlavním městem je Tepic.\n\n"}
{"id": "113036", "url": "https://cs.wikipedia.org/wiki?curid=113036", "title": "Pád", "text": "Pád\n\nSlovo pád se používá ve více významech:\n\n\n\n\n\n"}
{"id": "113038", "url": "https://cs.wikipedia.org/wiki?curid=113038", "title": "Jiří Havelka (režisér)", "text": "Jiří Havelka (režisér)\n\nJiří Havelka (* 17. června 1980 Jihlava) je divadelní režisér, dramatik, herec, moderátor různých TV pořadů, byl také u zakládání Stanice O, později televize Óčko. Je jednou z kmenových autorských tvůrčích osobností divadla VOSTO5, které proslulo mj. také otevřenými tvary vlastních autorských inscenací, jejichž základním stavebním kamenem je improvizace. Je jedním ze zakladatelů občanského sdružení JSAF, které pořádá Mezinárodní festival dokumentárních filmů Ji.hlava a založil tradici Festivalu Cute dramatiky, pořádaného pravidelně 17. 11. ve Studiu Ypsilon.\n\nVystudoval jihlavské gymnázium a poté režii alternativního a loutkového divadla na DAMU. Již během studií na gymnáziu se podílel na založení divadelního spolku HOBIT, později, během studií na DAMU začal hrát a režírovat na malé scéně Ypsilonky a později v řadě českých divadel. V roce 2007 získal Cenu Alfréda Radoka jako talent roku. V roce 2019 režíroval komedii \"Vlastníci\", k níž napsal i scénář.\n\n\n\n\nV roce 2016 mu byla udělena Cena za mimořádný přínos k reflexi novodobých dějin.\n\n"}
{"id": "113063", "url": "https://cs.wikipedia.org/wiki?curid=113063", "title": "Bloomsbury Square", "text": "Bloomsbury Square\n\nBloomsbury Square je náměstí nacházející se ve čtvrti Bloomsbury v Londýnském obvodu Camden.\n\nNáměstí (jedno z nejstarších v Londýně) vytvořil na konci 17. století Thomas Wriothesley, 4. hrabě ze Southamptonu, a původně se jmenovalo \"Southampton Square\". Jeho dům – \"Bedford House\" - zabíral jednu stranu náměstí zatímco na ostatních stranách se nacházely terasovité domky typické pro tu dobu, obývané členy aristokracie a nižší šlechty.\n\nNa počátku 19. století přestalo být Bloomsbury pro vyšší společenskou třídu atraktivní. Majitel původního sídla, vévoda z Bedfordu se odstěhoval z \"Bedford House\" a dům byl zbořen. Spisovatel Isaac D'Israeli bydlel na náměstí v domu číslo 6 v letech 1817 až 1829 a část této doby s ním zde bydlel i jeho syn, pozdější premiér Benjamin Disraeli.\n\nV zahradách na Bloomsbury Square je umístěna mimo jiné socha Charlese Jamese Foxe.\n\nNa náměstí se nezachovala žádná z původních budov ze 17. století ale stojí zde některé stavby z 18. a počátku 19. století. Východní stranu současného náměstí nyní tvoří rozsáhlý kancelářský komplex \"Victoria House\" postavený počátkem 20. století.\n"}
{"id": "113064", "url": "https://cs.wikipedia.org/wiki?curid=113064", "title": "Canada Square", "text": "Canada Square\n\nCanada Square je náměstí nacházející se ve čtvrti Canary Wharf v obvodu Tower Hamlets ve východní části centrálního Londýna podél Temže.\n\nCanada Square je veřejné náměstí obklopené mrakodrapy, včetně 1 Canada Square, od roku 1990 nejvyšší budovy Velké Británie.\n\nPojmenování náměstí má původ v společnosti, která se významně podílela na oblasti, ve které se náměstí nachází - Olympia and York (rodinná firma Paula Reichmanna z Toronta v Kanadě).\n\nNa náměstí se nachází stanice metra a DLR – Canary Wharf.\n\n"}
{"id": "113065", "url": "https://cs.wikipedia.org/wiki?curid=113065", "title": "Grosvenor Square", "text": "Grosvenor Square\n\nGrosvenor Square je rozsáhlé náměstí ve čtvrti Mayfair v Londýnském obvodu Westminster. Nachází se zde nemovitosti vévody z Westminsteru a jeho jméno je odvozeno z vévodova příjmení \"Grosvenor\". Duke Street tvoří východní hranici náměstí.\n\nSir Richard Grosvenor obdržel licenci k výstavbě Grosvenor Square a jeho okolí roku 1710 a vlastní stavební práce byly zahájeny asi roku 1721. Náměstí bylo od svého vzniku až do druhé světové války jedním z několika módních obytných oblastí. Bydlely zde mnohé rodiny významných aristokratů. Původní domy byly arkýřovité domy, běžně obsahovaly tři poschodí a podkroví.\n\nVětšina domů byla na konci 18. a v 19. století rekonstruována. Jedním z nejvýznamnějších architektonických počinů je rekonstrukce domu číslo 26 pro hraběte z Derby provedená Robertem Adamem. Dům byl zbořen a znovu postaven v 60. letech 19. století.\n\nZahrada v centru náměstí, původně uřčená pro obyvatele okolních domů jak bylo zvykem v té době, je nyní veřejně přístupným parkem. V 20. století byly téměř všechny domy zbořeny a nahrazeny činžovními domy v neogeorgiánském stylu, hotely a budovami velvyslanectví. Přístup k západní straně náměstí, kde sídlí velvyslanectví USA, je občas z bezpečnostních důvodů omezen.\n\nZápadní stranu náměstí zabírá budova velvyslanectví USA, rozsáhlá a architektonicky významná moderní stavba, navržená architektem Eero Saarinennem, dokončená roku 1960. Ačkoli je z architektonického hlediska pozoruhodná, působí mezi stavbami v georgiánském stylu poněkud nepatřičně.\n\nGrosvenor Square je oficiálním sídlem zastupitelství USA v Londýně již od dob kdy John Adams založil americké vyslanectví u anglického dvora roku 1785. V průběhu druhé světové války Dwight D. Eisenhower zřídil v domu číslo 20 vojenské velitelství. Vojenské námořnictvo USA v současnosti používá tento dům jako své velitelství pro Evropu a západní Afriku.\n\nNa náměstí se nachází sochy Franklina D. Roosevelta i Dwighta D. Eisenhowera.\n"}
{"id": "113066", "url": "https://cs.wikipedia.org/wiki?curid=113066", "title": "Parliament Square", "text": "Parliament Square\n\nNázev Parliament Square nese více náměstí, např. ve městech Edinburgh (Skotsko), Nassau (Bahamy), Toledo (Ohio) nebo Melbourne.\n\nV Londýně je Parliament Square náměstí nacházející se u severozápadní části Westminsterského paláce v Londýnském obvodu Westminster.\n\nDalšími budovami v okolí náměstí jsou Westminsterské opatství, \"St. Margaret's\", \"Middlesex Guildhall\" (sídlo Nejvyššího soudu Velké Británie), \"HM Treasury\" a \"Portcullis House\".\n\nParliament Square bylo vybudováno roku 1868, aby se otevřelo prostranství okolo Westminsterského paláce a zlepšila doprava. Autorem projektu byl architekt Charles Barry. Jeho původní návrh obsahoval i \"Buxton Memorial Fountain\", která byla roku 1940 přemístěna do \"Victoria Tower Gardens\". Po druhé světové válce náměstí rekonstruoval George Grey Wornum.\n\nSochy umístěné na náměstí nebo v jeho blízkosti zachycují velmi známé státníky – Winstona Churchilla (na severovýchodní straně parku, obrácená směrem k parlamentu), Abrahama Lincolna (před Middlesex Guildhall), Roberta Peela (na jihozápadě parku), lorda Palmerstona (severozápadní roh parku), Jana Chrisiana Smutse (severní strana parku), Edwarda Smith-Stanleye, Benjamina Disraeliho, Geroge Canninga a Olivera Cromvella.\n"}
{"id": "113067", "url": "https://cs.wikipedia.org/wiki?curid=113067", "title": "Paternoster Square", "text": "Paternoster Square\n\nPaternoster Square je náměstí v Londýnském obvodu City na sever od katedrály svatého Pavla.\n\nRoku 1942 byla oblast, která dostala své jméno po \"Paternoster Row\" – ulici, kterou chodili modlící se mnichové, zničena při bombardování. V letech 1961 až 1967 bylo území mezi hřbitovem katedrály svatého Pavla a \"Newgate Street\" pod vedením Williama Holforda rekonstruováno. Nové náměstí, v blízkosti jedné z nejvýznamnější turistické atrakce, se stalo pro svou ponurost velmi nepopulární.\n\nRoku 1996 byl přijat projekt Williama Whitfielda na rekonstrukci náměstí a v říjnu 2003 byly stavební práce dokončeny. Mezi společnostmi, které se zde přestěhovaly byla i Londýnská burza.\n\nNejvýraznějším elementem na náměstí je 23 m vysoký \"Paternoster Square Column\" – korintský sloup z portlandského vápence na jehož vrcholu je umístěna měděná urna. Autory návrhu tohoto sloupu byla společnost Whitfield Partners.\n\nNa severním konci náměstí se nachází bronzová socha \"Shepherd and Sheep\" (Ovčák a ovce - náměstí bylo v minulosti dlouho centrem dobytčího trhu) od Elisabeth Frinkové.\n"}
{"id": "113068", "url": "https://cs.wikipedia.org/wiki?curid=113068", "title": "Russell Square", "text": "Russell Square\n\nRussell Square je rozsáhlé náměstí ve čtvrti Bloomsbury v Londýnském obvodu Camden. Poblíž tohoto náměstí se nachází hlavní budova University of London a Britské muzeum. V roce 2002 bylo náměstí a kavárny rekonstruovány do podoby odpovídající původnímu vzhledu v 19. století podle návrhu Humpryho Reptona. Hlavní atrakcí nově opraveného náměstí je fontána s tryskami umístěnými přímo na chodníku. Náměstí je v současné době přes noc uzavřeno (důvodem je omezení pohybu homosexuálů hledajících sexuální partnery).\n\nNázev náměstí pochází z příjmení hrabat a vévodů z Bedfordu, jejichž rodina přispěla k rozvoji této oblasti (v níž vlastnila velkou část pozemků) v 17. a 18. století. Russel Square vzniklo když vévoda z Bedfordu nechal vybudovat novou cestu v zahradách svého původního domu – \"Bedford House\".\n\nNáměstí je obklopeno velkými terasovitými domy obydlenými především příslušníky vyšší společenské třídy. Velká část původních domů, hlavně na jižní a západní straně, se dochovala až do současnosti. Na západní straně se nachází komplex budov University of London. Na jedné z těchto budov je umístěna modrá plaketa připomínající, že zde pracoval T. S. Eliot. Na východní straně náměstí stojí hotel \"Russell\", postavený roku 1898.\n\nDalšími známými obyvateli tohoto náměstí byli významní architekti 19. století – otec a syn Philip a Philip Charles Hardwickové, kteří bydleli v domu číslo 60.\n\nU kavárny na jižní straně náměstí se nachází památník obětem bombového teroristického útoku na vlak metra jedoucího mezi stanicemi King's Cross a Russel Square 7. července 2005.\n"}
{"id": "113069", "url": "https://cs.wikipedia.org/wiki?curid=113069", "title": "Soho Square", "text": "Soho Square\n\nSoho Square je náměstí v londýnské čtvrti Soho v obvodu Westminster. V jeho centru se nachází park založený již roku 1681. Ve středu parku je umístěn zvláštní dřevěný altán v němž jsou během léta pořádány koncerty.\n\nOblast okolo Soho Square je považována za nejprestižnější (a také nejdražší) adresu v Londýně pro média. Na náměstí sídlí několik významných filmových, televizních a sportovních společností včetně British Board of Film Classification, Football Association, 20th Century Fox, Bloomsbury Publishing Plc, International Creative Management, Paul McCartney (MPL), Relevant Picture Company, Tiger Aspect Productions a Really Useful Group. Nachází se zde také mnoho obchodů, klubů, barů a také dva kostely.\n\nNáměstí bylo vybudováno v 70. letech 17. století a zpočátku to bylo jedno z nejmódnějších míst v Londýně. Původně se jmenovalo po Karlu II., jehož socha stojí na náměstí, \"King's Square\".\n\nNa Soho Square se dochovaly dva původní domy číslo 10 a 15.\n\nV čísle 8 a 9 stojí kostel francouzské protestantské církve postavený v letech 1891 až 1893.\n"}
{"id": "113082", "url": "https://cs.wikipedia.org/wiki?curid=113082", "title": "Višňová", "text": "Višňová\n\nJméno Višňová má více sídel:\n"}
{"id": "113083", "url": "https://cs.wikipedia.org/wiki?curid=113083", "title": "Ainuové", "text": "Ainuové\n\nAinuové či Ainové (japonsky アイヌ, \"Ainu\"; rusky Айны, \"Ajny\") jsou malý domorodý národ čítající kolem 25 000 příslušníků (podle neoficiálních odhadů ale jejich počet, včetně míšenců, šplhá až k 200 000). V současné době jich většina žije v Japonsku, kde jsou soustředění hlavně na severním ostrově Hokkaidó, či v malých společenstvích v Ruské federaci (zejména na poloostrově Kamčatka).\n\nAinuové jsou původními obyvateli severní poloviny hlavních japonských ostrovů, Kuril a Sachalinu, geneticky značně odlišní od Japonců, s nimiž vedli v běhu dějin dlouhé války a byli jimi částečně vyhubeni a částečně násilně asimilováni. Pro svůj nižší stupeň hmotné úrovně, nedostatek státní organizace a „zvláštní“ vzhled (zejména bohaté plnovousy u mužů), jakož i zvyky a náboženské představy, hráli Ainuové v japonské kultuře roli „těch druhých“ – zaostalých, méněcenných, nepřátelských barbarů, které je třeba zatlačovat, vybíjet, popř. „zcivilizovat“. Ozvuky tohoto přístupu dodnes v japonské společnosti přetrvávají a mají svůj podíl na trvající špatné sociální situaci ainuské menšiny.\n\nAinuové původně obývali rozsáhlé území zahrnující ostrov Hokkaido, severní část Honšú, ostrov Sachalin, Kurilské ostrovy a jižní cíp poloostrova Kamčatka.\n\nHistorie Ainuů je velice pohnutá. Všeobecně se dnes soudí, že tato kultura je přímým pokračovatelem kultury japonského období Džómon (cca 10 000 př. n. l. – 300 př. n. l.). Srovnávací studie K. Hanihary (v knize \"Origins of Japan\") a Y. Dodo (kniha \"Way of Mongoloid\") ukazuje, že mezi lidem Džómon a Ainu existuje více společných morfologických a kulturních znaků, než mezi lidem Džómon a Jamaty (vlastními Japonci).\n\nJiž stará čínská kronika \"Só-šó\" se zmiňuje o království Bu, jehož král si podrobil 55 oblastí Ainuů. V jiné čínské knize se praví o vysokých horách (pohoří Hakone), které dělí království Jamato a zemi Ainu.\n\nV severních teritoriích obývaných Jamaty byly budovány hraniční pevnosti a vztahy mezi oběma etniky byly poměrně dobré, čehož důkazem může být přijetí několika Ainuů z regionů Koši a Mičinoku na japonském císařském dvoře v roce 655 a jejich oficiální uznání tím, že obdrželi jakousi společenskou „hodnost“.\n\nAbe no Hirafu byl jmenován guvernérem nově obsazené provincie Koši a jeho kampaň proti Ainuům spočívala v použití flotily zhruba 180 válečných lodí. Těmi se vydal do Japonského moře dobýt ainuské pobřežní osady. Podařilo se mu obsadit oblast Akita, kde ustavil svého zástupce a pokračoval po plážích Arimy hlouběji do vnitrozemí. Narazil na tzv. Ainuy z Watarašimy, s nimiž vyjednal mírovou smlouvu. Po čase se mu podařilo na ostrově Hokkaidó, za souhlasu místních domorodců, založit císařský úřad v Širibeši.\n\nHirafu se ovšem během své mise nesetkal vždy s vřelým přijetím jako v případě Ainuů z Watarašimy. Například kmen Šukušin (dle předpokladů nejseverněji žijící kmen Ainuů na dnes obtížně lokalizovatelném ostrově Herobe, zřejmě separátní část Watarašimy) odmítl jeho nabídku na mírové soužití, což způsobilo krvavý střet, ve kterém Jamatům pomáhali právě watarašimští Ainuové. (I mezi jednotlivými ainuskými kmeny panovaly otevřené rozpory, jichž mohli nájezdníci využít.) Po několika vzájemných střetech byl kmen Šukušin poražen, což vedlo k nastolení jamatské/japonské nadvlády v oblasti. Námořní dobývání na čas skončilo kvůli porážce Hirafuovy flotily spojeným loďstvem království Tou (Čína) a Silla (Korea) v bitvě na korejské řece Hakusuki.\n\nCísařský ministr Takeuči Sukune sdělil, že na východ od císařství se nachází velká a bohatá země Hidakami (situovaná kamsi mezi roviny Sendai a pláně Kitakami), obydlená statečnými Ainuy, jejichž těla jsou výrazně tetována. Doporučil, aby bylo toto území dobyto císařskými vojsky. Na to byla v severní části provincie Ečigo postavena pevnost Iwafune a byly provedeny přípravy k ustavení nové císařské provincie Dewa. Byly podniknuty masivní manévry s cílem obsadit a zajistit severní část Honšú před Ainuy. Do této části byly vyslány dvě námořní flotily, které zaútočily zároveň od Tichého oceánu a Japonského moře, přičemž se opíraly o pozemní podporu pevnosti v Dewě. Po drtivé porážce v ústí řeky Mogami bylo mnoho z Ainuů zavlečeno do západních provincií, aby tak byly zpřetrhány jejich rodinné vazby, mnoho bylo pobito a vyhnáno na sever, na Hokkaidó. Do zpustošených oblastí přesídlilo asi 200 nových jamatských (japonských) rodin.\n\nNově dobytá území však nebyla zpacifikována trvale. Zbylí Ainuové stále toužili znovuzískat své odvěké území, nechtěli se smířit se záborem cizinci. Tyto tendence vyvrcholily povstáním v regionu Ukanme, kde zdejší náčelník Ukuhau odmítl platit císařskému dvoru daně. Posbíral a zorganizoval ozbrojenou družinu a dobyl pevnost Momonu. Odplatou vyslal císař vojevůdce jménem Surugamaro Ótomo, aby se svou 20 000ovou armádou vzpouru potlačil. To se také podařilo a velké množství Ainuů bylo deportováno do západních částí jamatského státu, na Kjúšú a Šikoku, kde byli uvrženi do otroctví.\n\nProti vzbouřencům v provincii Dewa, kteří pobili tamní jamatské síly, se císař rozhodl nasadit speciální císařskou gardu složenou z Ainuů, nakloněných císařskému dvoru, a do jejich čela postavil Azamara z provincie Idži. Roku 780 se ale Azamaro postavil proti císaři, snad kvůli příkořím a šikaně ze strany jamatských důstojníků. Podařilo se mu dobýt pevnost v Idži a zabít zdejšího velitele. Úspěch pokračoval drtivým zásahem proti císařským silám a sebevědomí, když rozdrtil posádku v hlavní baště regionu, pevnosti Takadžó, kterou nechal do základů vypálit. Císařským vojskům v počtu několika desítek tisíc mužů se sice podařilo v tom samém roce Takadžó dobýt zpět, nicméně ještě celý rok se Azamarovi dařilo vytvářet aktivní odpor vůči Jamatu. Mezitím se na scéně objevila legenda, snad nejznámější ainuský válečník a náčelník, Aterui.\n\nTeprve po třech velkých taženích v letech 789, 794 a 801 se císařským vojskům podařilo za cenu obrovských lidských a materiálních ztrát dobýt zpět severní území a donutit Ateruiho, aby se vzdal. Následně byl převezen na císařský dvůr, kde byl i se svým zástupcem Moreiem popraven. Císař tehdy prohlásil, že „\"duše Ainu je nestálá jako duše divokého zvířete, je jen otázkou času, kdy zradí\"“.\n\nBěhem více než sta let bylo zaznamenáno mnoho odbojných akcí přesídlených nebo jinak znásilněných Ainuů. Nejznámější byly zřejmě nepokoje v Dewě, známé též jako povstání v období Gankjó. Jednalo se vůbec o největší masivní povstání té doby, kdy ozbrojené skupiny Ainuů útočily na mnoha místech a způsobily jamatským okupantům těžké ztráty. Známý je masakr u řeky Akita, kdy bylo císařské vojsko poraženo na hlavu a bylo ukořistěno mnoho zbraní. Po roce 879, kdy se podařilo Jamatu (Japonsku) za cenu velkých nákladů získat zpět kontrolu nad oblastí, došlo již jen k jedné významnější vzpouře tohoto období, rebelii v provincii Dewa roku 939. Ainuským jednotkám se podařilo dostat do oblasti Akita a zaútočit na místní hrad. Byli však poraženi a jejich porážkou se uzavírá éra masivního celoplošného odporu Ainuů vůči dvoru.\n\nPoté, co skončilo období kultury Sacumon, podléhali Ainuové vlivu japonské kultury. Kolem roku 1216 vykázal šógunát Kamakura asi na padesát Ainuů, obviněných z loupeží a pirátství na ostrov Ezo, nyní Hokkaidó. Zároveň byl tehdejším šikkenem Jošitokim Hódžó vyslán Ando Taro, aby zde působil jako guvernér a chránil touto předsunutou pozici. Tarova rodina se usídlila v Tosaminato (dnes vesnice Šiura), přístavu na břehu Japonského moře, a spravovala region Cugaru, ovšem její vliv sahal daleko za hranice tohoto území. Přístav Tosaminato se stal důležitým obchodním centrem ve vzájemném ainusko-japonském obchodování.\n\nMongolská říše (v japonském prostředí zvaná říše Gen) začala od poloviny 13. století podnikat dobyvačné výpravy také východním směrem. Mongolské oddíly dorazily až k ústí řeky Amur, kde se setkali s etnikem \"Giljemi\", které bychom dnes zřejmě přiřadili ke Nivchům (Giljakům). O nich zřejmě hovoří staré kroniky, jako o Šukušinech, když popisují výpravy Abe Hirafua. Giljemiové se stali spojenci říše Gen. Jejich spojitost s Ainuy je zřejmě založená na jejich problémech s výbojným kmenem Kugi (též Kuj), který je často napadal. Centrum Kugiů se zřejmě nacházelo též u ústí Amuru nebo/a v severní části ostrova Sachalin a má se za to, že to jejich název byl jen jiným pojmenováním pro Ainuy. Každopádně po mongolských výbojích na Sachalin (o síle 1000 plavidel a desetitisíců mužů) přislíbili Kugiové spojenectví s říší Gen.\n\nMongolové, chystajíce ofenzivu proti japonským ostrovům, požádali Kugie, aby se pustili do stavby válečných plavidel. Výměnou za to nepožadovali po Kugiích daně. Protože však museli odevzdávat téměř veškeré potraviny nově se formující mongolské armádě, vyvrcholila roku 1284 jejich nespokojenost prvním povstáním, které trvalo téměř dva roky a stálo Mongoly 10 000 mužů. Podruhé se postavili na odpor rok po ukončení prvních nepokojů a než byli poraženi mongolskou přesilou, dosáhli výrazných úspěchů, o čemž svědčí i jejich několikanásobná vylodění u pevninských břehů a bojové operace na dolním Amuru. Po jejich porážce byl mezi oběma stranami uzavřen pakt o podrobení se říši Gen.\n\nKlan Ando byl po porážce klanem Nandu vyhnán na ostrov Hokkaidó, kde vytvořil svou vlastní samosprávu. Čilý obchod s Ainuy a mnohé nové technologie v rybolovu vedly k prosperitě, která dovolovala rodinám podřízeným klanu Ando stavět malé pobřežní pevnosti, tzv. \"date\".\n\nV polovině 15. století pak dochází k ozbrojeným výpadům proti japonským osadám pod vedením Komašajna (též Košamajna), a to až do roku 1457 (Košamajnova bitva), kdy se zbytek místních Japonců sjednotil a zformoval do protiútoku, během kterého se podařilo zabít jak Komašajna, tak jeho syna. Útoky na japonské osady však neustávaly téměř celé další tři čtvrtě století. Až se roku 1515 podařilo zavraždit bratry Šoju a Kušiho (též Kudžiho), toho času vůdce Ainuů. Ani to nestačilo pro potlačení nepokojů a tak bylo rozhodnuto o návratu japonských osadníků do Macumae (jižní část Hokkaidó).\nRoku 1648 byla rozpoutána Šakušajnova válka, která původně propukla mezi dvěma znepřátelenými klany Ainuů: Šumu-kuru („západní lidé“) a Menaši-kuru („východní lidé“). Menaši-kuru byli loajální vůči japonským okupantům. Během lítých bojů byl ovšem zabit čelní vůdce podřízený přímo náčelníkovi Onibišimu, což způsobilo velké starosti japonské správě. Mezitím (1653) došlo k odvetě, a Menaši-kuru srovnali, za tiché podpory Japonců, se zemí pevnost Šibutjari a zabili jejího velitele Kamokutaina.\n\nO dva roky později silami nabitý Šakušajn opět zaútočil na Menaši-kuru. Po vyrovnaném boji oficiálně hlavy obou znepřátelených klanů, tedy Šakušajn a Onibiši, podepsali příměří, fakticky však konflikt nikdy neskončil. Po deseti letech příprav byl Onibiši zavražděn ve svém domě a i když se jeho sestra pokusila sestavil síly proti Šakušajnovi, byla poražena a zabita. Region Pae, bašta Menaši-kuru, padla do rukou Šumu-kuru.\n\nŠakušajn způsoboval Japoncům vážné škody a v podstatě nebylo v jejich silách jeho postup nikterak zastavit. Při střetech byly síly víceméně vyrovnané, ale Šakušajn přesto dokázal vítězit. To přimělo Japonce vlákat Šakušajna do léčky. Protože ztráty byly na obou stranách obrovské, rozhodli se Japonci uspořádat banket, kde měla být podepsána mírová smlouva mezi oběma stranami. Šakušajn a jeho 14 nejlepších mužů však bylo zajato a následně sťato. Stalo se tak 24. října roku 1669.\n\nNásledně bylo roku 1672 podepsáno příměří mezi Japonci (klan Macumae) a neutrálními nebo poraženými kmeny Ainuů, čímž definitivně skončila vleklá válka. V té době už do hry začalo pomalu vstupovat Ruské carství, které zásadním způsobem zasahovalo do geopolitického uspořádání na Dálném východě.\n\nKvůli daňovým reformám v souvislosti s novým japonským územně-daňovým systémem, reformou Bašó Ukeoi-Sei, přišli Ainuové o významné oblasti pro rybolov. Redukce takového rázu způsobovaly boj o loviště mezi jednotlivými kmeny, z nichž zřejmě nejkrvavější vzplál mezi kmeny Nošappu a Soja, při kterém 2000 bojovníků klanu Kiitappu (náležícím k Nošappu) téměř vyvraždilo Soje.\n\nPrvní setkání s Rusy nebylo nikterak přívětivé. Na ostrov Uruppu, jež je součástí Kurilských ostrovů, dorazila skupina ruských lovců, která vyvraždila starce Ainuů a páchala násilí na dalších lidech. Když se v roce 1771 chystali Rusové opět přistát u břehů Uruppu, Ainuové podnikli protiútok, zabili 20 z nich a zbytek se jim podařilo zahnat.\n\nPo dlouhém období útlaků ze strany klanu Macumae, který nerespektoval šógunovy dekrety o Ainu (nechat z Ezóči vládu lidu Ezo) a, s leckdy sadistickým nádechem, terorizoval Ainu (nechal znásilňovat ženy, zabíjet muže, trávit náčelníky), pohár trpělivosti přetekl. Poslední kapkou zřejmě byla vražda náčelníka z ostrova Kunaširi, Jankičiho. Jankičiho bratr Mamekiri ve vzteku nad tou opovážlivostí podnítil vzpouru proti Japoncům. Podařilo se mu zabít několik desítek japonských vojáků, obchodníků i civilistů, než byl přinucen se se svými 314 muži vzdát. Byl bez odkladu popraven a s ním i další jeho spojenci.\n\nO houževnatosti protijaponského odporu svědčí i to, že ještě v roce 1794 se znovu pokusili kunaširští Ainuové o revoltu, která však byla brzy potlačena.\n\nPo roce 1867, spolu s reformami Meidži, byla císařským výnosem nařízena expanze japonských rodin do nově nabytých území a započala tak násilná asimilace Ainů s nově příchozími osadníky v masivním měřítku. Spolu s tímto „pojaponštěním“ bylo Ainům zakázáno praktikovat svůj dosavadní styl života.\n\nV roce 1899 sice císař vydal edikt Kjú Dódžin, jež měl zajistit „pomoc“ a „modernizaci“ Ainuů v oblasti zemědělství, fakticky však sklouzl ještě k hlubší diverzifikaci mezi nimi a Japonci. Během této éry, s masivním nárůstem japonské populace a další kolonizací Hokkaidó, docházelo k prohlubující se diskriminaci Ainuů, která trvá dodnes a představuje nepříjemný sociální problém.\n\nS příchodem dvacátého století, zejména v jeho 2. polovině, se zdá, že Ainuům přece jen začalo blýskat na lepší časy. Čisato Jukiemu se podařilo vydat sbírku básní \"Svaté verše Ainuů\", za podpory zemské vlády na Hokkaidu vznikla Asociace hokkaidských Ainuů a vyšla poutavá díla \"Kotan\" od Hokuto Ibašiho, \"Mladému Utari\" od Jaeko Bachelorové a \"Pláč Ainuů\" od Tuzu Kaizawy.\n\nRoku 1961 byla asociace přejmenována na Asociaci Utari z důvodu negativního povědomí veřejnosti při vyslovení slova Ainu, jako spojení s čímsi podřadným a nečistým. V roce 1986, navzdory všem obrodným příznakům znovunalezené národní identity Ainuů, však tehdejší nacionalisticky orientovaný japonský premiér Jasuhiro Nakasone prohlásil, že „\"Japonsko je jednonárodnostní stát. Zde, mezi lidmi, kteří se nazývají japonskými občany, neexistují žádné národnostní menšiny.\"“\n\nV roce 1997 byl vydán nový zákon o původním obyvatelstvu Japonska, který konečně přiznal Ainuům důstojnost a zařadil je a jejich kulturu mezi národní poklady země.\n\nZákladem tradičního oděvu Ainuů byl plášť vyráběný z plátna utkaného rostlinných vláken, bavlněné látky či jiných materiálů. Mužský plášť je dlouhý po lýtka, v zimních měsících je navíc doplněn vestou z kožešiny. Ženy tradičně nosí pod pláštěm, který je dlouhý až ke kotníkům, ještě uzavřený nátělník (\"mour\"). Oděvy pro slavnostní příležitosti byly bohatě zdobeny ruční výšivkou či různými aplikacemi, které vytváří geometrické vzory. Ainuové vyráběli své pláště z pláten utkaných z vláken stromů (\"attuš\"), jako jsou například jilmy, kopřiv či jesencovitých (\"retarpe\"), z nichž bylo plátno mnohem světlejší než z ostatních rostlin. Obchodem s Japonci získávali Ainu bavlněné látky, z nichž šili pláště zdobené výšivkou (\"čikarkarpe\"), či velkou aplikací z bílé látky (\"kaparamip\"). Ainuové z Kurilských ostrovů neměli dostatek materiálu pro výrobu takovýchto oděvů a proto sešívali z kůží mořských ptáků (alky, albatrosi) kabáty (\"rapuri\"), které dobře izolovaly teplo a zároveň chránili před deštěm (díky ptačímu peří). Ainu ze Sachalinu zas šili pláště z kůží ryb a jiných zvířat (\"ur\").\n\nBěhem slavnostních příležitostí nosí muži \"sapanupe\", čelenku upletenou z lýka. Tato čelenka je zdobená dřevěnými figurkami zvířecích božstev a jinými ornamenty. Muži také tradičně nosí meč (\"emuš\") zpevněný na popruhu přes rameno (\"emuš at\"). Ženy se zdobí kovovými kruhovými náušnicemi (\"nikari\"), vyšívanou čelenkou (\"matanpuši\") a náhrdelníkem ze skleněných korálků (\"tamasai\").\n\nVětšina potravin, které Ainu získali lovem, sběrem, či vypěstováním, se tradičně upravovala sušením, uzením či vařením. Jídlo se skladovalo ve skladištích nazývaných \"pu\". Základním jídlem byla polévka \"ohaw\" či \"rur\", připravovaná z vývaru, masa a různých druhů zeleniny a divokých rostlin. Existuje mnoho druhů \"ohaw\", které se navzájem liší ingrediencemi, například \"kam ohaw\" (masová polévka), \"pukusa ohaw\" (polévka s česnekem hadím – \"pukusa\"), \"pukusakina ohaw\" (polévka se sasankou) a další. Přílohou byla obvykle \"sayo\", obilná kaše připravovaná například z prosa (\"munčiro sayo\") nebo ježatky (\"piyapa sayo\"). Tradiční strava také zahrnovala například sušeného lososa či vařené divoké rostliny a zeleninu – \"rataškep\".\n\n\n"}
{"id": "113084", "url": "https://cs.wikipedia.org/wiki?curid=113084", "title": "Hukvaldy", "text": "Hukvaldy\n\nObec Hukvaldy () leží v okrese Frýdek-Místek. Rozkládá se na 2 037 hektarech a žije zde obyvatel. Je to poslední obec čistě lašská na valašsko-lašském rozhraní. Krajina okolo Hukvald je předhůřím Beskyd a nejzápadnější částí Karpat.\n\nHukvaldy se člení na pět částí, které leží na dvou katastrálních územích:\n\nNa kopci nad obcí stojí hrad Hukvaldy – jeden z nejmohutnějších hradů na Moravě. Byl založen Arnoldem z Hückeswagenu v první polovině 13. století na popud krále Přemysla Otakara I. (1197–1230).\n\nDalší památky:\n\nV budově místní školy se jako deváté z třinácti dětí narodil 3. července 1854 hudební skladatel Leoš Janáček (1854–1928). Ten v posledním roce svého života se o svém rodišti vyjádřil (v článku „Moje Lašsko“) slovy: „Kraj krásný, lid tichý, nářečí měkké, jak by máslo krájel.“\n\n\n\n\n"}
{"id": "113085", "url": "https://cs.wikipedia.org/wiki?curid=113085", "title": "Záblatí", "text": "Záblatí\n\nJméno Záblatí má více sídel:\n\n"}
{"id": "113087", "url": "https://cs.wikipedia.org/wiki?curid=113087", "title": "Rachel Greenová", "text": "Rachel Greenová\n\nRachel Karen Greenová (* 5. května 1970) je smyšlená postava v americkém televizním seriálu Přátelé, roli Rachel Greenové hraje Jennifer Anistonová.\n\nPostava Rachel je mírně ztřeštěná žena, po svém útěku ze svatby v prvním díle seriálu naprosto nesamostatná, která se postupně vypracuje z obyčejné servírky v kavárně \"Central Perk\" na místo prodavačky v Bloomingdale's, později i na místo nákupčí pro Ralpha Laurena, z tohoto místa je propuštěna kvůli rozhovoru s konkurenčním Guccim, později dostane nabídku práce v pařížské pobočce firmy Louis Vuitton. Miluje módu, je bláznivá, jejím otcem je doktor Leonard Green, matkou je Sandra Greenová. Rachel má dvě sestry, Amy (hraje ji Christina Applegateová) a Jill (hraje ji Reese Witherspoonová).\n\nRachel provázel skoro po celý seriál vztah s bratrem Moniky Rossem. Ross byl do Rachel zamilovaný již na střední škole, nikdy jí o svém pocitu neřekl, později si dali první polibek ve veřejné prádelně. Ross odjel do Číny na archeologické vykopávky a Rachel si uvědomila, že je do něj také zamilovaná. Po návratu s ním chtěla začít chodit, ale Ross přijel s novou přítelkyní Julií. Později spolu začnou opravdu chodit, po neshodách se spolu rozcházejí, Ross se tentýž večer vyspal s \"dívkou od kopírky\" Chloe a to Rachel ublížilo. Rachel a Ross se rozešli ve scéně, kde je z vedlejšího pokoje poslouchala celá skupina přátel. Ross si potom našel přítelkyni, která s celou partou jela k moři. Rachel si uvědomila, že Rosse pořád miluje. Ross se rozešel se svojí tehdejší přítelkyní. Rachel mu mezitím napsala osmnáctistránkový dopis, v němž po něm chce, aby převzal veškerou zopovědnost za chyby v jejich vztahu. Ross nad dopisem usnul a později s tímto stanoviskem nesouhlasil a znovu se rozešli. Později si v Londýně Ross bral svoji někdejší přítelkyni Emily, Rachel do něj stále byla zamilovaná a původně nechtěla na svatbu přijet, později se těsně před obřadem objevila v londýnském kostele a Ross řekl místo \"Beru si tě Emily\" – \"Beru si tě Rachel\". Tím se mu opět nevydařilo manželství. Na výletu do Las Vegas vstoupili Ross a Rachel do manželství, později žádali o anulaci manželství. V sedmé řadě se spolu Rachel a Ross vyspali, Rachel zjistila, že je těhotná a čeká své první dítě. Později se do Rachel zamiloval i Joey, následně i ona do něj, v poslední epizodě, kdy se Rachel chystá odjet do Paříže, Ross a Phoebe zastavili letadlo s Rachel a Ross jí řekl, že ji pořád miluje, ona mu řekla, že do Paříže poletí i přesto. Později v Rossově bytě měl Ross na záznamníku vzkaz, kde mu Rachel sdělila, že ho také miluje. Vystoupila z letadla, políbili se a pokračují ve svém vztahu.\n\nDříve, než začala Rachel chodit s Rossem, měla krátký románek s Italem Paolem. V osmé sérii se do Rachel zamiloval Joey. Na konci deváté série se spolu dali dohromady, kvůli Rossovi se ale dohodli, že zůstanou jen přáteli. \n\n \n"}
{"id": "113103", "url": "https://cs.wikipedia.org/wiki?curid=113103", "title": "Na vlnách Orinoka", "text": "Na vlnách Orinoka\n\nNa vlnách Orinoka \"(1898, Le superbe Orénoque)\" je dobrodružný román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\".\n\nV knize Verne popisuje dobrodružnou cestu tří učenců lodí po řece Orinoko, kteří se rozhodli tímto způsobem rozhodnout svůj vědecký spor o umístění pramenů tohoto venezuelského veletoku. Brzy se k nim připojí dva Francouzi, seržant Martial se svým mladým synovcem Jeanem, kteří podnikají stejnou cestu, neboť na horním toku řeky pátrají po Jeanovu otci, nezvěstném plukovníkovi Kermorovi. Ten před lety opustil svůj domov, když se domníval, že při lodním neštěstí ztratil nejen svou ženu, ale i své dítě. Čtenář brzy zjistí, že Jean je ve skutečnosti převlečená dívka Jeanne, plukovníkova dcera, která se vydává za chlapce, aby pro ní osobně byla cesta do divočiny bezpečnější. Příběh poskytuje autorovi hojné příležitosti k popisu nádherné přírodní scenérie, bídy indiánského obyvatelstva i řádění bílých dobrodruhů. Z nich nejhorší je španělský zloduch Jorres, který chce přepadnout a vyvraždit vzkvétající misii otce Esperanteho, což ovšem není nikdo jiný než nezvěstný plukovník.\n\nKnihu \"Na vlnách Orinoka\" ilustroval George Roux.\n\n\n"}
{"id": "113127", "url": "https://cs.wikipedia.org/wiki?curid=113127", "title": "Statické lano", "text": "Statické lano\n\nStatické lano je nesprávné označení pro nízkoprůtažné lano, patřící do kategorie textilních lan používaných v lezectví. Oproti horolezeckým (dynamickým) lanům se lana statická vyznačují sníženou průtažností, která je vyžadována pro práce ve výškách na laně, v záchranářství a ve speleoalpinismu.\n\nLana jsou označována podle ČSN EN 1891 jako „Nízkoprůtažná lana s opláštěným jádrem“. Podle této normy se dělí na dva typy. Lano typu A má požadovanou minimální pevnost 22 kN a je určeno pro činnosti ve výškách a nad volnou hloubkou, pro záchranu, speleologii a podobné činnosti. Lano typu B má nižší parametry, např. jeho minimální pevnost je 18 kN. Lana typu B jsou většinou menších průměrů, vyžadují větší péči při užívání a jejich uplatnění je hlavně tam, kde je hmotnost lana limitující (např. expediční činnost).\n\nNízkoprůtažná lana se vyrábějí v průměrech od 8,5 mm do 16 mm hlavně z polyamidu, polyesteru aromatického polyamidu (kevlar), orientovaný polyetylén a vectran. Důležitým požadavkem normy je, že se musí vyrábět z materiálu, který má bod tání větší než 195 °C, takže pro jejich výrobu nelze použít polyethylen a polypropylen, které tento požadavek nesplňují.\n\nZ hlediska dynamického výkonu jsou lana zkoušena v délce zkušebního vzorku 2 m, pádový faktor f=1 a hmotnost zkušebního břemene je u lana typu A 100 kg a u lana typu B 80 kg. Lano musí bez přetržení snést 5 zkušebních pádů.\n\nDůležitým parametrem lana je jeho průtažnost - např. u lana typů A při aplikaci zkušební hmoty 150 kg (předchozí předpětí 50 kg) nesmí prodloužení překročit hodnotu 5 %.\n\nNorma definuje i posuv pláště lana vůči jeho jádru, uzlovatelnost (flexibilnost) a další parametry.\n\nUvnitř lana je kontrolní páska probíhající celou délkou lana, udávající označení výrobce, typ lana a číslo normy, rok výroby číslicí a materiál, ze kterého je lano vyrobeno. Tyto údaje jsou v maximální vzdálenosti od sebe 1 m a jsou důležité pro kontrolu.\n"}
{"id": "113133", "url": "https://cs.wikipedia.org/wiki?curid=113133", "title": "Náhradní autobusová doprava", "text": "Náhradní autobusová doprava\n\nNáhradní autobusová doprava (NAD) je veřejná linková autobusová doprava provozovaná namísto dočasně přerušené drážní dopravy (tramvajové, trolejbusové či železniční včetně speciální - metro). Náhradní autobusovou dopravou by mohla být i doprava nahrazující jiný druh dopravy (například leteckou nebo vodní), avšak s nimi český Zákon o silniční dopravě (111/1994 Sb.) v definici nepočítá – náhradní dopravu definuje v § 2 odst. 13 a upravuje v § 18c.\nPodle současné české právní úpravy může provozovatel drážní dopravy provozovat náhradní autobusovou dopravu bez licence a schválení jízdního řádu, pokud je náhradní autobusová doprava provozována maximálně po dobu 45 po sobě jdoucích dnů a vedení linky a polohy zastávek jsou schváleny policií.\n\nPodle zákona musejí být vozidla označena slovy „náhradní doprava“. V městské hromadné dopravě v Praze (podobně i v některých jiných městech) mají linky náhradní autobusové dopravy za tramvaj kromě toho ještě označení složené z písmene X a označení linky nebo některé z linek, které nahrazují (například X-4 nebo X-55, nově též X4 nebo X55). Náhradní doprava za metro se zpočátku označovala obdobně (X-A, X-B, X-C), avšak kolem roku 2004 byla tato označení nahrazena slovním označením „náhradní doprava za metro“.\n"}
{"id": "113134", "url": "https://cs.wikipedia.org/wiki?curid=113134", "title": "Fajákové", "text": "Fajákové\n\nFajákové (latinsky \"Phaeaci\") byl v řecké mytologii národ na ostrově Scherii. Byl proslulý blaženým životem a přátelskými vztahy k ostatním lidem i národům. \n\nNež se usadili na ostrově Scherii, měli v Hypereii nepříjemné sousedy Kyklopy a dali přednost jinému místu, kde za krále Nausithoa vybudovali město a žili tam osamoceně, bez cizinců, bez válek a sporů. Homér o jejich ostrově říkal, že leží „daleko stranou lidí, na samých hranicích světa“.\n\nV řeckých bájích se Fajákové v době vlády Nausithoova syna objevují v příběhu Argonautů. Když na zpáteční cestě z Kolchidy do Iólku odplouvali od kouzelnice Kirké, bohové je ochraňovali na cestě ke králi Alkinoovi na ostrově Fajáků, mírnili vlny a tišili mořské větry. Když Argonauté propluli Skyllou, dále kolem sicilských břehů, dopluli k úrodnému ostrovu se dvěma přístavy, kde sídlili Fajákové. Král i lid je vítali jako bratry. Ale nato připlula i pronásledující vojska krále Aiéta, jeho poslové u krále Fajáků žádali vydání dcery svého krále Médeii, jinak vyvolají válku. Král Fajáků vyslechl obě strany a rozhodl, že je-li Médeia ještě panna, bude vydána otci, je-li již manželkou Iásonovou, zůstane s ním. Králova manželka ihned poslala zprávu Iásonovi a ten urychleně uspořádal svatbu. Kolchidští museli odplout bez Médeii. Poté se na další cestu vydali i Argonauté. \n\nFajákové se podobně ukázali i v báji o hrdinovi Odysseovi. Když se Odysseus vracel domů z trojské války, málem zahynul na pobřeží ostrova Fajáků, ale družina královské dcery Nausikay ho objevila a ujala se ho. Poslala ho samotného do královského paláce a Odysseus byl přátelsky přijat. Všichni se zájmem vyslechli Odysseovo vyprávění o dlouhé cestě a přislíbili mu pomoc. Shromáždili cenné dary, připravili loď a odpluli s ním k jeho rodnému ostrovu, kde ho spícího položili na břeh. Sami se vrátili do své země. Poseidón, který se na Odyssea hněval, mu už nemohl ublížit, ale pomstil se Fajákům tím, že jejich loď nedaleko jejich ostrova proměnil ve skálu, aby už nikdy příště žádného cizince nemohli převážet. Některé verze uvádějí, že Nausikaá se stala ženou Odysseova syna Télemacha.\n\n"}
{"id": "113135", "url": "https://cs.wikipedia.org/wiki?curid=113135", "title": "Interpretatio christiana", "text": "Interpretatio christiana\n\nJako interpretationes christianae (pl.) jsou označovány kulturní jevy (i jednotlivé předměty), které si původně vytvořila pohanská společnost, ale které v raném středověku v rámci rozšiřování svého vlivu v Evropě v upravené podobě přijala i křesťanská církev, která by jen obtížně dokázala vymýtit tyto hluboce zakořeněné společenské praktiky, často spojené s pohanskými kulty.\n\nInterpretatio christiana souvisí s obecně složitou úlohou křesťanské církve ve střední a severní Evropě, kde se především venkovské vrstvy obyvatelstva se svými zažitými rituály a pověrami jen těžko přizpůsobovaly nově společenskými špičkami přijatému náboženství. V rámci střední Evropy se v těchto souvislostech mluví o polopohanské společnosti až do 13. století, kdy teprve nová církevní organizace (vytvoření farní sítě) dokázala prosadit křesťanské principy a zásady i na venkově.\n\n\n\n"}
{"id": "113136", "url": "https://cs.wikipedia.org/wiki?curid=113136", "title": "Želiezovská skupina", "text": "Želiezovská skupina\n\nJako želiezovská skupina (pojem zavedl Herbert Mitcha-Marheim) je označována neolitická kultura, jejíž projevy jsou zaznamenány na jihozápadním Slovensku, v Zadunají, na Moravě a v Dolním Rakousku. Vliv na její vznik měla kultura s lineární keramikou a také jihovýchodní kultura Vinča, v době její existence ji dále ovlivňovala skupina Szakalhat-Lebe z Potisí (synchronní se středním stupněm želiezovské skupiny).\n\nDnes je známo přes 1000 katastrů s lokalitami (většinou sídlišti) želiezovské skupiny. Mezi nejznámější patří na Slovensku Štúrovo, kde byly doloženy stavební komplexy mladší kultury s lineární keramikou a želiezovské skupiny, dále Hurbanovo, Dvory nad Žitavou, Veľký Grob a Bajč.\n"}
{"id": "113141", "url": "https://cs.wikipedia.org/wiki?curid=113141", "title": "Pádový faktor", "text": "Pádový faktor\n\nPádový faktor (označený jako „f“) je bezrozměrná veličina udávající poměr mezi délkou pádu lezce \"H\" a činnou délkou lana – délkou lana, které absorbuje energii pádu \"L\". \n\nVeličina je velmi důležitá pro horolezce a osoby, které provádějí činnosti ve výškách a nad volnou hloubkou. \n\nPři horolezectví může teoreticky dosáhnout hodnot od 0 do 2. Při lezení na tzv. zajištěných cestách (via ferrat neboli klettersteigů) může být jeho velikost i nad hodnotou f = 2, což už je smrtelně nebezpečné. V takových případech je nutno používat tlumiče pádu.\n\nPři zajištění činností ve výškách a nad volnou hloubkou pomocí textilních lan (např. v záchranářství) je důležité se snažit nepřekračovat hodnotu f = 1. Nad hodnotu f = 1 je nezbytné užívat horolezecké lano (dynamické). \n\nNíže je uvedeno grafické vyjádření pádového faktoru.\n\n\n"}
{"id": "113142", "url": "https://cs.wikipedia.org/wiki?curid=113142", "title": "Svatostánek", "text": "Svatostánek\n\nSlovo svatostánek pochází z latinského \"sanctuarium\". Má několik významů:\n"}
{"id": "113147", "url": "https://cs.wikipedia.org/wiki?curid=113147", "title": "Eucharistický svatostánek", "text": "Eucharistický svatostánek\n\nEucharistický svatostánek (označovaný v různých obdobích a podle různého umístění jako sanktuárium či sanktuář, pastoforium nebo tabernákulum), je nejposvátnější místo v katolických kostelích určené pro ukládání liturgických nádob s eucharistií. Do sanktuária má přístup pouze kněz nebo člověk knězem pověřený, nesmí do něj nic vkládat, brát nebo s ním jakkoli jinak manipulovat nikdo jiný (ministranti, kostelník, návštěvníci kostela atd.).\n\nVe středověku mělo sanktuarium formu ozdobného výklenku ve zdi presbytáře (na evangelijní straně), zpravidla výrazně výtvarně zpracovaného, opatřeného dvířky či kovovou mřížkou.\n\nV pozdní gotice získal (zřejmě i vlivem utrakvistické teologie) formu velmi zdobné, samostatně stojící věžovité konstrukce zvané pastoforium (z řec. \"Pastoforion\", tj. svatostánek). Byla vyhloubena ve zdi, nebo přístěnná, pevně zabudována. V předreformačních kostelech bývala umístěna zpravidla vedle hlavního oltáře, nejčastěji v severní části svatyně. Pastoforium vzniklo v souvislosti s kultem Božího těla, které zavedl papež Urban IV. v roce 1264. Po druhém lyonském koncilu se rozšířilo po celé římskokatolické Evropě. Papež Jan XXII. nařídil v roce 1316 pořádat na svátek Božího těla slavnostní procesí s nesením svátosti oltářní v přenosných schránkách – monstrance.\n\nPastofória jsou dvou základních typů, pocházejících od období rané gotiky po renesanci. Nejprostší varianta staršího typu je jednoduchý výklenek ve zdi, opatřený kovovou mřížkou, nejčastěji z tepaného železa. Výpravnější varianty tohoto typu mívají profilované kamenné ostění s gotickou nebo renesanční stavební ornamentikou v zdrobnělém měřítku: jednotlivé části vyplněné eucharistickým motivem (nejčastěji Vir dolorum), fiálové věžičky s kružbami, kraby apod. V chudších venkovských kostelech se plastická výzdoba nahrazovala malovaným napodobením reliéfního rámování. Ve farních kostelech společensky významnějších center se setkáváme s honosnějším typem samostatně stojícího, architektonicky řešeného pastoforia v podobě čtyřhranných nebo polygonálních goticky členěných věží, vyrůstajících z podnoží zabudovaného v podlaze. Ve spleti fiál vrchní části bývají umístěny i volné plastiky (nejčastěji světců), podobně jako v nástavcích křídlových oltářů.\n\nNejkrásnější pastoforia tohoto typu na Slovensku se zachovaly v chrámu sv. Egídia v Bardejově (z r. 1464) a v dómu sv. Alžběty v Košicích (z r. 1477), obě od stavitele Štěpána z Košic, v chrámu sv. Jakuba v Levoči (z 2. poloviny 14. století) a v katedrále Nanebevzetí Panny Marie v Rožňavě od Petra de Colo (z r. 1507).\n\nPo tridentském koncilu se svatostánek stal středem hlavního oltáře a nazýval se slovem tabernákulum. (V gotické architektuře ovšem označuje termín „tabernákl“ také převýšený baldachýn, zpravidla obsahující sochu, jako je tomu třeba na exteriéru katedrály v Remeši, a v přeneseném významu slova se tohoto označení používá i pro barokní skříň, často prádelník, která svým tvarem poněkud připomíná barokní oltářní menzu s tabernáklem.) Obdobné místo mohl podle některých historických dokladů zaujímat svatostánek také na oltářích utrakvistických kostelů. V takovém případě se ovšem nazýval slovem archa s odvoláním na starozákonní archu úmluvy. Je přitom možné, že zde byly kalich a patena s hostiemi vystaveny viditelně.\n\nDruhý vatikánský koncil v souvislosti s obrácením oltáře směrem k lidu užívání samostatného sanktuaria, obvykle jako skříňky na zdi, opět povolil.\n\n\n"}
{"id": "113159", "url": "https://cs.wikipedia.org/wiki?curid=113159", "title": "Fa-lun-kung", "text": "Fa-lun-kung\n\nFa-lun-kung (, anglický přepis: \"Falun Gong\"), neboli Fa-lun Ta-fa (), je učení zveřejněné roku 1992 panem Li Chung-č' (Li Hongzhi), které se později rozvinulo v hnutí. Někteří označují Fa-lun-kung jako duchovní hnutí, zakladatel praxe o něm hovoří jako o „pokročilé kultivační metodě školy buddhismu“. Součástí praxe jsou fyzická, meditativní cvičení. Učení obsahuje prvky buddhismu, taoismu a čchi-kungu. Čínský režim jej označuje za „zlou sektu“ a podrobuje její stoupence tvrdým represím.\n\nZakladatel hnutí Li Chung-č' se narodil 13. května 1951. Podle čínského režimu, který hnutí Fa-lun-kung pronásleduje od roku 1999, své datum narození zfalšoval, údajně proto, že je přisuzováno narození Gautama Buddhy. (Přesné datum narození Gautama Buddhy však není známo.) Na svých přednáškách Li Chung-č' prohlášení čínského režimu označil jako „pomluvu“ a prohlásil: „Nikdy jsem neřekl, že jsem \"Šákjamuni\". Jsem jen obyčejný člověk.“ Dále o sobě říká, že byl ve svém mládí vyučován několika mistry škol buddhismu a taoismu, kterým také přisuzuje mystické schopnosti. Od roku 1984, údajně společně se svými učiteli, začal vytvářet metodu pro zušlechťování těla a mysli, kterou po dokončení všech příprav v roce 1989 nazval Fa-lun-kung. Li Chung-č' zaregistroval Fa-lun-kung u vládní Asociace pro výzkum čchi-kungu. Veřejnosti byla tato čchi-kungová metoda poprvé představena roku 1992 v severozápadní Číně ve městě Čchang-čchun samotným zakladatelem „mistrem“ Li.\n\nOd roku 1992 do roku 1994 pořádal Li na pozvání místních čchi-kungových asociací 56 seminářů po celé Číně, kde vysvětloval principy metody a vyučoval cvičení. Životopis zakladatele, historie příprav na veřejné představení jeho metody, přehled seminářů, jež vedl v Číně a v Evropě, ocenění a uznání od vlád v době šíření Fa-lun-kungu a další věci jsou shrnuty v \"Kronice hlavních historických událostí v době představování Fa-lun-kung na veřejnosti\", která je dílem jeho příznivců.\n\nZakladatel Fa-lun-kungu zakázal vybírat poplatky za výuku cvičení, literatura je bezplatně ke stažení na webových stránkách, účast na cvičeních a kultivaci musí být podle něho pouze dobrovolná.\n\nFa-lun-kung se řadí mezi takzvaný \"čchi-kung\", zahrnuje pět meditativních cvičení (čtyři se vykonávají ve stoje, jedno v lotosovém sedu). Zakladatel Fa-lun-kungu ve svých přednáškách zdůrazňuje důležitost zlepšování charakteru člověka a jeho přizpůsobení se principům \"Čen\" (pravda, pravdivost, pravdomluvnost, upřímnost), \"Šan\" (soucit, dobrota, laskavost), \"Žen\" (snášenlivost, tolerance, vytrvalost, odvaha) shrnutých v knihách \"Falun Gong\" a \"Zhuan Falun\".\n\nFa-lun-kung má být podle zakladatele metody způsobem nebo návodem, jak zušlechťovat tělo a mysl, dosáhnout dlouhého života a vysoce morálního charakteru pomocí provádění cvičení a dodržování zásad \"pravdivosti, soucitu\" a \"snášenlivosti\".\n\nFa-lun-kungu se věnují lidé v mnoha zemích světa. Poměrně populární je v Asii a Severní Americe, nezanedbatelná je i jeho přítomnost v některých zemích Evropy. Fa-lun-kung se cvičí i v ČR, kde je několik desítek jeho příznivců.\n\nCelkový počet lidí, kteří praktikují Fa-lun-kung, není přesně znám. Protože neexistuje členství a neexistují žádné jmenné seznamy praktikujících, není možné přesně určit, kolik je ve skutečnosti ve světě lidí, kteří se Fa-lun-kungu věnují. Podle článku otištěném v New York Times 11. července 1999 toto cvičení praktikuje dle odhadů čínské vlády asi 20-60 milionů lidí. Podle Světové encyklopedie (2002) (World Book Encyclopedia) praktikují Fa-lun-kung miliony lídí v mnoha zemích. Fa-lun-kung na svých stránkách uvádí číslo 100 milionů následovníků, z nichž má asi 70 mil. žít na území Číny. Některé odhady udávají čtyři, jiné jeden milión praktikujících po celém světě v roce 2004. V roce 2014 byla vydána kniha investigativního novináře Ethana Gutmanna, v níž mimo jiné zachycuje výpovědi bývalého zaměstnance čínského vládního Úřadu 610, který podle něho oficiálně operoval s číslem 70 milionů následovníků Fa-lun-kungu na území Číny.\n\nOdhady nejsou sjednocené a liší se podle použitých přístupů k zjišťování konkrétního reálného počtu praktikujících.\n\nMezi známé osobnosti praktikující Fa-lun-kung patří např. mistři bojových umění Li Youfu a Longfei Yang; indická supermodelka Pooja Mor; Miss Kanada 2015 Anastasia Lin; držitel ocenění Via Bona 2012; za dobročinnou práci v Africe Ondřej Horecký; olympijský medailista z Litvy Martin Rubenis, který získal stříbrnou medaili na olympijských hrách v roce 2006; kanadská miliardářka Sun Qian, spoluzakladatelka pekingské biochemické společnosti Leadman; autorka knižního bestselleru \"Svědek historie\" Jenifer Čeng; čínský tenorista Guimin Guan; malíř a sochař Kunlun Zhang; bubeník Sterling Campbell, který hrál v kapele Davida Bowieho; komiksový kreslíř Haibo Wang; členové evropského pěveckého sboru Coming for you založeného příznivci Fa-lun-kungu; altistka Yang Jiansheng, umělci newyorského souboru Shen Yun Performing Arts, jehož domovskou scénou je proslulé Lincolnovo kulturní centrum.\n\nZakladatel Fa-lun-kungu a jeho metoda získaly do dubna 2001 více než 340 ocenění, proklamací a uznání za mimořádné příspěvky k duševnímu a fyzickému zdraví lidí a ke svobodě víry ve světě mezi něž patří čestné občanství vydané 12. prosince 2000 v USA státem Georgie a městem Atlanta. 14. března 2001 dala nadace Freedom House zakladateli Fa-lun-kungu ocenění za rozvoj náboženské a duchovní svobody při obřadu v senátu USA. Ve stejném roce byl zařazen jako nevlivnější komunikátor v Asii v žebříčku časopisu Asiaweek „pro jeho sílu inspirovat, mobilizovat lidi a zastrašit Peking“. V roce 2001 byl nominován na Sacharovovu cenu více než 25 členy Evropského parlamentu. V roce 2000 a 2001 byl přes obavy Pekingu nominován na Nobelovu cenu míru. V roce 2013 byl zařazen v žebříčku časopisu Foreign Policy Magazine jako jeden z 500 nejmocnějších lidí světa. Ve stejném roce vyhlásil Sonny Perdue, guvernér státu Georgie, 13. květen jako světový den Falun Dafa v Georgii.\n\nReligionista Zdeněk Vojtíšek, zakladatel a mluvčí Společnosti pro studium sekt a nových náboženských směrů, označil Fa-lun-kung za nové náboženské hnutí a represe čínské vlády proti němu jako neopodstatněné. Zároveň také uvedl používání názvu „sekta“ čínskou vládou ve spojení s Fa-lun-kungem jako účelové očerňování „přiživované vymyšlenými, anebo alespoň hodně tendenčními historkami“.\n\nSpeciální reportér OSN Heiner Bielefeldt v roce 2010 uvedl, že Fa-lun-kung je v Číně čínskými úřady „stigmatizován jako \"kult\" a často se setkává se společenskými předsudky, které mohou eskalovat do rozvíjení konspiračních teorií“.\n\nEdward McMillan-Scott, místopředseda Evropského parlamentu, zastává názor, že Fa-lun-kung je duchovní hnutí zahrnující v sobě meditaci a také tradiční čínskou víru, že lidé jsou svázáni s vesmírem přes svého ducha a své tělo. Podle něj vychází mezinárodní judikatura z toho, že „kult“ obsahuje finanční nasazení, odcizení od rodiny, disciplinovanou organizaci, vymývání mozku, asociální chování atd. McMillan-Scott řekl, že při pohledu na tento výčet se ani jediná věc netýká Fa-lun-kungu. Jako všechny čchi-kungové skupiny, má také Fa-lun-kung svého \"Mistra\", v jehož knize byla v roce 1992 tato cvičení zveřejněna. Podle McMillan-Scotta je cena této knihy pro většinu praktikujících Fa-lun-kungu jediným finančním nasazením.\n\nDavid Ownby, ředitel Centra asijských studií na Montrealské univerzitě a odborník na moderní čínské dějiny, psal o Fa-lun-kungu v dokumentu, který připravil pro Kanadský institut mezinárodních záležitostí. Prohlásil, že na rozdíl od sekt (kultů), za který čínská vláda Fa-lun-kung označila, Fa-lun-kung nemá žádné povinné finanční příspěvky, neuzavírá praktikující do společenství a nevytrhuje je ze světa. Neexistuje postih za opuštění Fa-lun-kungu, praktikující mají svobodu praktikovat tak málo, nebo tak mnoho, jak jim připadá vhodné. Mohou kdykoli začít i skončit. Podle Ownbyho není Li Chung-č', autor knih, kterými se inspirují praktikující Fa-lun-kungu, praktikujícími uctíván ani od nich nepřijímá příspěvky. Je soukromou osobou a s praktikujícími se setkává zřídka. Jeho rady praktikujícím jsou veřejně dostupnou informací, jde o přednášky z konferencí a publikované knihy. Podle něj je to, že čínská vláda dala Fa-lun-kungu nálepku \"„zlý kult“\", pouze jednou ze součástí represe proti Fa-lun-kungu a záminkou pro tuto represi a také pro hanobení, podněcování nenávisti, odosobňování, izolování a odlidšťování Fa-lun-kungu. Ale tato nálepka podle něj nevysvětluje vznik represí. Ownby také říká, že nálepku „zlý kult” vytvořil čínský režim jako nástroj represe, ale není její příčinou.\n\nNěkteří odborníci na sektářství z USA, kam se značné množství praktikujících včetně zakladatele Fa-lun-kungu uchýlilo před perzekucí, uvažují o Fa-lun-kungu jako o sektě. Jedním z důvodů např. je, že Li Chung-č' nazývá ty, kteří nepraktikují kultivaci, pojmenováním \"„běžní lidé“\" a stejně jako křesťané, buddhisté a taoisté hovoří o nadpřirozených schopnostech. O nadpřirozených schopnostech mluvil stejně tak zakladatel buddhismu v Indii (Šákjamuni nebo Sidhartha), nebo taoističtí mistři v Číně, či křesťané nebo západní školy magie a také někteří lidé z vědeckých kruhů, ti ovšem označení „sekta“ unikli. Metoda Fa-lun-kung obsahuje podobná vysvětlení lidské intuice a schopností předvídání a vidění minulosti a mnohých dalších „nadpřirozených“ schopností.\n\nPodle zprávy ministerstva zahraničí USA z roku 2005 o mezinárodní náboženské svobodě spojuje Fa-lun-kung aspekty taoismu, buddhismu a meditačních technik a fyzických cvičení čchi-kungu, tradiční čínské cvičební disciplíny s učením zakladatele Li Chung-č'iho. Navzdory duchovnímu obsahu části tohoto učení, se Fa-lun-kung nepovažuje za náboženství, nemá duchovenstvo ani místa k uctívání.\n\nLidé, kteří se Fa-lun-kungu věnují, nebo jiní, kteří k němu směřovali svůj výzkum, poukazují na skutečnost, že samotný Mistr ani praktikující Falun Dafa nemají za cíl vyčleňovat se ze společnosti, nebo jí škodit či jinak rozkládat (čímž se vyznačují právě zmiňované sekty), což potvrzují vlády ve všech zemích, kde lidé meditační praxi Fa-lun-kung praktikují. Zakladatel metody Li Chung-č' v přednáškách zdůrazňuje, že podstatou Fa-lun-kungu je osobní zlepšování a dosažení osobního \"dovršení\" nebo \"spasení\" a také nezištná pomoc ostatním. Přizpůsobení se společnosti a nezasahování do principů společnosti vyžaduje, rovněž kvůli zachovávání stavu běžné lidské společnosti.\n\nČeské stránky Asociace Falun Gong ČR uvádějí názor, že předseda komunistické strany „Ťiang Ce-min použil nálepku sekta, aby z obětí učinil pachatele, vymýtil veřejnou sympatii s Falun Gongem a zpětně ospravedlnil zatýkání desítek tisíc nevinných občanů”.\n\nNa konci 90. let 20. století začaly čínské státní orgány omezovat aktivity spojené s metodou Fa-lun-kung. Jedna z verzí je, že pro ateistický komunistický režim bylo nepohodlné, že se k němu hlásí velké množství lidí, včetně vysokých státních úředníků a členů politbyra.\nV době, kdy Fa-lun-kung upadal v nelibost čínských úřadů, ale ještě předtím, než byl zakázán, se jeho zakladatel přestěhoval do Spojených států.\n\nPočet příznivců Fa-lun-kungu se i tak nadále zvyšoval a vláda bývalého čínského prezidenta Ťiang Ce-mina odhadovala v roce 1999 počet stoupenců na 70 milionů. Ten rok byl počet členů komunistické strany stanoven na 60 milionů. Než byl Fa-lun-kung v červenci 1999 zakázán, jeho příznivci se pravidelně scházeli ke společnému cvičení po celé Číně. V samotném Pekingu bylo údajně více než 2000 takových cvičebních míst. Komunistická strana publikovala v dubnu roku 1999 článek v časopise \"Věda a technologie pro mládež\", v němž označila Fa-lun-kung za pověru a hrozbu pro zdraví, protože praktikující by měli i u vážných nemocí odmítat lékařské ošetření. Přibližně 5000 stoupenců Fa-lun-kungu následně proti obsahu článku demonstrovalo před redakcí časopisu v Tianjinu. Výsledkem bylo zatýkaní a bití účastníků demonstrace ze strany čínské policie. O incidentu později hovořil novinář a spisovatel Ethan Gutmann na tiskové konferenci v Evropském parlamentu, jako o připravené provokaci čínské vlády, která měla záměrně vyvolat protesty na straně Fa-lun-kungu. Kvůli těmto zatčením přišlo 25. dubna 1999 k vládnímu Úřadu pro odvolání 10 až 15 tisíc praktikujících Fa-lun-kungu, tito lidé se odpoledne shromáždili před úřadem, ale bylo jich takové množství, že je policie směřovala do okolních ulic okolo sídla Čínské komunistické strany v Čung-nan-chaj vedle Zakázaného města v Pekingu, kde zůstali do pozdního večera. Shromáždění bylo poklidné, účastníci nedrželi žádné transparenty ani plakáty. Prezident Ťiang Ce-min byl přítomností těchto apelujících údajně znepokojen. Ideologická nadvláda komunistické strany byla podle jeho názoru ohrožena. Ethan Gutmann uvedl, že ve skutečnosti byl již zákaz Fa-lun-gongu naplánován ještě před protestem, který byl vyprovokovaný a měl sloužit jako záminka pro chystaný zákaz.\n\nNásledně čínská vláda Fa-lun-kung zavrhla a postavila ho 20. července 1999 mimo zákon. V současné době je jakákoliv forma podpory nebo praktikování metody Fa-lun-kung v Číně hodnocena jako trestný čin, avšak bez opodstatnění v zákonech, či ústavě, neboť Fa-lun-kung žádné neporušuje. Lidé, kteří se praxi věnují nebo se zastávají pronásledovaných, nebo protestují proti pronásledování, představují významný podíl mezi tamními vězni svědomí. Existují svědectví o tom, že je s nimi zacházeno s krutostí a podle některých zdrojů jsou využíváni jako nedobrovolní dárci orgánů. Vlády, mezinárodní lidsko-právní organizace a vědci považují pronásledování členů Fa-lun-kungu v Číně za neopodstatněné a nezákonné porušování lidských práv. Amnesty International je přesvědčena, že pronásledování je politicky motivované omezení základních svobod. Právníci, kteří přijali právní obhajobu následovníků Fa-lun-kungu, často čelí nátlaku čínských úřadů, fyzickému napadání policejních orgánů nebo věznění.\n\nV roce 2006 publikoval deník The Epoch Times sérii investigativních článků, uvádějících, že čínské vojenské nemocnice ve spolupráci s pracovním táborem Su-ťia-tchun v severovýchodní Číně, provincii Liao-ning, ve městě Šen-jang, zneužívají vězně svědomí z duchovního hnutí Fa-lun-kung (Falun Gong), jako nedobrovolné dárce orgánů ke komerčním transplantacím. Obvinění se nepotvrdila a čínský režim je popřel. V tomtéž roce provedli bývalý kanadský státní tajemník David Kilgour a advokát David Matas na žádost nevládní organizace CIPFG vlastní nezávislé vyšetřování obvinění, a následně agentuře Reuters i Českému rozhlasu potvrdili, že podle jejich závěrů jsou obvinění pravdivá a zneužívání vězňů svědomí z Fa-lun-kungu skutečně probíhá v řadě čínských nemocnic s vědomím čínského režimu. Kilgour a Matas shrnuli své vyšetřování ve zprávě Krvavá sklizeň (Bloody Harvest, prvotní verze vyšla r. 2006, přepracovaná v r. 2007). Čínský režim závěry zprávy opakovaně popřel v červenci 2006 a dubnu 2007, trval na tom, že Čína se řídí principy Světové zdravotnické organizace, které zakazují prodej lidských orgánů bez písemného souhlasu dárců, zároveň však neposkytl žádné statistiky či údaje, které by zprávu vyvrátily. Zpráva byla v Rusku a Číně zakázána.\n\nObvinění opakovaně projednával Evropský parlament (2006, 2008, 2010 a 2013) a následně také Ministerstvo zahraničí USA (2012) a Kongres USA (2014). Tyto instituce uznaly předložené důkazy jako důvěryhodné a schválily rezoluce vyzývající čínský režim k neprodlenému ukončení praktik, započetí nezávislého vyšetřování, propuštění vězněných následovníků Fa-lun-kungu a stíhání viníků. Obvinění byla nyní rozšířena také o informace, že stejným způsobem jsou podle vyšetřovatelů zneužívány další skupiny čínských vězňů svědomí – křesťané, Tibeťané a Ujgurové.\n\nOd roku 2006 žádalo několik zvláštních zpravodajů OSN čínskou vládu o podání vysvětlení ke vzneseným obviněním a o jejich vyvrácení. V listopadu 2008 vznesla kritiku vůči nedostatečné evidenci transplantací v Číně také OSN a ve své zprávě vyzvala Čínu, aby provedla nezávislé vyšetřování tvrzení, že byli někteří následovníci Fa-lun-kungu mučeni a že jim byly násilně odebrány tělesné orgány, anebo pověřila vyšetřováním třetí stranu. Dále, aby přijala opatření, jež by odhalila zodpovědné osoby a vedla k jejich trestnímu stíhání.\n\nČínské úřady v odezvě na žádosti OSN informace nepředložily a popřely, že by měly jakékoliv statistiky transplantací orgánů za období 2000–2005. Dále prohlásily, že data, z nichž zpráva OSN vychází, pocházejí z knihy Krvavá sklizeň od Kilgoura a Matase a nejsou doložená. Možnost nezávislého vyšetřování čínský režim nepřipustil.\n\nReligionista docent Zdeněk Vojtíšek uvádí, že existují výhrady zakladatele Fa-lun-kungu k homosexualitě, feminismu a míšení ras. O míšení ras hovoří z hlediska duchovního původu každé rasy, který má (podle toho, jak někteří chápou jeho učení) základ u různých božstev, jež vytvořila různé lidské rasy ke svému obrazu – bílí bohové, černí bohové, žlutí bohové a další – a z tohoto hlediska může mít smíšení ras určitý dopad v duchovní sféře; tvrdí však, že on může míšencům tento stav napravit.\n\n"}
{"id": "113160", "url": "https://cs.wikipedia.org/wiki?curid=113160", "title": "Aletschský ledovec", "text": "Aletschský ledovec\n\nAletschský ledovec ()\nje ledovec ve švýcarských Alpách. Jedná se o největší údolní ledovec v Alpách. Na počátku 90. let minulého století měl délku 24 kilometrů a rozlohu 129 km².\nV současnosti se uvádí délka ledovce 23 kilometrů a rozloha 82 km².\nAletschský ledovec obsahuje až 4 % pitné vody v Evropě. Od roku 2001 je zapsán na seznam světového dědictví UNESCO pod názvem „Švýcarské Alpy Jungfrau-Aletsch“. Sbíhá ze sedla mezi štíty Jungfrau a Mönch ve výšce přibližně 3 450 m až do údolí horního toku Rhôny.\n\nHlavní část ledovce vzniká v údolí Konkordiaplatz, kde se sbíhají čtyři menší ledovce (Grosse Aletschfirn ze západní strany, Jungfraufirn ze severozápadu, Ewigschneefeld ze severní strany a Grüneggfirn z východní strany). Hloubka sněhu dosahuje přibližně 900 m. Na začátku je šířka ledovce přibližně 1,5 km a pohybuje se rychlostí 180 m ročně jihovýchodně do údolí Rhôny. Nejnižší část ledovce Aletsch je z velké části pokryta nánosy a středními morénami. Ledovec končí nedaleko pod hranicí zalesnění, kde voda roztávajícího se sněhu slouží k pohonu turbín vodní elektrárny v údolí Massa a poté vtéká do Rhôny.\n\nTaké tento ledovec je – podobně jako mnoho jiných ledovců – postižen táním. Svého maxima dosáhl roku 1860. Od roku 1880 ustoupil o 2,600 m. Rychlost tání se ještě zvýšila po roce 1980. Nyní již zbývá pouze 30% původního ledovce.\n\nNad ledovcem u Konkordiaplatz stojí turistická chata Konkordiahütte. Postavena je na úpatí západního hřebenu hory Gabelhorn. Slouží turistům při túrách po ledovci, skialpinisté ji využívají jako základnu k výstupům na hory Jungfrau, Mönch a další.\n\n"}
{"id": "113164", "url": "https://cs.wikipedia.org/wiki?curid=113164", "title": "Borecké jezero", "text": "Borecké jezero\n\nBorecké jezero je jezero vzniklé v 90. letech 20. století zatopením pískovny v lese Borek mezi Císařskou Kuchyní, Mochovem a Přerovem nad Labem v okrese Praha-východ ve Středočeském kraji v Česku. Má rozlohu 0,095 ha. Je 50 m dlouhé a 25 m široké. Leží v nadmořské výšce 197 m.\n\nOkolí jezera je porostlé lesem Borek. V jezeře se předpokládá výskyt rostlin a živočichů typických pro tento biotop. K odbornému průzkumu však do dnešních dní nedošlo. Na západní straně za tokem řeky Výmola na les Borek navazuje druhá vytěžená pískovna Cucovna, která byla v 80. letech zaplavena. Dnes je oblíbeným hnízdištěm vodních ptáků a uvažuje se o vyhlášení tohoto místa přírodní památkou.\n\nJezero nemá povrchový přítok ani odtok. Náleží k povodí Výmoly.\n\nK jezeru nevede žádná značená cesta. Okolní les je přístupný po polních cestách:\n\nPodobně jako další pískovny v Polabí, i ta na Borku byla využívána zejména v 70. letech 20. století k těžbě písku určeného pro výstavbu pražského metra. Po vytěžení písku v 80. letech byla vzniklá prohlubeň nejprve využívána jako skládka komunálního odpadu, později byla zavezena a výše uvedeným způsobem rekultivována.\n"}
{"id": "113169", "url": "https://cs.wikipedia.org/wiki?curid=113169", "title": "Aldwych", "text": "Aldwych\n\nAldwych je ulice v londýnském obvodu Westminster. Ulice tvoří oblouk spojený na západě s ulicí Strand, Fleet Street a Kingsway na severu.\n\nJméno ulice pochází ze staroanglických slov \"eald\" a \"wic\" znamenající \"starý venkovský statek\" (odkazující na osadu ležící mimo hradby, v té době na nábřeží Temže). Poprvé bylo toto jméno zaznamenáno roku 1211.\n\nV ulici se nachází mimo jiné London School of Economics, Bush House, Aldwych Theatre, Duchess Theatre a hotel Waldrof.\n\nPoblíž kostela \"St. Clement Danes \" stojí od roku 1905 socha bývalého premiéra Williama Ewarta Gladstoneho.\n\nDopravní spojení – metro - Temple, Holborn; stanice Aldwych v ulici Strand je od roku 1994 uzavřena.\n"}
{"id": "113170", "url": "https://cs.wikipedia.org/wiki?curid=113170", "title": "Baker Street", "text": "Baker Street\n\nBaker Street je ulice ve čtvrti Marylebone v londýnském obvodu Westminster. Je známá ve vztahu k fiktivní postavě Sherlocka Holmese, který bydlel v domě číslo 221B což je adresa, která nikdy neexistovala.\n\nUlice byla pojmenována po staviteli Williamu Bakerovi, který tuto ulici postavil v 18. století. Původně zde bydleli příslušníci vyšší společenské třídy ale v současnosti se zde nachází obchodní objekty.\n\nBaker Street je rušnou dopravní tepnou vedoucí od Regent's Parku, protínající Marylebone Road a ústící na Portman Square.\n\nV ulici se nachází stanice metra Baker Street a oddělení ztrát a nálezů společnosti Transport for London.\n\nVýznamné instituce:\n\n"}
{"id": "113171", "url": "https://cs.wikipedia.org/wiki?curid=113171", "title": "Bishopsgate", "text": "Bishopsgate\n\nBishopsgate je ulice a čtvrť na východě londýnského obvodu City. Čtvrť a ulice byly pojmenovány po bráně v londýnských hradbách, které postavili Římané okolo \"Londinia\" (název Londýna v době vlády Římanů) na ochranu města.\n\nUlice Bishopsgate vede na sever od \"Gracechurch Street\" k \"Norton Folgate\" a tvoří část komunikace \"A10\". Nejbližší stanice metra a železnice je Liverpool Station.\n\nVýznamné instituce a události:\n\n"}
{"id": "113172", "url": "https://cs.wikipedia.org/wiki?curid=113172", "title": "Bond Street", "text": "Bond Street\n\nBond Street je významná obchodní ulice ve čtvrti Mayfair v londýnském obvodu Westminster na jih od Oxford Street a na sever od Piccadilly. Bond Street je obchodním centrem módního oblečení již od 18. století a zboží prodávané na této ulici patří exkluzivnějším značkám než na okolních Oxford Street a Regent Street. Ve skutečnosti existují dvě části – \"New Bond Street\" a \"Old Bond Street\", ale toto rozdělení se v běžném životě nepoužívá.\n\nUlice dostala jméno po siru Thomasi Bondovi, čelném představiteli sdružení stavebníků, který roku 1863 koupil na Piccadilly Claredon House, dům nechal zbořit a v okolní oblasti začal stavět. Postavil také blízkou \"Dover Street\" a \"Albemarle Street\". V té době byla výstavba ve čtvrti Mayfair teprve v počátku. Postup stavebních prací směřoval od jihu na sever, což vysvětluje označení jednotlivých částí Bond Street.\n\nV určitém období byla tato ulice známá jako sídlo exkluzivních obchodníků s uměním, soustředěných kolem kanceláře aukční společnosti Sotheby's, která zde sídlila více než sto let. V současnosti větší část ulice lemují módní butiky a klenotnictví nejznámějších světových značek. V ulici se také nachází netradiční socha Winstona Churchilla a Franklina D. Roosevelta, kteří jsou zachyceni sedíce na lavičce v družném rozhovoru.\n\nV posledním období vyrostla Bond Street, jako středisku obchodů s módním oblečením, konkurence na asi dva kilometry vzdálené Sloane Street ve čtvrti Knightsbridge.\n"}
{"id": "113173", "url": "https://cs.wikipedia.org/wiki?curid=113173", "title": "Mzda", "text": "Mzda\n\nMzda je odměna za práci v pracovním poměru, vyplácená ve výplatním termínu (zpravidla měsíčně) zpětně. Může se skládat z těchto složek: základní mzda, náhrady mzdy a výkonnostní složky mzdy. Jedná se o peněžité plnění a plnění peněžité hodnoty (naturální mzda) poskytované zaměstnavatelem zaměstnanci. Na rozdíl od platu je vyplácena v soukromém sektoru, zatímco plat náleží jen zaměstnancům zákonem určených institucí, tedy státním zaměstnancům a zaměstnancům ÚSC, příspěvkových organizací, školských právnických osob atd. Plat je obecně vyplácen z veřejných rozpočtů, mzda obecně z jakýchkoli peněz, úžeji, jako opak platu, pouze ze soukromých peněz.\n\nZa analytické účty k účtu 331-zaměstnanci se považují mzdové listy, které se vyhotovují pro každého zaměstnance na období jednoho roku. Pro daňové účely musí obsahovat základní údaje o zaměstnanci (např. jméno a příjmení, rodné číslo, bydliště, rodná čísla osob, na které uplatňují slevy na dani a jiné údaje) a za každý kalendářní měsíc údaje o:\nZa kalendářní rok pak součet těchto údajů\n\n\n\nZpravidla, zejména u dlouhodobých zaměstnání, se kombinuje více složek mzdy podle uvedených druhů mezd (kombinovaná mzda).\n\nPodklady pro výpočet měsíční mzdy (docházky pracovníků, neschopenky, potvrzení o ošetření člena rodiny, dovolenky a ostatní doklady nezbytné pro výpočet měsíční mzdy) se zpracovávají nejpozději poslední pracovní den příslušného měsíce.\n\nMzdy hrazené z grantů, výzkumných záměrů, účelových dotací a ostatních účelových prostředků se účtují zvlášť, a to případně i poměrná část mzdy dané osoby.\n\nJe hrubá mzda spolu s pojistným placeným zaměstnavatelem (24,8 % sociální a 9 % zdravotní). Z této mzdy se vypočítává daňový základ.\n\nhrubá mzda - sociální zabezpečení 6,5 % (2009 - 6,5 %) - zdravotní pojištění 4,5 % - daň po slevě.\n\n\nRoční zúčtování daně z příjmu fyzických osob provádí zaměstnavatel při splnění zákonných podmínek. Někdy ale toto zúčtování daně zaměstnavatelem není ze zákona možné, a proto zaměstnanec sám podává daňové přiznání, kde uvádí příjem ze závislé činnosti, příjem z podnikání, příjem z kapitálového majetku, příjem z pronájmu a ostatní příjem.\n\n\n\n"}
{"id": "113174", "url": "https://cs.wikipedia.org/wiki?curid=113174", "title": "Drury Lane", "text": "Drury Lane\n\nDrury Lane je ulice ve čtvrti Covent Garden vedoucí mezi londýnskými obvody Camden a Westminster.\n\nUlice vede od High Holborn na severu k Aldwych na jihu.\n\nPojmenována byla po rodině Druryů, vlastnících zde rozsáhlý dům v době vlády Tudorovské dynastie. V 16. a 17. století byla významnou ulicí ale v 18. století tato oblast upadala a stala se centrem prostituce a barů pochybné úrovně.\n\nJméno ulice je používáno ve vztahu k \"Theatre Royal, Drury Lane\", které zde sídlilo od 17. století. Na Drury Lane se také nachází \"New London Theatre\".\n"}
{"id": "113176", "url": "https://cs.wikipedia.org/wiki?curid=113176", "title": "Euston Road", "text": "Euston Road\n\nEuston Road je velmi důležitou a rušnou dopravní tepnou v centru Londýna. Tvoří část \"New Road\" (\"A501\") z Paddingtonu do Islingtonu, která byla vybudovaná jako obchvat na severu Londýna ve 40. letech 18. století, ale v současnosti v důsledku rozvoje Londýna je považována za komunikaci centrální části. Roku 2002 si Greater London Authority objednala plán na její renovaci u významné architektonické společnosti \"Terry Farrell and Partners\".\n\nUlice vede ze západu na východ od Marylebone Road po Pentonville Road. Silnice je vybavena s ohledem na velmi rušný provoz třemi jižními pruhy, přesto se zde v průběhu větší části dne tvoří zácpy.\n\nUlice tvoří hranici zóny London Congestion Charge. To znamená, že řidiči jedoucí po této ulici nemusí platit, ale pokud vjedou na jih od ní je po nich požadován poplatek. Ulice také označuje hranici zóny 1 používané v systému Travelcard společnosti Transport for London.\n\nNa Euston Road se nachází Britská knihovna – národní knihovna Velké Británie, Euston Tower - 124 m vysoký mrakodrap, nová i stará budova \"Wellcome Trust\" – charitativní organizace zabývající se medicínským výzkumem a \"University College Hospital\".\n"}
{"id": "113177", "url": "https://cs.wikipedia.org/wiki?curid=113177", "title": "Macumae", "text": "Macumae\n\nMacumae (松前町; \"Macumae-čó\") je město v okrese Macumae v podprefektuře Ošima na ostrově Hokkaidó v Japonsku.\n\nV bývalém sídelním městě rodu Macumae (han) stojí hrad Macumae. Ten byl postaven v období Edo a je proto velmi neobvyklý pro Hokkaidó.\n\nK 31. březnu 2008 mělo město 9 967 obyvatel, hustotu osídlení 36,51 ob./km² a celkovou rozlohu 293,09 km².\n\n"}
{"id": "113179", "url": "https://cs.wikipedia.org/wiki?curid=113179", "title": "Fleet Street", "text": "Fleet Street\n\nFleet Street je známá londýnská ulice pojmenovaná po řece Fleet. Do 80. let 20. století byla centrem britského tisku. Ačkoli se z této ulice odstěhovala roku 2005 poslední zpravodajská společnost Reuters, zůstává pojem \"Fleet Street\" stále synonymem britského tisku. V současnosti je ulice spíše spojována se soudy a soudními kancelářemi.\n\nFleet Street v minulosti spojovala City s Westminsterem. Délka ulice vyznačuje expanzi City ve 14. století. Její východní konec je místem, kde ve středověku protékala kolem londýnských hradeb řeka Fleet; na jejím západním konci stojí Temple Bar, stanovující současné hranice City.\n\nNa jižní straně ulice leží komplex budov Temple, původně patřící řádu Templářů; stojí zde dvě významné právnické koleje – Inner Temple a Middle Temple. V blízkém okolí má své sídlo i řada právnických kanceláří.\n\nVydávání novin začalo na Fleet Street kolem roku 1500, kdy žák Williama Caxtona Wynkyn de Worde založil poblíž \"Shoe Lane \"tiskárnu. Přibližně v téže době založil Richard Pynson poblíž kostela St Dunstan's vydavatelství a tiskárnu. Postupně se přidávali další vydavatelé, zaměření na právnickou tematiku. Prvním deníkem na světě byl \"Daily Courant\", který vycházel na Fleet Street od března roku 1702.\n\nTraduje se, že v ulici vraždil proslulý holič Sweeney Todd, známý ze stejnojmenného filmu \"Sweeney Todd: Ďábelský holič z Fleet Street\".\n"}
{"id": "113180", "url": "https://cs.wikipedia.org/wiki?curid=113180", "title": "Haymarket", "text": "Haymarket\n\nHaymarket je ulice v londýnském obvodu Westminster. Vede ze severu od Piccadilly Circus na jih k Pall Mall. V ulici se nachází mnoho prvotřídních restaurací, dvě divadla (\"Haymarket Theatre\" a \"Her Majesty's Theatre\"), kino a New Zealand House.\n\nHaymarket je součástí West Endu – oblasti s velkou koncentrací divadel již od 17. století. \"Queen's Theatre\", navržené Johnem Vanburghem, postavené roku 1705 bylo původně určeno pro dramatické umění ale vzhledem ke kvalitní akustice bylo od roku 1710 využíváno pro operu. Původní budova divadla shořela roku 1790 a i další královské divadlo postavené na tomto místě shořelo. Současná budova divadla pochází z roku 1897.\n\nV dřívější době byla ulice Haymarket i centrem prostituce.\n\nHaymarket vede paralelně s Regent Street a obě jsou jednosměrné. Zatímco Regent Street odvádí provoz z jihu na sever Haymarket je naopak průjezdná ze severu na jih. Obě silnice jsou součástí \"A4\", která spojuje centrum Londýna se západem země.\n"}
{"id": "113182", "url": "https://cs.wikipedia.org/wiki?curid=113182", "title": "Charing Cross Road", "text": "Charing Cross Road\n\nCharing Cross Road je ulice v londýnském obvodu Westminster. Vede od Trafalgar Square do \"St Giles' Circus\". Jméno ulice získala po památníku na Charing Cross, který nechal postavit Eduard I. na památku své manželky Eleanory Kastilské.\n\nUlice je známá svými specializovanými knihkupectvími a antikvariáty. V úseku mezi stanicí metra Leicester Square a \"Cambridge Circus\" sídlí známá knihkupectví například \"Zwemmer's\" (knihy o umění) a \"Murder One\" (detektivky). Většina těchto obchodů sídlí na přízemí domů, které vlastní stavební asociace a tyto společnosti v roce 2001 znatelně zvýšily nájemné. To vedlo k tomu, že některé společnosti své obchody uzavřely a některé antikvariáty se přestěhovaly k \"Cecil Court\".\n\nBlíže ke \"Cambridge Circus\" se nacházejí obchody s širším sortimentem zboží například \"Borders\", \"Blackwell's\" a \"Foyles\". Známé jsou také obchody s hudebním sortimentem na \"Denmark Street\". Na Charing Cross Road se nachází i hudební sál \"Astoria\" a \"St Martin's Arts College\" a socha Edith Cavellové.\n"}
{"id": "113185", "url": "https://cs.wikipedia.org/wiki?curid=113185", "title": "Rekord", "text": "Rekord\n\nRekord je označení pro nejlepší výsledek v nějaké oblasti a oboru lidské činnosti. Nejčastěji se o rekordech hovoří v oblasti sportu.\n\nNejlepší sportovní výsledek na světě se nazývá světový rekord. Světový rekord pak obvykle znamená i nový záznam v příslušné evidenci o tomto unikátním výkonu, který ještě nebyl nikým na světě překonán nebo dosažen. Klasické světové rekordy jsou známy zejména z oficiálních sportovních disciplín, především z lehké atletiky, plavání, rychlostní kanoistiky, veslování, vzpírání, dráhové cyklistiky, rychlobruslení, letů na lyžích a dalších individuálních i skupinových sportů, u kterých lze zajistit nebo garantovat alespoň přibližně srovnatelné podmínky příslušného sportoviště. U některých sportů může při vytvoření nového světového rekordu sehrát svoji roli i vyšší nadmořská výška příslušného sportoviště, velmi znatelné je to například v rychlobruslení, kde se s rostoucí nadmořskou výškou výrazně mění kvalita ledu (rychlobruslařská dráha je prý v takových podmínkách o něco málo rychlejší). Vyšší nadmořská výška sportoviště však svůj vliv může mít i lehké atletice a dalších sportech.\n\nSvětové rekordy také mohou mít různou váhu a hodnotu podle počtu lidí, kteří se o takový rekord pokoušejí. Například prestižní rekord v běhu na 100 metrů má mnohem větší hodnotu než rekord v hodu do dálky nějakým nezvyklým předmětem, například flintou.\n\nNa národní úrovni existují národní rekordy, každý člověk si může zaznamenat své osobní rekordy. Sportovci v juniorském věku (do 21 let) dosahují tzv. juniorských rekordů, sportovci ve veteránském věku (nad 40 let) pak mohou dosáhnout veteránského rekordu. Rekordy mohou být hodnoceny i v rámci jedné periodicky pořádané sportovní události, například rekord mistrovství světa, olympijský rekord, rekord mítinku.\n\nRekordy dosahované ve sportu mohou mít i některá další sportovně-technická omezení daná pravidly a platnými regulemi příslušného sportu. Například rekord v lehké atletice nemůže být uznán pokud byl vytvořen s nedovolenou podporou větru nebo za pomocí nepovoleného sportovního náčiní, rekord v dráhové cyklistice nemusí být uznán pokud byl dosažen na neschváleném typu jízdního kola, rekord v plavání nemusí být uznán, pokud byl dosažen za pomocí speciální plavecké kombinézy atd.\n\nRekordy z mnoha oborů obsahuje Guinnessova kniha rekordů.\n\nČeský ekvivalent slova je „záznam“ nebo „záznam v Guinessově knize“ (myšleno v daném kontextu).\n"}
{"id": "113187", "url": "https://cs.wikipedia.org/wiki?curid=113187", "title": "Mall (Londýn)", "text": "Mall (Londýn)\n\nMall je ulice v londýnském obvodu Westminster. Vede od Buckinghamského paláce (od památníku královny Viktorie) po Admirality Arch u Trafalgar Square. V neděli, o svátcích a při konání ceremoniálních akcí bývá uzavřena.\n\nNa jižní straně ulice se rozprostírá St. James's Park a na severní straně se nachází Green Park, St James's Palace a Clarence House. Na východní straně se kříží s Horse Guards Parade, kde se odehrává střídaní stráží.\n\nMall byla vytvořena jako ulice pro pořádání ceremonií, po vzoru podobných ulic v jiných městech, koncem 19. a začátkem 20. století. Součástí výstavby této ulice byla i obnova fasády Buckinghamského paláce a stavba památníku královny Viktorie.\n\nBěhem oficiální návštěvy hlavy cizího státu, panovník a návštěva projíždí v doprovodu stráží po Mall, která je ozdobena státními vlajkami Velké Británie a vlajkami státu z něhož pochází návštěva.\n\nV průběhu oslav zlatého jubilea královny Alžběty II. se zde shromáždilo více než milion lidí, aby vzdali hold své královně a její rodině, která je pozdravovala z balkónu Buckinghamského paláce.\n"}
{"id": "113188", "url": "https://cs.wikipedia.org/wiki?curid=113188", "title": "Seznam letišť v Česku", "text": "Seznam letišť v Česku\n\nTento seznam obsahuje všechna letiště v Česku, která měla kdy přidělen ICAO kód letiště, tedy i některá vojenská, tovární, bývalá vojenská a zrušená letiště. Vedle nich ovšem existuje velké množství dalších zemědělských letišť, nouzových ploch apod.\n\n\n"}
{"id": "113195", "url": "https://cs.wikipedia.org/wiki?curid=113195", "title": "Marylebone Road", "text": "Marylebone Road\n\nMarylebone Road je důležitou dopravní tepnou v centru Londýna v obvodu Westminster. Vede ve směru východ – západ od Euston Road u Regent's Parku po \"A40\" u Paddingtonu.\n\nSilnice je vybavena s ohledem na velmi rušný provoz třemi jízdními pruhy. Je součástí vnitřního londýnského okruhu a tvoří hranici zóny London Congestion Charge. Většina vozidel opouštějících Londýn směrem na \"Midlands\" a sever Anglie projíždí touto ulicí a tak se zde v průběhu dne tvoří dopravní zácpa.\n\nV ulici se nacházejí dvě významné turistické atrakce – Muzeum voskových figurín Madame Tussaud a Londýnské planetárium.\n\nPojmenování ulice pochází z jména kostela \"St Marys\", který stál na břehu malého potoka (anglicky \"stream\" nebo \"bourne\") nazývaného \"tybourne\" v oblasti pojmenované po řece Tyburn. Kostel a oblast, ve které stál, dostala jméno \"St Mary at the bourne\" což bylo časem zkráceno na \"Marylebone\".\n"}
{"id": "113196", "url": "https://cs.wikipedia.org/wiki?curid=113196", "title": "Millbank", "text": "Millbank\n\nMillbank je londýnská čtvrť na východ od Pimlico a na jih od Westminsteru. Oblast dostala své jméno po mlýnu patřícímu blízkému Westminsterskému opatství. V 19. století byla nejvýraznější dominantou čtvrti věznice \"Millbank Prison\" určená pro vězně, kteří byli deportováni do britských kolonií.\n\nMillbank je také jméno ulice vedoucí podél severního břehu Temže, vedoucí na sever od Vauxhall Bridge Road až po \"Abington Street\". Ulice byla vytvořena jako součást rekonstrukce nábřeží řeky v polovině 19. století.\n\nVzhledem k blízkosti Westminsterského paláce má na této ulici své kanceláře mnoho poslanců parlamentu.\n\nGalerie Tate Britain se nachází blíže jižnímu konci ulice u Vauxhal Bridge.\n\nV době před všeobecnými volbami roku 1997 zde měla v Millbank Tower své sídlo i Labouristická strana Velké Británie. Výše nájmu 1 milión liber ročně však přiměla tuto stranu roku 2001 k přestěhování jejich kanceláří na \"Old Queen Street\".\n\nŘeditelství významné britské chemické společnosti ICI se nacházelo v Millbank Tower až do jeho přesunutí na \"Manchester Square\".\n\nSvé sídlo zde, naproti Westminsterskému paláci, má i Millbank Studios - nezávislá rozhlasová společnost. Odsud vysílá většinu reportáží z parlamentu mnoho stanic včetně BBC, Sky News nebo ITV. Sousední \"College Green\" je používána pro rozhovory s politiky.\n"}
{"id": "113197", "url": "https://cs.wikipedia.org/wiki?curid=113197", "title": "Oxford Street", "text": "Oxford Street\n\nOxford Street je hlavní dopravní tepnou londýnského obvodu Westminster a jednou z nejznámějších obchodních ulic světa. Vede zhruba od Mramorového oblouku na rohu Hyde Parku přes \"Oxford Circus\" k \"St Giles' Circus\", kde se spojuje s Charing Cross Road a \"Tottenham Court Road\". Na východ od tohoto náměstí se jmenuje \"New Oxford Street\" a končí u \"High Holborn\". Oxford Street se protíná s jinými známými londýnskými ulicemi, jako například Bond Street a Regent Street.\n\nUlice vede stejným směrem jako původní silnice postavená Římany spojující Hampshire a Colchester. V té době byla jednou z nejvýznamnějších spojnic Londýna s okolím.\n\nV období mezi 12. stoletím a rokem 1782 byla nazývána \"Tyburn Road\" (pojmenování po řece Tyburn, která tekla bezprostředně na jih od ní a nyní teče pod ní), \"Uxbridge Road\" a \"Worcester Road \". Byla známá jako cesta pro vězně z \"Newgate Prison\" na Tyburnské popraviště poblíž Mramorového oblouku.\n\nNa konci 18. století mnoho pozemků v jejím okolí koupil hrabě z Oxfordu a zahájil zde stavební práce. Brzy se tato oblast stala atraktivní zónou zábavy a rozptýlení. V 19. století se ulice stala známou svými obchody.\n\nOxford Street je považována za jednu z nejznámějších ulic pro nákupy, místem, kde se nachází velká obchodní centra i mnoho malých obchůdků. Je hlavní nákupní tepnou v Londýně, i když není oblastí s nejluxusnějším zbožím. Je, spolu s Regent Street a Bond Street a mnoha dalšími menšími ulicemi, částí většího obvodu se značnou koncentrací obchodů. Dalším známým nákupním centrem je Knightsbridge se známým obchodním domem Harrods.\n\nPro mnoho britských obchodních společností jsou jejich centra na Oxford Street vlajkovou lodí, používanou pro předváděcí akce.\n\n\nKaždé Vánoce je ulice ozdobena řadou světelných řetězů. V polovině listopadu vybraná celebrita zapíná ozdobná světla a tato událost je velmi sledovaná. Světla zdobí ulici až do 6. ledna následujícího roku.\n\nTradice slavnostního rozsvěcení světel trvá od roku 1959, pět let poté, co se začala podobná akce konat na sousední Regent Street. V letech 1967 až 1978, v době recese, se ozdobná světla na ulici nerozsvěcela.\n\nMezi celebrity, které rozsvítily vánoční světla na Oxford Street, patří například Westlife, Emma Watson, Enrique Iglesias, Blue, S Club 7, Ronan Keating, Spice Girls, Linford Christie, Cliff Richard, Bob Geldof a jiní.\n\n"}
{"id": "113198", "url": "https://cs.wikipedia.org/wiki?curid=113198", "title": "Pall Mall (Londýn)", "text": "Pall Mall (Londýn)\n\nPall Mall (vyslovováno přibližně \"pel mel\") je ulice v londýnském obvodu Westminster. Vede paralelně s Mall od \"St. James's Street\" až po Haymarket. Je částí dopravní tepny \"A4\".\n\nUlice je známá svými pánskými kluby vybudovanými v 19. a počátkem 20. století. Mezi ně patří například – \"Athenaeum\", \"Travellers Club\", \"Reform Club\", \"United Services Club\", \"Oxford & Cambridge Club\" a \"Royal Automobile Club\".\n\nV minulosti byla také centrem krásného umění. Na počátku 19. století se zde nacházely Royal Academy of Arts, Národní galerie i aukční síň Christie's. Na ulici také v minulosti sídlilo Ministerstvo války (v budovách Cumberland House).\n\nTéměř všechny pozemky na jižní straně Pall Mall patří královskému dvoru již několik století. Na západním konci ulice se nachází St James's Palace. Hned vedle stojí \"Marlborough House\", který byl po určitou dobu královskou rezidencí.\n\nDalšími architektonický zajímavými stavbami na Pall Mall jsou Schomberg House a Buckingham House - londýnské sídlo vévody z Buckinghamu (nezaměňovat s Buckinghamským palácem, který byl původně také nazýván Buckingham House).\n\nJméno ulice pochází z názvu míčové hry, která zde byla hrána v 17. století.\n"}
{"id": "113200", "url": "https://cs.wikipedia.org/wiki?curid=113200", "title": "Piccadilly", "text": "Piccadilly\n\nPiccadilly je důležitá ulice v londýnském obvodu Westminster vedoucí ze západu od Hyde Parku k Piccadilly Circus. Je součástí dopravní tepny západní části Londýna \"A4\". Na jih od její východní části se rozkládá čtvrť St. James's, zatímco na západní straně hraničí s Green Parkem. Na sever od ní se nachází čtvrť Mayfair.\n\nV ulici se nachází obchod společnosti Fortnum & Mason, Royal Academy of Arts, hotel Ritz, knihkupectví \"Hatchards\", velvyslanectví Japonska a velvyslanectví Malty. Jeden z významných prodejců módního oblečení minulosti, společnost \"Simpsons\", zde provozovala svůj obchod od 30. let 20. století až do roku 1999. V současnosti se v tomto obchodním domě nachází knihkupectví společnosti \"Waterstone's\".\n\nTrasa metra Piccadilly je pojmenovaná po této ulici a část této trasy vede pod ní. Z ulice, nebo z její bezprostřední blízkosti, je přístup ke stanicím Piccadilly Circus, Green Park a Hyde Park Corner.\n\nUlice byla pojmenována po domu patřícímu Robertu Bakerovi, krejčímu známému prodejem \"piccadil\", což bylo označení pro různé druhy límců. Tento krejčí koupil rozsáhlé pozemky v západním Londýně a okolo roku 1612 postavil rozsáhlý dům, který byl brzy znám jako \"Piccadilly Hall\".\n\nPo obnově monarchie roku 1660 se v oblasti Piccadilly a na sever od ní rozvíjela stavební aktivita a z obvodu se stala módní čtvrť. V 17. století zde bylo postaveno mnoho výstavných panských sídel, například Clarendon House, Burlington House, Albany, Apsley House, Bath House a Cambridge House. Své domy si zde nechalo postavit i několik členů Rotschildovy rodiny. Ve 20. letech 20. století však byla většina těchto domů zbořena nebo je využívaly různé instituce.\n\nV současnosti se v ulici nachází několik známých luxusních hotelů, omezený počet kanceláří a několik luxusních bytů. Ačkoli má na Piccadilly své obchody několik společností, nepatří mezi významné londýnské nákupní oblasti. Piccadilly je jednou z nejširších a nejpřímějších ulic západního Londýna, a tak je významná hlavně jako dopravní tepna.\n\n"}
{"id": "113202", "url": "https://cs.wikipedia.org/wiki?curid=113202", "title": "Škola čar a kouzel v Bradavicích", "text": "Škola čar a kouzel v Bradavicích\n\nŠkola čar a kouzel v Bradavicích, zkráceně Bradavice (anglicky \"Hogwarts School of Witchcraft and Wizardry\", zkráceně \"Hogwarts\") je kouzelnická škola v příbězích o Harrym Potterovi.\n\nŠkola byla před více než tisíci lety založena čtyřmi největšími čarodějkami a čaroději té doby – Godrikem Nebelvírem, Helgou z Mrzimoru, Rowenou z Havraspáru a Salazarem Zmijozelem. Podle nich byly pojmenovány čtyři koleje – Nebelvír, Mrzimor, Havraspár a Zmijozel. Heslem školy je \"Draco dormiens nunquam titillandus\" – „Nikdy nelechtej spícího draka“. Existuje také hymna Bradavic. Škola je rozlehlá, stojí na skále nad jezerem někde ve Skotské vysočině. Mudlům se díky kouzlu jeví jako zřícenina a bojí se tam chodit. Studenti se do školy dostanou vlakem, který odjede 1. září z londýnského nádraží King's Cross vždy v jedenáct hodin z nástupiště 9 a 3/4.\n\nŽáci jsou do kolejí zařazováni první večer před Slavnostní hostinou hned po příjezdu. Zástupce/zástupkyně ředitele vyvolává postupně jména nových žáků, vyvolaný si vždy sedne na stoličku a na hlavu je mu položen Moudrý klobouk, který rozhodne, do jaké koleje žák patří.\n\nHavraspár (v originálu Ravenclaw, spojení slov \"raven\" – krkavec či havran a \"claw\" – pařát, spár) byl založen Rowenou z Havraspáru. Kolejními barvami jsou modrá a bronzová (ve filmech modrá a stříbrná), erbovním zvířetem je orel. Ředitelem koleje je Filius Kratiknot, který je zároveň profesorem kouzelných formulí. Kolejním duchem je Šedá dáma, což je dcera Roweny z Havraspáru, vlastním jménem Helena z Havraspáru. Památkou po Roweně je diadém, (který ukradla Helena své matce) ze kterého udělal lord Voldemort svůj viteál. Později byl ale diadém zničen zložárem a s ním zanikla i další část Voldemortovy duše. Havraspárská společenská místnost se nachází v západní věži hradu. Vchodem jsou dveře bez kliky s klepadlem v podobě havrana. Po klepnutí vydá klepadlo otázku, na kterou je nutné odpovědět. Pokud se otázka zodpoví tak, aby se klepadlu zdála moudrá, dveře se otevřou, pokud ne, musí dotyčný počkat na někoho, kdo na otázku uspokojivě odpoví. Otázky se mění. Společenská místnost Havraspáru je větší a vzdušnější než nebelvírská. Rowena z Havraspáru byla dle Moudrého klobouku „zrozená v lůně hor“, což by snad mohlo odpovídat Skotsku. Nejlepší přítelkyně Helgy z Mrzimoru byla obdařena mimořádnou inteligencí a neuvěřitelnou kreativitou, mimo jiné vymyslela pohyblivé bradavické schodiště. Rowena měla minimálně jedno dítě, a to dceru Helenu z Havraspáru. Šedou dámu můžete spatřit v 7 díle v druhé části - Relikvie smrti. Do Havraspáru chodily např. Lenka Láskorádová nebo Cho Changová.\n\nMrzimor (v originále Hufflepuff) byl založen Helgou z Mrzimoru. Kolejními barvami jsou žlutá a černá. Žlutá znázorňuje pšenici a černá půdu. Erbovním zvířetem je jezevec. Mrzimorským elementem je země. Mrzimorští jsou loajální, praví, féroví a pracovití. Kolejním duchem je Tlustý mnich. Ředitelkou koleje je profesorka Pomona Prýtová, která je zároveň profesorkou bylinkářství. Mrzimor se jmenuje podle své zakladatelky Helgy z Mrzimoru, která bývala jednou z největších čarodějek. Co se týče dědiců, není znám žádný, který by žil v době, kdy se odehrává příběh. V šesté knize je ovšem zmíněna Hepziba Smithová, coby dědička, kterou zabil lord Voldemort neboli Tom Raddle, aby se zmocnil poháru, který patřil Helze z Mrzimoru, a udělal z něj viteál. Harry nikdy ve společenské místnosti Mrzimoru nebyl. Ví se o ní, že se nachází v přízemí hradu v blízkosti kuchyně. Vstup do společenské místnosti je ukryt v hromadě velkých sudů v koutě po pravé straně kuchyňské chodby. Pro vstup je třeba poklepat na hlaveň druhého ze spodu, uprostřed druhé řady, v rytmu \"Helga Hufflepuff\" a víko se otevře. Mrzimor je jediný dům v Bradavicích, který má odpuzující zařízení pro případné vetřelce. Pokud je špatné víko poklepáno, nebo pokud je rytmus špatný, je nelegální účastník polit octem. Uvnitř je zdobena rostlinami, které sem dává profesorka Prýtová. O Mrzimoru Draco Malfoy v prvním díle říká, že doufá, že se tam nedostane. Hagrid Harrymu vysvětluje, že o Mrzimoru se říká, že to je kolej hlupáků, ale že to není pravda. Z Mrzimoru pochází také nejméně černokněžníků. Z ostatních kolejí Mrzimor vychází nejlépe s Nebelvírem. Na koleji studoval např. Cedric Diggory, Mlok Scamander nebo Nymfadora Tonksová.\n\nNebelvír (v originále Gryffindor) byl založen Godrikem Nebelvírem. Kolejními barvami Nebelvíru jsou rudá a zlatá. Erbovním zvířetem je lev. Kolejním duchem je Sir Nicholas de Mimsy-Porpington, známější pod jménem Skoro bezhlavý Nick. Ředitelkou koleje je Minerva McGonagallová, která je zároveň zástupkyní ředitele školy (od 7. dílu ředitelkou) a profesorkou přeměňování. Společenská místnost Nebelvíru se nachází v severní věži. Vstup střeží portrét Buclaté dámy a heslo, které se mění. Nebelvírská společenská místnost je malá a útulná. Nebelvír se jmenuje podle svého zakladatele Godrika Nebelvíra, který byl přítelem Salazara Zmijozela. Později se jejich cesty kvůli neshodám o vedení a budoucnosti školy rozešly. Co se týče dědiců, není žádný znám, ale předpokládá se, že to jsou Harry Potter a Neville Longbottom. Oba se totiž narodili 31. července o půlnoci, kdy je znamení lva nejsilnější. Nejmagičtější v tomto období je půlnoc. Památkou na Godrika Nebelvíra je meč posetý rubíny (Nebelvírův meč), který vyrobili skřeti, a který se zjeví a podaří vytáhnout z pochvy klobouku jen tomu, kdo patří do Nebelvíru a jen tehdy, potřebuje-li ho a prokázal-li hrdinství a odvahu. Díky tomu, že ho vyrobili skřeti, je unikátní zejména tím, že odolává všemu, co by mu mohlo ublížit nebo ho poškodit a nasává do sebe vše, co ho posilňuje. Je uložen v ředitelově pracovně a je to jediný předmět po zakladatelích Bradavic, ze kterého se nestal viteál. Na koleji studovali mimo jiné Neville Longbottom, Weasleyovi, Harry Potter, Hermiona Grangerová nebo Albus Brumbál.\n\nZmijozel (v originále Slytherin) byl založen Salazarem Zmijozelem. Salazar chtěl, aby se žáci vybírali jen z čistokrevných kouzelnických rodin, což vedlo k rozkolu mezi ním a ostatními třemi zakladateli. Nakonec Bradavice opustil, zanechal však po sobě památku v podobě Tajemné komnaty, kterou střežil Bazilišek a kterou směl v budoucnu otevřít jen jeho dědic. Autorka J. K. Rowlingová se pro jeho jméno pravděpodobně inspirovala portugalským diktátorem z let 1932 – 1968, Antóniu de Oliveira Salazarovi. Kolejními barvami Zmijozelu jsou zelená a stříbrná. Erbovním zvířetem je had. Kolejním duchem je Krvavý baron, který se stal duchem proto, aby mohl navždy být s milovanou Helenou Ravenclaw (Šedá dáma), kterou i zabil. Ředitelem zmijozelské koleje byl v letech 1981–1997 Severus Snape, po něm převzal ředitelské místo Horácio Křiklan, který byl ředitelem koleje již jednou, než odešel v roce 1981 na odpočinek. Zmijozel je často popisován jako „kolej zlých čarodějů“, ve skutečnosti ne všichni ze Zmijozelu jsou zlí – vlastnostmi, které je spojují, jsou ctižádost a „nebýt dobrý, když z toho neplyne zisk“. Všichni žáci Zmijozelu by měli být alespoň z jedné strany potomky čistokrevných kouzelnických rodin, avšak toto pravidlo není často dodržováno. Společenská místnost Zmijozelu se nachází v podzemí. Vchod je ukryt za kamennou zdí a otevírá se heslem. Místnost je velká a umístěná pod jezerem. V této koleji byl bývalým žákem i Tom Rojvol Raddle neboli Lord Voldemort. Studovali zde také Draco Malfoy, Leta Lestrangeová, Pansy Parkinsonová, Dolores Umbridgeová, Severus Snape, Belatrix Lestrangeová nebo Horácio Křiklan. \n\nŠkola má sedm ročníků. V 5. ročníku studenti skládají zkoušky NKÚ (náležitá kouzelnická úroveň) a vybírají si předměty, které chtějí dále studovat na OVCE (ohavně vyčerpávající celočarodějné exameny). Ty skládají v závěru 7. ročníku. V Bradavicích se vyučuje široké spektrum předmětů všelijak souvisejících s budoucím povoláním studentů. Dělí se na povinné (studenti je musí studovat každý rok až do NKÚ) a volitelné (od 3. ročníku si zvolí další minimálně dva předměty, ze kterých pak stejně jako z povinných skládají NKÚ).\n\nPovinnými předměty jsou přeměňování, obrana proti černé magii, bylinkářství, kouzelné formule, lektvary, dějiny čar a kouzel a astronomie. V prvním ročníku mají studenti navíc létání na koštěti. Pro studium od třetího ročníku si studenti mohou vybrat z předmětů jasnovidectví, péče o kouzelné tvory, věštění z čísel, studium mudlů a starodávné runy. Po dovršení plnoletosti se mohou studenti zapsat do kurzů přemisťování.\nV pátém ročníku se také vybírají prefekti, ze kterých se potom může stát primus. Prefekti a primusové jsou obvykle ti nejzdatnější žáci. Pomáhají učitelům v organizaci školy a mohou také strhávat body.\n\nDen v Bradavicích začíná snídaní ve Velké síni. Studenti sedí u stolu své koleje, kde mohou jíst a socializovat se, případně dodělávat domácí úkoly. Ředitel či ředitelka jí spolu s ostatními profesory u stolu pro profesory na konci síně. Během snídaně nosí sovy studentům poštu, převážně sestávající z výtisků Denního věštce a dopisů nebo balíčků od rodičů. V devět hodin hlásí zvonek začátek první hodiny.\n\nDopoledne jsou dvě dlouhé hodiny s krátkou přestávkou mezi nimi, aby se žáci dostali do učeben. Po obědě hodiny pokračují od 13 hodin a odpoledne je před dalšími hodinami opět přestávka. Hodiny trvají přibližně 60 minut, občasné dvojité hodiny trvají 120 minut. Vyučování končí kolem 17 hodin. Žáci prvního ročníku mívají v pátek odpoledne volno, studenti šestého a sedmého ročníku mají několik volných hodin během týdne. Večeře je podávána opět ve Velké síni a po ní by se měli studenti vrátit do společenských místností svých kolejí. Hodiny astronomie probíhají pozdě v noci na Astronomické věži.\n\nVšechny čtyři koleje mají tajné vchody, obecně známé jen členům koleje a ke vstupu je zapotřebí znát heslo (Nebelvír, Zmijozel), uhádnout hádanku (Havraspár) nebo provést rituál (Mrzimor). Uvnitř je společenská místnost s křesly a sedačkami na odpočinek a stoly na psaní úloh a učení se. Nachází se zde také krb, kolem kterého mohou studenti posedávat a relaxovat. Ve společenských místnostech a na dalších strategických místech na hradě visí nástěnky na důležitá oznámení.\n\nZe společenské místnosti mohou přejít studenti do své ložnice, ve které přespávají po celý rok. Dívčí ložnice je očarována tak, aby do ní nemohli vstupovat chlapci (ovšem dívky mohou vstupovat do chlapecké ložnice). Každý žák má velkou postel s nebesy s povlečením a závěsy v barvách koleje. Vedle každé postele stojí noční stolek a v každé ložnici je také trvale džbán s vodou a sklenice.\n\nO určených víkendech mohou studenti třetích a vyšších ročníků, kteří mají podepsané povolení, navštěvovat blízkou čarodějnickou vesnici Prasinky, kde se mohou procházet nebo využít některé z hospod, restaurací a obchodů. Mezi oblíbená místa v Prasinkách patří Medový ráj, Taškářovy žertovné předměty, hostinec U Tří košťat a Chroptící chýše (označovaná za budovu, ve které straší nejvíce z celé Británie).\n\nPřeměňování je umění měnit vlastnosti objektu. Studenty učí přeměňovat věci (např. učebnici) v jiné věci (např.krysu). Patří mezi nejdůležitější předměty. Tento předmět učí Harryho po celou dobu profesorka Minerva McGonagallová. V pátém díle McGonagallová říká, že předmět vyučuje již 39 let McGonagallová je zvěromág, umí se přeměnit v kočku. V době, kdy byl ředitelem Bradavic Armando Dippet, učil přeměňování Albus Brumbál.\n\nV obraně proti černé magii se studenti učí obranné techniky před černou magií a chránit se před zlými stvořeními. Součástí je také praxe v obranných kouzlech a teorie o kletbách, se kterými se mohou setkat kouzelníci mimo školu. Učitelé předmětu se velmi často střídají, během Harryho studia nevydržel žádný z nich déle než rok. Někteří říkají, že post profesora obrany proti černé magii je zakletý, a to od té doby, co o něj žádal Lord Voldemort. Rowlingová jednou prohlásila, že po Voldemortově smrti kletba zmizela a v době mezi poslední kapitolou sedmého dílu a epilogem předmět učila jedna osoba.\n\nV době Voldemortova studia učila obranu profesorka Galatea Merrythoughtová. Po jejím odchodu se o místo ucházel Voldemort, ale Brumbál ho odmítl a začala éra učitelů na jeden rok. Během Harryho studia se na postu profesora obrany proti černé magii postupně vystřídali Quirinus Quirrell, koktavý muž s turbanem okolo hlavy, ovládaný Voldemortem, Zlatoslav Lockhart, známý bojovník s černou magií, který ovšem o svých činech lhal a ve skutečnosti byl zbabělý, Remus Lupin, dávný přítel Jamese Pottera a snad nejoblíbenější profesor tohoto předmětu, Alastor Moody, bývalý bystrozor, ve skutečnosti však přestrojený smrtijed Barty Skrk ml., Dolores Umbridgeová, neoblíbená profesorka dosazená ministerstvem kouzel, Severus Snape, který místo získal po dlouhých letech úsilí o něj, a Amycus Carrow, smrtijed dosazený Voldemortem.\n\nStyl učení jednotlivých profesorů se výrazně lišil. Zatímco během Lockhartova působení studenti pouze předčítali z jeho knih, v Lupinově a Moodyho éře se zaměřovali na praxi. Harryho ročník se u Lupina učil bránit nebezpečným tvorům, u Moodyho kletbám. Za Umbridgeové naopak praktické cvičení úplně vymizelo a byla vyučována pouze teorie, což bylo důvodem vzniku tzv. Brumbálovy armády, studentské skupiny vedené Harrym, která studenta učila obranná kouzla i používat. Snape učil Harryho ročník zejména užívání kouzel bez vyslovení kouzelné formule – neverbální zaklínadla a nutno říct, že Snapeovy metody poněkud pozvedly úroveň předmětu. Během působení Amycuse Carrowa se obrana proti černé magii změnila ve vyučování černé magie. Starší studenti si měli trénovat kletby na prvňácích apod.\n\nBylinkářství se zabývá kouzelnými rostlinami, pečováním o ně, jejich využitím a bojem s nimi. Vyučuje se ve sklenících, kde jsou jednotlivé rostliny pěstovány a které mají různé stupně, podle nebezpečnosti. Vyučuje je profesorka Pomona Prýtová. V epilogu posledního dílu série se také dozvídáme, že generaci Harryho dětí v bylinkářství vyučuje Neville Longbottom, Harryho spolužák.\n\nKouzelné formule vyučuje malý profesor Filius Kratiknot, který si stoupá na velký stoh knih, aby viděl na žáky. V kouzelných formulích se žáci učí kouzla jako Lumos (z hůlky vytryskne světlo) nebo Alohomora (otevře zamčený zámek). K vytváření formulí se používá latina, například přivolávací kouzlo \"Accio\" je z latinského \"accire\" (volat či přivolávat).\n\nV lektvarech se studenti učí namíchat různé lektvary s kouzelnými efekty. To vyžaduje používání správných surovin ve správném množství a ve správném čase a teplotě. Na otázku, zda může lektvar uvařit mudla, odpověděla Rowlingová: \"Lektvary se zdají jako mudlům nejbližší předmět. Ale přijde bod, kdy potřebujete více než jen míchat.\" V době Harryho studia lektvary vyučuje Severus Snape, a to od prvního do pátého ročníku. Když Snape v šestém díle odchází na místo profesora obrany proti černé magii, nahrazuje ho Horácio Křiklan, který lektvary učil již dříve. V knihách mnohdy najdete i návod, jak některý lektvar připravit – Severus Snape se v první knize zmiňuje, že Doušek živé smrti vyrobíte pomocí Rozdrceného kořene Asfodelu a výluhu z pelyňku.\n\nDějiny čar a kouzel jsou jediným předmětem, který vyučuje duch – profesor Cuthbert Binns. Ten prý \"kdysi usnul před krbem ve sborovně a své tělo tam nechal\". Vzhledem k tomu, že mluví monotónním hlasem a téměř bez přestávky, je považován za nejnudnějšího učitele v Bradavicích. Mezi probíraná témata předmětu patří např. vzpoury skřetů, války s obry nebo původ čarodějnického utajení.\n\nAstronomie je jediným předmětem v Bradavicích, který má svého přímého protějška ve skutečném světě. Tento předmět vyučuje profesorka Sinistrová na astronomické věži, nejvyšší věži Bradavického hradu, v noci. V rámci tohoto předmětu mohou studenti opustit své koleje po večerce. Žáci se zde učí poznávat souhvězdí, planety i jednotlivé hvězdy.\n\nLétání na koštěti se vyučuje pouze v prvním ročníku a žáci se zde pod vedením madam Hoochové, zároveň také rozhodčí ve famfrpálu, učí létat na koštěti. Po tomto ročníku je studentům školy umožněno nastoupit do kolejního famfrpálového týmu. Žáci se zde učí létání absolutně od základů – od přejmutí vlády nad koštětem přes vzlétnutí a přistání až po zatáčení, zrychlování a brždění.\n\nV péči o kouzelné tvory se studenti učí starat se o různá magická stvoření. Hodiny se odehrávají mimo hrad. Na začátku Harryho studia, v době, kdy ale Harry tento předmět nestuduje, vyučuje předmět profesor Silvanus Kettleburn, který ale později odejde do penze, \"aby mohl více času věnovat péči o své zbývající končetiny\" Po něm se vyučování ujme Rubeus Hagrid, který je několikrát, mj. poté, co ho z místa odvolá Umbridgeová, bradavická vrchní vyšetřovatelka, zastupován profesorkou Červotočkovou.\n\nV jasnovidectví se studenti učí předpovídat budoucnost, např. věštěním z dlaně, čajových lístků, z kříšťálové koule. Učí jej profesorka Sibylla Trelawneyová, která studenty neustále děsí zvěstmi o smrti. Profesorka McGonagallová tvrdí, že jasnovidectví je jedním z nejnepřesnějších odvětví magie. Naproti tomu zastánci jasnovidectví, včetně profesorky Trelawneyové, tvrdí, že k němu je potřeba zvláštní dar – tzv. vnitřní oko. Poté, co je profesorka Trelawneyová odvolána vrchní vyšetřovatelkou Umbridgeovou, učí předmět kentaur Firenze. Po odchodu Umbridgeové se Firenze a Trelawneyová o předmět dělí. Učebna jasnovidectví se nachází v jedné z věží, do místnosti se vstupuje stříbrným žebříkem. Kentaurova učebna vypadá jako mýtina v lese a je ve spodních patrech hradu.\n\nVěštění z čísel, neboli numerologie, souvisí s magickými vlastnostmi čísel. Vzhledem k tomu, že Harry tento předmět nestuduje, mnoho se o něm neví, ale je to oblíbený předmět Hermiony. Vyučuje ho profesorka Vectorová.\n\nStudia mudlů se zabývají studiem nekouzelnického světa z pohledu kouzelníků. Slouží především k tomu, aby se čarodějové dokázali krýt v mudlovském světě. Je známo, že předmět učil Quirinus Quirrell, který ovšem přešel na místo učitele obrany proti černé magii a na jeho místo nastoupila Charita Burbageová, která zemře rukou lorda Voldemorta v první kapitole posledního dílu, protože ve svém předmětu ukazovala mudly v dobrém světle. Po ovládnutí školy smrtijedy se vyučování ujala Alekto Carrowová, která žáky učila o zkaženosti mudlů.\n\nStarodávné runy jsou převážně teoretický předmět zabývající se luštěním starodávných run. Z postav série jej studuje pouze Hermiona. Učí ho profesorka Bathsheda Babbling.\n\nTajemná komnata je místnost v podzemí pod bradavickým hradem, důležitá zejména pro děj knihy \"Harry Potter a Tajemná komnata\". Podle legendy komnatu postavil jeden ze zakladatelů Bradavic Salazar Zmijozel, který se neshodl s ostatními zakladateli v otázce přijímání studentů mudlovského původu. Před svým odchodem ze školy ukryl v komnatě baziliška – obřího hada, který má po příchodu Zmijozelova dědice pomoci vyčistit školu od mudlovských kouzelníků. Komnata se v historii Bradavic otevřela třikrát – poprvé ji otevřel Tom Raddle v průběhu svých studií, podruhé komnatu otevře Ginny Weasleyová pod vlivem jednoho z Voldemortových viteálů – Raddleova deníku a potřetí ji otevřel Ronald Weasley s Hermionou Grangerovou, když v sedmém díle šli pro zub Baziliška, aby mohli zničit další z Voldemortových viteálů - Pohár Helgy z Mrzimoru.\n\nPři prvním otevření komnaty zemřela Ufňukaná Uršula, z níž se pak stal duch, která byla v umývárně, která je vchodem do Tajemné komnaty. Uršulin duch tuto umývárnu pak celá léta obývá. Do komnaty se lze dostat pomocí hadího jazyka. Díky tomu se tam dostal ve druhém ročníku Harry, když šel spolu s Ronem a Lockhartem osvobodit Ginny. Nicméně do komnaty se podařilo vstoupit i Ronovi v sedmém díle, když pouze napodobil to, co dříve řekl Harry. Ron se do komnaty vydal spolu s Hermionou, aby získali baziliškovy zuby – jeden z nástrojů ke zničení viteálů.\n\nKomnata nejvyšší potřeby je skrytá místnost v bradavickém sedmém patře. Zjevuje se pouze, když ji někdo potřebuje, a je pak vybavena vším, co dotyčný žádá. Poprvé je zmíněna při vánočním plese Brumbálem, který vypráví, jak jednou musel na záchod a dostal se do místnosti s výstavou nočníků, ale později, když se vracel, aby si ji lépe prohlédnul, už ji nemohl nalézt. V pátém díle ji využijí Harry, Ron, Hermiona a další studenti, jako cvičebnu pro Brumbálovu armádu. Předtím ji Dobby používal, když potřeboval zotavit opilou Winky, Fred a George Weasleyovi se tam zase dostali, když utíkali před Filchem, tehdy se zjevila jako přístěnek na košťata. Profesorka Trelawneyová tam schovávala prázdné lahve od sherry.\n\nV šestém díle ji Harry využije k úkrytu své učebnice lektvarů, která kdysi patřila princi dvojí krve a bylo v ní uvedeno kouzlo \"sectumsempra\", která použil proti Dracovi. Ve stejném roce je v Komnatě nejvyšší potřeby ukryta také rozplývavá skříň, kterou opravuje Draco Malfoy. Ta pomůže proniknout do školy smrtijedům, kteří pak zapříčiní smrt Brumbála.\n\nV sedmém díle poslouží Komnata nejvyšší potřeby jako útočiště pro studenty vzpírající se praktikám smrtijedů Carrowových, kteří učí během vlády smrtijedů v Bradavicích černou magii (bývalá obrana proti černé magii) a studia mudlů. Na konci sedmého dílu je v ní také nalezen havraspárský diadém, jeden z Voldemortových viteálů.\n\nVelká síň je obrovská místnost s kouzelným stropem, který odráží venkovní počasí. Ve Velké síni jsou čtyři dlouhé stoly pro jednotlivé koleje (zprava Nebelvír, Mrzimor, Havraspár, Zmijozel) a jeden stůl pro profesory, zaměstnance školy či příležitostné hosty. Síň slouží pro zahájení školního roku, k hostinám, slavnostem, skládání zkoušek NKÚ a OVCE a pro hodiny přemisťování. Do Bradavic ani školních pozemků, jak je známo, se nelze přemístit. Zvláštností je, že to však v soboty v dobách kurzů přemisťování na několik hodin pro Velkou síň neplatí.\n\nPrávě ve Velké síni byl Harry zařazen do Nebelvíru, ve druhém díle byl organizován soubojnický klub, ve třetím díle zde spali bradavičtí studenti, když se roznesla zpráva, že se do Bradavic dostal Sirius Black, ve čtvrtém díle zahájen turnaj Tří kouzelníků, ohnivý pohár pro výběr tří šampionů, vánoční ples, v sedmém díle sem byli doneseni všichni mrtví po Bitvě o Bradavice. Po Velké síni poletuje mnoho duchů, například kolejní.\n\nŠkolní rok v Bradavicích trvá od 1. září do 30. června. Na Vánoce většina studentů jezdí domů. Do školy jsou dopravováni Bradavickým expresem z londýnského nádraží King's Cross z nástupiště devět a tři čtvrtě přesně v jedenáct hodin. Vlak přijede na nástupiště v Prasinkách a odtamtud jsou studenti dopraveni do školy buď lodičkami (1. ročník) s Hagridem, nebo kočáry taženými testrály (2. až 7. ročník).\n\nŠkola sídlí ve velkém hradě plném tajných chodeb. Každá kolej má svou společenskou místnost,Nebelvír a Havraspár sídlí ve věžích,Mrzimor v přízemí (místnost se nachází blízko kuchyně) a Zmijozel ve sklepení.Studenti se vždy scházejí ve Velké síni k snídani, obědu a večeři. V této místnosti se také konají zahajovací a závěrečné ceremoniály. K hradu přiléhají rozsáhlé školní pozemky zahrnující Zapovězený les, Černé jezero a Famfrpálové hřiště.\n\nV čele Bradavické školy je ředitel dosazený správní radou. Každá kolej má svého ředitele, z nichž jeden je také zástupcem ředitele školy. Poslední známá sestava:\n\nV sedmém díle se v Bradavicích odehrává rozhodující Bitva o Bradavice.\n\n\n\n"}
{"id": "113203", "url": "https://cs.wikipedia.org/wiki?curid=113203", "title": "Regent Street", "text": "Regent Street\n\nRegent Street je významná obchodní ulice a dopravní tepna ve West Endu v londýnském obvodu Westminster. Vede od \"Charles II Street\", kolem Piccadilly Circus a Oxford Circus až k \"Mortimer Street\".\n\nByla postavena podle plánu Johna Nashe z roku 1811, jako část ceremoniální trasy od rezidence prince regenta (později Jiří IV.) v \"Charlton House\" do nově vybudovaného Regent's Parku. Původní Nashovy domy byly ve 20. letech 20. století zbořeny a nahrazeny většími, navrženými Reginaldem Blomfieldem v neobarokním stylu.\nV ulici se nachází Broadcasting House, budova ve stylu Art Deco - londýnské sídlo BBC.\n\nUlice byla postavena podle plánů architekta Johna Nashe z roku 1811 jako součást ceremoniální trasy směřující od rezidence prince Regenta v Charlton House do nově vybudovaného Regent's Parku. Ulice je součástí Crown Estate, který náleží do vlastnictví královské rodiny a monarchie.\n\nKoncem 19. století se začaly ozývat první hlasy požadující přestavbu stávajících Nashových domů. Nashové domy nebyly nejkvalitnější a s přibývajícími přístavbami a přestavbami začala trpět jejich celková statika. Třetím důvodem pro přestavbu byla jejich nedostatečná velikost. S ústupem zakázkového krejčovství se nároky na obchodní prostory změnily a stávající prostory již nestačily.\n\nNash zamýšlel ulici jako široký bulvár s obloukem. Ve snaze o optimální využití půdy Crown Estate znamenalo, že na new New Street (jak byla v té době Regent Street známá) se nachází několik výrazných zakřivení. První při vstupu na Piccadilly Circus a druhé při křižovatce Portland Place a Langham Place. Ulici dokončily v roce 1825.\n\nJde o vůbec jeden z prvních příkladů městského plánování v Londýně, neboť do té doby se Londýn rozšiřoval poměrně náhodně. New Street se měla stát jasnou hranicí mezi Soho, které v té době bylo považováno za pochybnou čtvrť, a módními ulicemi a náměstími ve čtvrti Mayfair.\n\nV současné době jsou všechny domy na Regent Street památkově chráněny a tvoří tzv. Regent Street Conservation Area.\n\nRegent Street je příkladem architektonického stylu Beaux Arts, který představuje směs různých stylů a prvků, které jsou kombinovány ve snaze dosáhnout monumentální efekt. Každá z budov byla navrhovaná samostatně, avšak v rámci přísných pravidel. Každý z bloků musel mít směrem do ulice jednolitou fasádu bez ohledu na prostorové rozdělení za ní. Také budovy musely být pokryty Portlandský kamenem.\n\nJako první byl přestavěn Regent House, jižně od Oxford Circus. Autorem návrhů rekonstrukce byl architekt Sir Reginald Blomfield. Přesto, že motivace zvětšit obyčejné obchody na obchodní domy byla silná; práci na výstavbě zpomalila první světová válka a rekonstrukce byla dokončena až v roce 1927. Ulici otevřel král Jiří V. s manželkou.\n\nV ulici je soustředěno velké množství obchodů různých společností a zaměření:\n\n\nTam kde se setkává Regent Street s Oxford Circus se nachází vstup do stanice metra Oxford Circus – nejrušnější stanice londýnského metra.\n\n"}
{"id": "113204", "url": "https://cs.wikipedia.org/wiki?curid=113204", "title": "Shaftesbury Avenue", "text": "Shaftesbury Avenue\n\nShaftesbury Avenue je významná ulice pojmenovaná po Anthonym Ashley Cooperovi, 7. hraběti z Shaftesbury. Vede severovýchodním směrem od Piccadilly Circus do Oxford Street, přes Charing Cross Road.\n\nUlice byla vytvořena na konci 19. století pro zlepšení dopravního spojení. Je považována za centrum West Endu, oblasti, kde je soustředěno mnoho divadel.\n\nNa severní straně Shaftesbury Avenue mezi Piccadilly Circus a Charing Cross Road se mimo jiné nachází divadla \"Lyric\", \"Apollo\", \"Gielgud\" a \"Queen's\". Poblíž křižovatky s Charing Cross Road se také nachází velké \"Palace Theatre\". Na severovýchodním konci ulice sídlí další velké divadlo doslova nazývané \"Shaftesbury Theatre\".\n"}
{"id": "113207", "url": "https://cs.wikipedia.org/wiki?curid=113207", "title": "Strand (Londýn)", "text": "Strand (Londýn)\n\nStrand je ulice vedoucí mezi londýnskými obvody City a Westminster. Ve středověku byla hlavní dopravní tepnou mezi dvěma oddělenými sídly City a Westminsterem, i když lodní doprava po Temži byla v 16. a 17. století velkou konkurencí. V současné době začíná u Trafalgar Square a vede na východ k hranici City, kde přechází do Fleet Street.\n\nPojmenování \"Strand\" pochází ze staroanglického slova pro nábřeží. Před výstavbou nábřeží vedla ulice Strand v blízkosti Temže.\n\nOblast v okolí ulic Strand a Aldwych byla osídlena již v době anglosaské, kdy vznikla osada v oblasti těsně za původními římskými hradbami. Ve středověku byla tato oblast centrem výstavby a rozvoje mezi komerčním centrem v City a politickým centrem ve Westminsteru.\n\nDva z kostelů v okolí ulice Strand se nacházejí v oddělených ostrůvcích mimo hlavní dopravní ruch. Jsou to St Clement Danes, vybudovaný asi v 9. století; většina současné stavby však pochází ze 17. století a autorem rekonstrukce byl Christopher Wren; dále kostel St Mary-le-Strand, dokončený roku 1717 (autorem návrhu byl James Gibbs).\n\nV dosahu ulice se nachází stanice metra a železnice Charing Cross a již uzavřená stanice metra Aldwych.\n\nVýznamné stavby:\n\n"}
{"id": "113209", "url": "https://cs.wikipedia.org/wiki?curid=113209", "title": "Smrtijed", "text": "Smrtijed\n\nSmrtijed (v originále \"Death Eater\") je v sérii knih o Harry Potterovi stoupenec Lorda Voldemorta. Smrtijedi tvoří Voldemortův nejužší kruh. Někteří ho sice zradili, ale rozhodl se jim znovu poskytnout svou důvěru. Pomáhají Voldemortovi ovládnout kouzelnický svět. Smrtijedi bojují proti Ministerstvu kouzel a proti Fénixově řádu. Své protivníky zastrašují především kletbami, které se nepromíjejí, což jsou kletby Imperius, kdy postižený nemá vlastní vůli a zcela se podřizuje vůli postižitele, Cruciatus, kdy postižený trpí nevýslovnou mučivou bolestí a kletba Avada kedavra, kterou smrtijedi vyvražďují celé kouzelnické rodiny a odpůrce. Ani smrtijedi to však nemají lehké. Když například nesplní rozkazy či jinak naštvou svého pána, skončí to tím, že je Voldemort zabije nebo mučí kletbou Cruciatus. Smrtijedi se musí účastnit takzvaných smrtijedských schůzek, na které se musí dostavit ihned. Že je schůzka poznají tím, že je rozpálí znamení zla.\n\nSmrtijedi jsou na levém předloktí označeni znamením zla (v originále dark mark), což je tetování lebky s otevřenými ústy, z nichž leze kroutící se had. Voldemort může smrtijedy pomocí znamení zla kdykoliv svolat, a to tak, že se dotkne znamení jednoho z nich a všechny ostatní smrtijedy začnou jejich znamení pálit. Platí to i naopak – smrtijed může přivolat svého pána tím, že se dotkne svého znamení. Od smrtijedů se očekává absolutní loajalita a poslušnost, v případě selhání následují tvrdé tresty, včetně zabití.\n\nRegulus Arcturus Black (1961-1979) je mladším synem Oriona a Waburgy Blackových, tzn. také mladším bratrem Siriuse Blacka a zároveň bratrancem Belatrix Lestrangeové, Andromedy Tonksové a Narcisy Malfoyové. Studoval v bradavické zmijozelské koleji, jejímž ředitelem byl v té době Horácio Křiklan.\n\nRegulus se držel rodinného hesla rodu Blacků \"Toujours pur\" (navždy čistý). Byl pyšný na to, že pochází z čistokrevného kouzelnického rodu. Začal proto sympatizovat s myšlenkami na záchranu čistokrevných rodin a učením lorda Voldemorta. V šestnácti letech se proto stal jeho stoupencem, smrtijedem. Když ale zjistil, o co Voldemortovi skutečně jde, chtěl jej opustit. To ale nebylo možné, a tak se snažil alespoň najít ukryté viteály, o jejichž existenci se dozvěděl, protože když Voldemort jeden tvořil a ukrýval, potřeboval k tomu domácího skřítka a Regulus mu nabídl Kráturu. Krátura pak všechno pověděl svému pánovi a spolu s Regulusem se vydali do jeskyně viteál zničit. Zatímco s Voldemortem musel vypít Krátura lektvar, po kterém dostal obrovskou žízeň a prožíval muka, protože se mu vybavovaly ty nejhorší vzpomínky, Regulus vypil lektvar sám a po Kráturovi chtěl, aby zničil medailon. Po jeho vypití dostal Regulus také obrovskou žízeň a chtěl se napít z jezera, ale neživí, očarovaní Voldemortem, jej stáhli pod vodu a Regulus zahynul. Krátura měl svého pána odjakživa ve velké úctě. Pán se vždy k domácímu skřítkovi choval hezky.\nSirius svým bratrem pohrdal, protože si Regulus vážil svého čistokrevného původu a společenského postavení. Rodiče Reguluse před Siriusem upřednostňovali a byli na něj pyšní. Regulus se nikdy neoženil, ani neměl potomky.\n\nAlecta a Amycus Carrowovi jsou sourozenci, oba se poprvé objevili v šestém díle, kde byli přítomni na astronomické věži u smrti Brumbála.\n\nV sedmém díle se oba stanou učiteli v Bradavicích. Alecta se stane profesorkou studia mudlů, které se stalo povinným předmětem pro všechny. Alecta žákům vnucuje názory o tom, že jsou mudlové podřazenou rasou apod. Amycus se stane profesorem obrany proti černé magii, která byla přejmenována na černou magii. Žáci zde mají za úkol například testovat si kletbu Cruciatus na studentech, kterým byl udělen školní trest.\n\nPřed závěrečnou bitvou o Bradavice čekala Alecta v havraspárské věži na příkaz Voldemorta na Harryho, který pátral po posledním viteálu. Když Harryho objeví, zavolá Pána zla, ale Lenka Láskorádová na ni uvrhne kletbu. Když Amycus vidí, co se stalo, snaží se to za přítomnosti Minervy McGonagallové nastražit tak, aby to vypadalo, že havraspárští přinutili Alectu Voldemorta zavolat, aby ji potrestal, že ho zbytečně obtěžuje. Takové zacházení se studenty ale McGonagallová nestrpí a protestuje proti tomu. Amycus tvrdí, že na jejím názoru nezáleží, plivne jí do obličeje. To vyburcuje Harryho, který proti němu použije kletbu Cruciatus s takovou silou, že Amycus omdlí. Když se začne probírat, McGonagallová na něj použije kletbu Imperius a oba Carrowovy sváže. Ti tak nemají možnost účastnit se bitvy o Bradavice, jejíž přípravy krátce na to začínají.\n\nAntonin Dolohov má dlouhý bledý obličej. V šestém díle je zmíněno, že Dolohov je jedním z nejstarších smrtijedů, protože čekal na Voldemorta u Prasečí hlavy, když se šel ucházet k Brumbálovi o místo učitele obrany proti černé magii, tzn. že je mu asi 60 let. Dolohov je jedním z pěti smrtijedů, kteří se podíleli na vraždě Gideona a Fabiana Prewettových, bratrů Molly Weasleyové. Také byl jedním ze smrtijedů, kteří utekli spolu s Belatrix Lestrangeovou při masovém útěku z Azkabanu v roce 1996. Účastnil se bitvy na ministerstvu kouzel na konci pátého dílu. Byl znovu uvězněn v Azkabanu, ale v sedmém díle opět utekl. Spolu s Rowlem napadl Harryho, Rona a Hermionu na Tottenham Court Road. Hermiona mu změnila paměť a poté byl potrestán od Voldemorta. V závěrečné bitvě o Bradavice zabije Lupina a nakonec je poražen profesorem Kratiknotem.\n\nIgor Karkarov je bývalý smrtijed, který se poprvé objevil ve čtvrtém díle, kdy přijel jako Velmistr Kruvalu do Bradavic na turnaj tří kouzelnických škol. Jako ředitel jedné ze škol seděl také v porotě turnaje, ve které silně stranil svému šampionovi – Viktoru Krumovi. O tom, že byl smrtijed, se dozvídáme od Siriuse Blacka. Karkarova chytil Pošuk Moody po šestiměsíčním pronásledování (ještě jako bystrozor). V myslánce Harry viděl Karkarovův soud, kde jmenoval další smrtijedy, aby se zachránil. Kvůli tomu se znelíbil ostatním smrtijedům. Celý rok, co byl v Bradavicích, se snažil setkat se Snapem, také bývalým smrtijedem. Chtěl s ním mluvit o sílícím znamení zla na levém předloktí. Po turnaji tří kouzelnických škol utekl, protože se bál, že ho lord Voldemort zabije nebo umučí za to, že prozradil spoustu smrtijedů, aby se vyhnul vězení. Nakonec byl skutečně zabit někde v chatrči na severu.\n\nBellatrix Lestrangeová (roz. Blacková, 1951-1998; přezdívka Bella) byla nejstarší dcerou Cygnuse Blacka a Druely Rosierové. Měla také dvě sestry, mladší Andromedu, kterou rodina vyloučila ze svého středu, protože si vzala původem mudlu Teda Tonkse, a nejmladší Narcissu, jež si vzala za muže čistokrevného kouzelníka Luciuse Malfoye. Jejími bratranci jsou Sirius a Regulus Blackovi. Studovala v Bradavické škole čar a kouzel ve Zmijozelu.\n\nIhned po dokončení školy, nebo možná ještě na škole, se stala stoupenkyní lorda Voldemorta a provdala se za čistokrevného kouzelníka a smrtijeda Rodolfuse Lestrangea. Nemají spolu žádné děti.\n\nJako smrtijed proslula svou věrností Voldemortovi a také svojí krutostí. Aby zjistila, kde se ukrývá její Mistr, použila společně se svým manželem Rodolfusem, jeho bratrem Rabastanem a Bartym Skrkem ml. na rodiče Nevilla Longbottoma, Franka a Alici, mučicí kletbu Cruciatus. Ta na Longbottomových zanechala trvalé následky; museli být doživotně léčeni v nemocnici svatého Munga. Bellatrix se společníky byli dopadeni a souzeni kouzelnickým soudem, před kterým Bellatrix vyslovila přesvědčení, že Pán zla povstane a vyznamená je za jejich věrnost. Poté byla uvězněna v kouzelnickém vězení Azkabanu. Tento soud viděl Harry v Brumbálově myslánce.\n\nPo celou dobu zůstala věrnou služebnicí Pána zla a trpělivě na něj čekala. Dočkala se po Voldemortově znovuzrození, kdy se strážci Azkabanu, tzv. mozkomorové, vrátili na stranu Pána zla. Při hromadném útěku z Azkabanu zorganizovaném Voldemortem na záchranu věrných smrtijedů se spolu s manželem a švagrem připojila k Voldemortově armádě. Potvrdila se také její slova, že Voldemort ji, jejího muže a jejího švagra vyznamená za věrnost. Několik měsíců poté, při boji některých smrtijedů, členů Fénixova řádu a studentů Bradavic na Odboru záhad na Ministerstvu kouzel, seslala na svého bratrance Siriuse Blacka smrtící kletbu Avada kedavra. Bojovala také proti své neteři Nymfadoře Tonksové, kterou těžce zranila a ona musela nějaký čas pobýt v nemocnici svatého Munga, i Kingsleymu Pastorkovi, kterého zasáhla kletbou Cruciatus. Harry proti ní použil kletbu Cruciatus, ale ta neměla dostatečnou sílu, protože Harry svou kletbu nemyslel vážně, nechtěl jí ublížit. Jak mu sama Bellatrix řekla, jen spravedlivý hněv nestačí. Potom se Harrymu svěřila, že černé magii ji učil sám Voldemort. V bitvě mezi Brumbálem a Voldemortem proti ní Brumbál vyšle očarovanou sochu, které se Bellatrix nedokáže zbavit. Nakonec jí zachrání Voldemort (přemístí se).\n\nNa začátku šestého dílu doprovázela svou sestru Narcissu k Severusi Snapeovi. Varuje svou sestru, aby mu nevěřila. Jinak necitelná Bellatrix měla pravděpodobně alespoň trochu svou sestru ráda, protože se stala svědkem neporušitelného slibu, podle kterého bude Snape Narcissina syna Draca ochraňovat a pomáhat mu v úkolu, jenž mu byl svěřen Voldemortem. Z rozhovoru mezi Snapem a Bellatrix, která ho zpovídala kvůli Snapeově věrnosti k Pánu zla, také vyplynulo, že Voldemort je na Bellatrix a Luciuse Malfoye rozzlobený kvůli rozbité věštbě na Odboru záhad. Bellatrix někdy svého synovce Draca naučila také nitrobranu. Ten tak později úspěšně odolával Snapeovi, který se pomocí nitrozpytu snažil v šesté knize zjistit, co má Draco za lubem, když došlo k několika zraněním u studentů Nebelvíru.\n\nNa začátku poslední knihy je Voldemort na Bellatrix stále rozzlobený, což vyplývá ze situace, kdy si dělá legraci, že si neteř Narcissy a Bellatrix vzala vlkodlaka Remuse Lupina. Voldemort jí dá ale šanci \"očistit\" svůj rod během přesunu Harryho Pottera od Dursleyových. Během toho se Bellatrix pokusí Tonksovou neúspěšné zabít. V tomto díle také vyjde najevo, že Bellatrix byla ochránkyní jednoho viteálu – šálku Helgy z Mrzimoru, který ukryla v trezoru u Gringottových, po němž Voldemort pravděpodobně vždycky toužil. Když jsou Harry, Ron a Hermiona chyceni a přivedeni do sídla Malfoyových, Bellatrix krutě mučí Hermionu, která jí ale prozradí falešné informace. Když je přijde zachránit domácí skřítek Dobby, tak po něm Bellatrix během přemísťování hodí dýku, ale všem se podaří utéct. Dobby zanedlouho umírá. Harry, Ron a Hermiona pomocí mnoholičného lektvaru, díky kterému se Hermiona přemění na Bellatrix, odnesou z jejího trezoru viteál. Za to je Bellatrix pak náležitě potrestána. I tak ale bojovala na straně Pána zla v závěrečné bitvě o Bradavice, při které konečně zabila dceru své sestry bystrozorku Nymfadoru Tonksovou. Pak bojuje s Hermionou, Ginny Weasleyovou a Lenkou Láskorádovou dohromady. Když její vraždící kletba jen těsně mine Ginny, rozčílí to Molly Weasleyovou, která pak v duelu Bellatrix zabije. V tomto díle se také ukáže, proč nemá se svým mužem děti. Bellatrix miluje Voldemorta (v sequelu Harry Potter a Prokleté dítě vystupuje jako hlavní záporná postava Delphi, dcera Voldemorta a Bellatrix).\n\nJméno Bellatrix pochází z latiny a znamená „bojovnice“, zároveň jde o jméno jedné z hvězd souhvězdí Orionu (celá rodina Blacků má jména hvězd na obloze).\n\nVe filmovém zpracování Bellatrix hraje Helena Bonham Carter.\n\nWalden Macnair po pádu lorda Voldemorta pracoval pro ministerstvo jako kat nebezpečných kouzelných tvorů. Měl mj. popravit také Hagridova hipogryfa Klofana. Po znovuzrození svého pána se k němu vrátil a stal se jeho věrným služebníkem. Bojoval také na odboru záhad v roce 1996, po bitvě byl uvězněn. Na začátku sedmého dílu byl ale osvobozen. Účastní se závěrečné bitvy o Bradavice, kde s ním Hagrid mrští přes celou místnost a Macnair se už nezvedne.\n\nLucius Malfoy je jedním z nejvlivnějších smrtijedů. Je otcem Draca Malfoye a manželem Narcisy Malfoyové. Pochází z bohaté rodiny Malfoyových a bydlí v panství této rodiny, veřejně známém jako Malfoy Manor.\n\nPodle všeho se narodil roku 1954. Jeho otec se jmenoval Abraxas a zemřel na dračí spalničky ve vysokém věku. Je smrtijedem hrdým na svou čistou krev, tzn., že žádný jeho předek nebyl mudla, nesnáší mudly a „mudlovské šmejdy“. Studoval v Bradavické škole čar a kouzel ve Zmijozelu, kde byl také prefektem. Za dob studií poznal o pět let mladšího Severuse Snapea, kterého zřejmě seznámil s učením lorda Voldemorta. Po jeho pádu byl obviněn, že je jedním ze smrtijedů, on ale tvrdil, že byl pod kletbou Imperius a byl zproštěn viny. Postupně získal velkou moc na ministerstvu kouzel a nad ministrem Korneliem Popletalem.\n\nPoprvé se objevil ve druhém díle, kde před začátkem školního roku, kdy podstrčil Ginny Weasleyové deník Toma Raddlea. O tomto deníku jsme se v šestém díle dověděli, že byl viteálem, kterým byla otevřena tajemná komnata. V komnatě byl ukryt bazilišek, který vraždil studenty z mudlovských rodin. Malfoy chtěl zdiskreditovat Ginnyina otce Arthura Weasleyho. Plány mu ale zhatil jeho domácí skřítek Dobby a Harry Potter, ale až po tom, co několik studentů zkamenělo. Lucius jako člen školské rady útoků také využil k ovlivnění ostatních členů rady a ti pak odvolali Albuse Brumbála z funkce ředitele školy. Lucius Brumbála nesnášel za to, že se zastával mudlovských studentů. Brumbál se ale po odhalení činu do školy vrátil.\n\nZnovu se objeví až ve čtvrtém díle před začátkem finálového zápasu mistrovství světa ve famfrpálu, kde mu ministr kouzel Kornelius Popletal děkuje za jeho dary nemocnici svatého Munga. Na konci knihy se pak objeví poté, co Voldemort znovu získá své tělo. Lucius mu tvrdí, že udělal vše, co mohl, aby ho našel, ale Voldemort věděl, že lže.\n\nV pátém díle Malfoy vedl smrtijedy, kteří bojovali proti Harrymu, Hermioně, Ronovi, Lence, Ginny a Nevillovi na odboru záhad. Malfoy se několikrát pokouší Harrymu vzít věštbu. Když Belatrix Lestrangeová mučí Nevilla, aby Harry Malfoyovi věštbu dal, Harry už natahuje ruku, ale v tom do místnosti vpadne Fénixův řád a věštba je zničena. Malfoy je pak chycen a uvězněn v Azkabanu.\n\nV posledním díle Voldemort Malfoye osvobodí, ale chová se k němu špatně. Jeho dům začne využívat jako ústředí pro smrtijedy a nutí Draca mučit své oběti. Luciusovi vezme hůlku poté, co mu Olivander prozradil o stejném jádru, které má Voldemortova a Harryho hůlka. Později Lucius a Belatrix nechtěně umožní Harrymu a jeho přátelům utéct z Malfoy Manor. Voldemort jim za to udělí domácí vězení. V závěrečné bitvě o Bradavice Lucius zjistí, že jeho láska k rodině je větší než touha po vítězství ve válce a chce najít svého syna. Na konci knihy se rodina dá opět dohromady a nikdo z nich není poslán do Azkabanu díky tomu, že Narcisa předtím Harrymu pomohla v Zapovězeném lese.\n\nPeter Pettigrew je smrtijed, který Voldemortovi odhalil tajemství úkrytu Potterových.\n\nV Bradavicích začal studovat ve stejném roce jako James Potter, Sirius Black a Remus Lupin, s nimiž utvořil partu kamarádů, kteří si říkali Pobertové. Kvůli tomu, že byl Remus vlkodlak, se z ostatních stali neregistrovaní zvěromágové. Pettigrew se měnil v krysu a kvůli své malé velikosti dostal přezdívku Červíček. Po tom, co opustil Bradavice, se stal smrtijedem, pro které špehoval Fénixův řád, jehož byl také členem. Je jediným známým smrtijedem, který během studia v Bradavicích navštěvoval Nebelvír a ne Zmijozel.\n\nKdyž se Potterovi rozhodli ochránit pomocí Fideliova zaklínadla, rozhodli se nečekaně z Pettigrewa udělat svého strážce tajemství. Původně měl být strážcem Sirius Black, ale ten jim řekl, že bude lepší udělat strážce z Pettigrewa, protože lord Voldemort nečeká, že si vyberou toho slabšího. Pettigrew tajemství ale prozradil Pánovi zla, manželé Potterovi byli zabiti a Voldemort padl, když se snažil zabít Harryho Pottera. Po smrti Potterových se Sirius rozhodl, že ho musí najít. Tak se skutečně stalo, ale Pettigrew nechtěl být dopaden, a tak způsobil výbuch, při kterém zemřelo dvanáct mudlů, a sám si uříznul prst a proměnil se v krysu. Ministerstvo kouzel z tohoto činu obvinilo Blacka podle svědectví mudlů a Albuse Brumbála, který vypověděl, že byl Sirius strážcem tajemství Potterových. Pettigrew byl in memoriam oceněn Merlinovým řádem první třídy a jeho matce byl zaslán prst – jediné, co po něm mělo zbýt. Pettigrew, proměněný v krysu, se dostal do rodiny Weasleyových, kde sloužil jako domácí mazlíček Prašivka nejdříve Percymu a pak Ronovi.\n\nPettigrew se tedy objevil jako Prašivka jak v prvním, tak ve druhém díle, ale jeho identita tam nebyla odhalena. Ta byla odkryta až ve třetím díle. Když se Weasleyovi objevili v Denním věštci, Sirius Black viděl na fotografii Prašivku, v niž poznal Pettigrewa a potom si pořád opakoval \"Je v Bradavicích\" a všichni si mysleli, že mluví o Harrym. Protože chtěl ochránit svého kmotřence Harryho Pottera, utekl z Azkabanu. Když se o tom dozvěděl Pettigrew, lekl se a onemocněl. Vypadal jako nemocná krysa a Ron o něj měl strach.\n\nNa konci školního roku před popravou hipogryfa Klofana najdou Harry, Ron a Hermiona uprchnuvší krysu u Hagrida. Ta jim při návratu do školy znovu uteče, protože se tam objeví Sirius proměněný ve psa, který nechtěně pokouše Rona, původně chtěl zabít krysu. Postupně se všichni dostanou tajnou chodbou pod vrbou mlátičkou do Chroptící chýše v Prasinkách. Tam pak přijde i Lupin, který postupně pochopí, že \"vše bylo naopak\" a společně i před hlavní trojicí odhalí pravou identitu Prašivky. Sirius a Lupin chtěli Pettigrewa zabít, ale Harry rozhodl, že ho vydají mozkomorům a ministerstvu kouzel. Když se ale dostanou ven z tajné chodby, zjistí, že je úplněk a Lupin si zapomněl vzít lektvar, který by z něj udělal jenom neškodného vlka. V tomto zmatku Pettigrew uteče a pak se vrátí, jak předpověděla ve věštbě profesorka Trelawneyová ke svému pánovi – lordu Voldemortovi.\n\nVe čtvrtém díle Pettigrew pomůže získat Voldemortovi zpět tělo a zabije Cedrica Diggoryho. Do náročného lektvaru Voldemortovi poskytne \"maso služebníka, darované dobrovolně\". Ten mu za odměnu pak vykouzlí novou ruku, která sehraje ještě roli později.\n\nV šestém díle slouží Pettigrew Severusi Snapeovi jako služebník. V sedmém díle je pověřen dohledem nad vězni v sídle Malfoyových. Pettigrew po počátečním krátkém boji začne Harryho škrtit, ale když mu Harry připomene, že on jemu také jednou zachránil život, zaváhá, v tom momentě se Pettigrewova vyčarovaná ruka od Voldemorta otočí a začne škrtit Pettigrewa, ten zemře.\n\nPettigrew je popisován jako nejzbabělejší služebník lorda Voldemorta. Vždycky si prý hledal silnější přátele, kteří by ho ochránili. V posledních dílech je spíše nazýván pod svou přezdívkou Červíček. Ačkoli je popisovaný jako ne moc dobrý kouzelník, prokáže sílu, když se stane zvěromágem, zabije 12 lidí najednou, bezproblémovým užíváním kletby Avada kedavra apod.\n\nVe filmu ho hraje Timothy Spall.\n\nBartemius Skrk mladší (1964 – 1995) je podle svých i Voldemortových slov jedním z nejvěrnějších služebníků lorda Voldemorta. Podílel se spolu s Lestrangeovými na mučení Franka a Alice Longbottomových. V roce 1981 byl zatčen a vězněn v Azkabanu, odkud ho jeho otec Bartemius Skrk starší na žádost své manželky propašoval. Jeho otec ho držel pod kletbou Imperius, ale té se brzy začal mladý Barty vzpírat. Způsobil poprask na mistrovství světa ve famfrpálu, kdy vyčaroval hůlkou Harryho Pottera na obloze znamení zla. Pak získal pod kletbu Imperius pro změnu svého otce. Role se tak obrátily. Poté zajal bývalého bystrozora Alastora Modyho a pomocí mnoholičného lektvaru se v něj proměnil a učil v Bradavicích, kde toho roku zabil vlastního otce, který ho chtěl prozradit, protože i on se začal vzpírat kletbě Imperius. Právě on proměnil Pohár tří kouzelnických škol v přenášedlo, které Harryho a Cedrica přeneslo k Voldemortovi. Když se Harry vrátí ze hřbitova, kde povstal Voldemort, je odhalen, pomocí Snapeova veritaséra se ke všemu přizná a je políben mozkomorem, takže ztratil duši, tím pádem i všechny vzpomínky nebo pocit sama sebe.\n\nFenrir Šedohřbet je vlkodlak, kterým všichni kouzelníci opovrhují. Rád napadá již malé děti, aby je tak zavčas dostal od rodičů a vychovával je v nenávisti vůči kouzelníkům. Jeho snem je vytvořit armádu vlkodlaků, která by se postavila kouzelníkům a mudlům. Pokousal také Remuse Lupina a Billa Weasleyho. Nenapadá lidi pouze ve vlkodlačí podobě, ale už i v normální podobě. V sedmém díle chytí hlavní trojici a dovede ji do sídla Malfoyových, odkud pak utečou. Účastní se závěrečné bitvy o Bradavice, kde zabije Levanduli Brownovou a možná i někoho dalšího. Potom je nejdříve zneškodněn profesorkou Trelawneyovou, která po něm hodí svou křišťálovou kouli, a pak Ronem Weasleym a Nevillem.\n\nArnold Yaxley je jedním z nejvlivnějších smrtijedů. V sedmém díle se na poradě smrtijedů v Malfoy\nManor nejdříve hádá se Snapem o tom, které datum Harryho přesunu od Dursleyových je to pravé. Později pracuje jako vlivný zaměstnanec ministerstva. Dostal pod kletbu imperius Pia Břichnáče, ředitele oddělení pro uplatňování kouzelnických zákonů, který se později stal ministrem kouzel. Tím pádem byl Yaxley de facto ministrem. Yaxley sám drží Břichnáčovo bývalé místo a když se Harry, Ron a Hermiona dostanou na ministerstvo, pomáhá Dolores Umbridgeové v komisi pro registraci čarodějů z mudlovských rodin. Při útěku z ministerstva Yaxley trojici pronásleduje a nakonec chytí Hermionu a dostane se tak na Grimmauldovo náměstí 12, které se tím stává nepoužitelné k dalšímu úkrytu trojice. Při závěrečné bitvě o Bradavice nejdřív bojuje s profesorem Kratiknotem, nakonec je poražen Georgem Weasleym a Leem Jordanem.\n\nTravers byl poprvé zmíněn ve vzpomínce, když Igor Karkarov svědčil před Starostolcem. Karkarov prozradil, že Travers se zúčastnil vraždy McKinnových. Traverse však už chytili a jeho jméno bylo tedy bezcenné. V pátém díle uprchl z Azkabanu spolu s dalšími smrtijedy. V sedmém dílu pracuje na ministerstvu, když se o něm zmíní Umbriedgová. Spolu se Selwynem napadnou Xenofilia Láskoráda, kde je v tu dobu i Harry. S Harrym se potká, když Harry chce vykrást Gringottovy a Harry proti němu použije kletbu Imperius.\n\n\n\n\n\n"}
{"id": "113210", "url": "https://cs.wikipedia.org/wiki?curid=113210", "title": "Victoria Embankment", "text": "Victoria Embankment\n\nVictoria Embankment je částí nábřeží Temže. Je dopravní tepnou podél severního nábřeží Temže v Londýně. Prochází dvěma londýnskými obvody – City a Westminsterem.\n\nVictoria Embankment bylo postavena na popud Metropolitan Board of Works a byla dokončena roku 1870 pod vedením Josepha Bazalgetta. Hlavním záměrem bylo vybudování moderního kanalizačního systému Londýna a odlehčení dopravního zatížení ulic Strand a Fleet Street.\n\nProjekt zahrnoval rozšíření prostoru pozemní komunikace v oblasti nábřeží a tím i zúžení řeky Temže. Stavební práce si vyžádaly odkup a demolici mnoha budov v okolí řeky. Součástí projektu bylo vybudování podzemního tunelu pro trasu metra – District Line. Na nábřeží byly navíc zřízeny dva veřejně přístupné parky – jeden poblíž vládních budov na Whitehallu a druhý mezi Hungerford Bridge a Waterloo Bridge. V parcích se nachází mnoho soch, mimo jiné i socha Josepha Bazalgetta.\n\nVictoria Embankment (část \"A3211\") vede od Waterloo Bridge na sever od Westminsterského paláce, podél řeky Temže kolem Hungerford Bridge, Waterloo Bridge a končí u Blackfriars Bridge.\n\nMezi významné stavby nacházející se podél nábřeží patří Kleopatřin obelisk – žulový obelisk pocházející ze starověkého Egypta a Somerset House – rozáshlá budova v níž sídlí různé umělecké instituce.\n\nStanice metra podél Victoria Embankment – Westminster, Embankment, Charing Cross, Temple a Blackfriars.\n"}
{"id": "113215", "url": "https://cs.wikipedia.org/wiki?curid=113215", "title": "Evropský rybářský fond", "text": "Evropský rybářský fond\n\nEvropský rybářský fond (European Fisheries Fund) je fondem Evropského společenství, který byl založen roku 2006 a jehož prostřednicím je realizována společná rybářská politika členských států ES.\n\nZ Evropského rybářského fondu jsou poskytovány platby, jejichž hlavním cílem je podpora společné rybářské politiky tak, aby bylo zajištěno využívání živých vodních zdrojů, a podpora akvakultury zabezpečující udržitelnost z hospodářského, environmentálního a sociálního hlediska.\n\n"}
{"id": "113216", "url": "https://cs.wikipedia.org/wiki?curid=113216", "title": "Kostel svatého Cyrila a Metoděje (Suché Vrbné)", "text": "Kostel svatého Cyrila a Metoděje (Suché Vrbné)\n\nKostel svatého Cyrila a Metoděje se nachází v českobudějovické čtvrti Suché Vrbné v Puchmajerově ulici.\nSuché Vrbné, nyní předměstí Českých Budějovic, bylo původně samostatnou vsí a dříve náleželo k farnosti Dobrá Voda. S rostoucím počtem místních obyvatel rostla i potřeba vlastního kostela, a v roce 1923 tak dobrovodský farář Mons. Václav Řepa vyhlásil sbírku na jeho výstavbu. V roce 1926 byl zakoupen pozemek, na němž nyní kostel stojí. Jako první byla postavena budova církevní školky, a to v roce 1933. Dnes slouží jako fara. Stavba kostela začala v březnu 1935 na základě návrhu budějovického architekta Procházky. Malby v interiéru navrhl pražský architekt Major a jejich autory jsou malíři Jelínek a Bašný. Stavba byla dokončena v říjnu 1935 a slavnostně vysvěcena 26. prosince 1935. Obřadu, který spolu s dalšími církevními hodnostáři řídil Mons. Václav Řepa, nyní již z funkce budějovického děkana, přihlíželo více než tisíc lidí.\n\nNásledně byla vystavěna klášterní budova v sousedství kostela, dokončena v roce 1936. Do roku 1950 zde sídlili těšitelé, od roku 2000 je zde Kněžský domov pro staré kněze.\n\nKostel je jednolodní stavbou v novorománském slohu s presbytářem a dvěma sakristiemi. Rozměry lodi jsou 17*10 m, poloměr presbytáře 8 m výška kostela 16,5 m s věžičkou o výšce 9,5 m. Na východní vnější zdi kostela jsou nápisy \"Můžeš-li věřit, všechno jest možné věřícímu\" a \"In te Domine speravi non confundar in aeternum (V tebe, Pane, doufám, ať nejsem zahanben navěky)\". Ve věžičce je umístěn zvon \"sv. Václav\" o hmotnosti 145 kg. Kostelní varhany pocházejí původně z budějovického kostela sv. Anny. Za kostelem stojí v zahradě kříž datovaný 1876, jenž měl původně stávat na suchovrbenské návsi.\n\nČERNÝ Jiří: Sakrální památky v Suchém Vrbném, Setkání 2011, č. 10, s. 5-6.\n\n"}
{"id": "113217", "url": "https://cs.wikipedia.org/wiki?curid=113217", "title": "BMW 132", "text": "BMW 132\n\nBMW 132 byl devítiválcový hvězdicový motor vyráběný od roku 1933. Šlo o licenční verzi amerického motoru Pratt & Whitney Hornet. Motor se rozšířil hlavně na transportních letounech, poháněl stroje jako byl Junkers Ju 52, nebo některé verze letounu Junkers Ju 86.\n\n"}
{"id": "113230", "url": "https://cs.wikipedia.org/wiki?curid=113230", "title": "Malá Skála", "text": "Malá Skála\n\nObec Malá Skála se nachází v okrese Jablonec nad Nisou, kraj Liberecký. V obci žije  obyvatel.\n\nPrvní zmínky o Malé Skále pocházejí z roku 1422, avšak její jižní část vznikla jako samostatná ves Vranové již koncem 14. století, kdy spolu s okolními osadami náležely k dominikánskému klášteru v Turnově. Podle ní se jmenuje také skalní hrad Vranov, často nazývaný též Skály nad Jizerou, který vyrostl na pískovcovém útesu nad pravým břehem řeky okolo roku 1425, tedy rok po zničení turnovského kláštera husity. Lesy, louky, pole i skály měli tehdy v držení Valdštejnové ze štěpanické větve a od roku 1538 Vartemberkové, kteří zde vládli až do roku 1615. To už ke dvoru náležel i pivovar. Krátce před bitvou na Bílé hoře se panství ujal rod Smiřických, ale pro sympatie ke stavovskému povstání byl jejich majetek po roce 1620 zkonfiskován a připadl frýdlantskému vévodovi a vojevůdci Albrechtovi z Valdštejna, který v roce 1628 udělil Malou Skálu v léno císařskému plukovníkovi Mikuláši Desfoursovi. Po smrti Albrechta z Valdštejna získal Mikuláš Desfours Malou Skálu, Semily a Hrubý Rohozec ve svobodné dědictví. Rod zde potom vládl dalších 175 let, během nichž byl na severní straně nádvoří vystavěn lovecký zámeček s věžičkou pro zvon a hodiny a okolo roku 1700 nový barokní zámek.\n\nV roce 1802 koupil zdejší panství mikulášovický textilní průmyslník Franz Zacharias Römisch, který celé okolí proměnil v jedinečný přírodní park a na troskách starého hradu vybudoval památník všem hrdinům, Pantheon, jemuž vévodí novogotický letohrádek z roku 1826. Skalní plastiky vytvořil sochař František Pettrich. Franz Zacharias Römisch se však nezapsal do historie Malé Skály pouze jako romantický stavitel Pantheonu, ale i jako osvícený zakladatel škol a nadací. Už v roce 1812 bylo rozhodnuto o zřízení obecné školy, která byla následně 1817 skutečně otevřena. Zasloužil se o zvelebení ovocnářství, přestavěl sídlo v empírovém stylu a v zámeckém parku vysázel vzácné dřeviny. Roku 1813 založil ve Vranském lese panský hřbitov, kde sám odpočívá. Na tomto hřbitově je pochována i zdejší rodačka spisovatelka Jarmila Glazarová.\n\nPo smrti Franze Zachariase Römische prodali dědicové Malou Skálu obchodnímu domu Oppenheimer v Lipsku. Ti opravili zámek v secesním duchu, roku 1869 postavili kapli sv. Vavřince a roku 1879 kapli ve Vranovém. Konec století byl ve znamení zakládání spolků, vznikl Sbor dobrovolných hasičů (1885), Tělocvičná jednota Sokol (1894), začala se rozvíjet turistika. Na rozkvětu obce, k němuž významnou měrou přispělo vlakové spojení s okolním světem, nic nezměnil ani příchod nového majitele, vídeňského politika a podnikatele dr. Wilhelma Medingera, který koupil zdejší panství v roce 1903. Byla postavena nádražní budova (1904), hotel U nádraží (1906), pošta (1922), sokolovna (1932) či hotel Kavka (1939).\n\nPo druhé světové válce se společným úsilím podařilo vybudovat moderní (dnes již zchátralou) základní školu (1957), samoobsluhu \"U Mařeny\" (1958), budovu MNV s hasičskou zbrojnicí (1962), zdravotní středisko (1972), autokemp Ostrov (1976), mateřskou školku (1979) nebo ubytovnu TJ Sokol s tenisovými kurty (1984). Původní lávku spojující oba břehy, kterou strhla povodeň v roce 1978, nahradila nová (1983), byl postaven i nový most přes Jizeru (1987) a rozsáhlé rekonstrukce se dočkal také Boučkův statek (1988), v němž je dnes umístěna galerie Josefa Jíry. O vybudování této galerie se zasloužil malíř Josef Jíra (1929 – 2005), který v obci tvořil. V roce 1966 si zde koupil chalupu, avšak již v roce 1964 tu uspořádal první výstavu svých obrazů, kterou zahajoval Jiří Trnka. Mnoho Jírových obrazů, grafik i kreseb vzniklo na Malé Skále a zachycuje její malebné okolí.\n\nV posledních letech si nemalé náklady vyžádala renovace letohrádku na Pantheonu (1993) nebo kaple sv. Vavřince (1996), ze staré školy se stal Domov pro seniory (1997), byla otevřena čerpací stanice pohonných hmot (1997) a koupaliště Žlutá plovárna (1998), zámek získali po letech noví majitelé (2000) a byla zprovozněna čistička odpadních vod (2001).\n\n\n\n\n"}
{"id": "113231", "url": "https://cs.wikipedia.org/wiki?curid=113231", "title": "Panamská šíje", "text": "Panamská šíje\n\nPanamská šíje (dříve zvaná Darienská šíje) je úzký pás pevniny spojující Severní (Střední) a Jižní Ameriku. Šíje vznikla během pliocénu.\n\nOblast šíje leží v Panamě. Panamská šíje, podobně jako jiné pevninské šíje, měla již od počátku španělské kolonizace strategický význam. Přes šíji vedly první komunikace spojující Karibské moře a Panamský záliv, několik století zde byly pouze cesty, ve druhé polovině 19. století byla zbudována železnice a dnes šíji protíná Panamský průplav.\n\n"}
{"id": "113235", "url": "https://cs.wikipedia.org/wiki?curid=113235", "title": "Riccardo Broschi", "text": "Riccardo Broschi\n\nRiccardo Broschi, (? 1698?, Neapol - ? 1756, Madrid), italský hudební skladatel, představitel neapolské operní školy.\n\nNarodil se okolo roku 1698 v Neapoli. V roce 1725 zde měla premiéru jeho jediná komická opera „La vecchia sorda“. V letech 1728 až 1735 zkomponoval několik hrdinských oper s jediným cílem, ukázat všechny možnosti pěveckého umění svého mladšího bratra Carla, který proslul jako patrně nejslavnější kastrát v dějinách hudby pod jménem Farinelli.\n\nPozději doprovázel bratra na jeho úspěšných turné po Evropě. V letech 1736 až 1737 sloužil u královského dvora ve Stuttgartu. Zakotvil ve Španělsku, zcela opustil hudební dráhu a stal komisařem válečného námořnictva španělské koruny.\n\n\n"}
{"id": "113239", "url": "https://cs.wikipedia.org/wiki?curid=113239", "title": "Cristofaro Caresana", "text": "Cristofaro Caresana\n\nCristofaro Caresana (1640? Benátky – 13. září 1709, Neapol) byl italský barokní hudební skladatel, představitel neapolské operní školy.\n\nNarodil se v Benátkách patrně roku 1640, přesné datum ani letopočet však není znám. V Benátkách také získal základní hudební vzdělání u Zianiho. Ve věku 16 let přesídlil do Neapole.\n\nNejprve se připojil k divadelní společnosti Feblarmoninici, která uváděla v Neapoli první melodramy. V roce 1667 se stal varhaníkem v Královské kapli a ředitelem konzervatoře Neapolitan Conservatorio di S Onofrio a Capuana. Na těchto místech zůstal až do roku 1690. V r. 1699 vystřídal Francesca Provenzale ve funkci „maestro del Tesoro di San Gennaro“ a komponoval pro nejrůznější neapolské instituce až do své smrti v roce 1709.\n\nCaresana byl uznávaný mistr kontrapunktu. Z jeho početné tvorby je dodnes hraná zejména hudba chrámová. Vrcholnou ukázkou je „Messa, e Vespero, a 16 voci con 7 Istrumenti divisi in 4 Chori de Cristofaro Caresana“ z roku 1670. Rozměrná skladba obsahuje nejen klasickou mši, ale i žalmy k večerní bohoslužbě, jakož i instrumentální mezihry ve formě sonát. Je pozoruhodná zejména prostorovými efekty vznikajícími použitím dvou samostatných nástrojových skupin.\n\n"}
{"id": "113245", "url": "https://cs.wikipedia.org/wiki?curid=113245", "title": "Ostrá lžička", "text": "Ostrá lžička\n\nOstrá lžička je druh ostrého chirurgického nástroje, sloužící k odebírání nevelkých objemů tkáně (například pro biopsii či snímání novotvarů či tenkých vrstev. Použitím se nástroj částečně podobá kyretě, se kterou někdy bývá nesprávně zaměňován. Ostrá lžička má – na rozdíl od kyrety – ostří vybroušené po obvodu (či jiné vhodné křivce) lžícovitého vyhloubení pracovní části.\n\n"}
{"id": "113247", "url": "https://cs.wikipedia.org/wiki?curid=113247", "title": "Borovice těžká", "text": "Borovice těžká\n\nBorovice těžká (\"Pinus ponderosa\"), též známá jako borovice žlutá, je jedna z nejrozšířenějších a hospodářsky nejvýznamnějších severoamerických borovic. Patří mezi tříjehličné druhy a mezi borovicemi dosahuje také největších rozměrů: až 80 m výšky a téměř 3 m v průměru. Občas je možné se s ní setkat i v Česku v parkových a zahradních výsadbách, zřídka i v lesních porostech. Její dříve používané české jméno „žlutá“ vzniklo překladem amerického jména (Yellow Pine), které je patrně odvozeno od barvy letorostů.\n\n\nRozlišují se 2 subspecie (poddruhy):\n\n\nJe to 60 (někdy až 80) m vysoký strom, kmen má i 2 nebo 3 m v průměru. Silné, trochu převislé větve tvoříc úzkou, hustou, kuželovitou korunu. Strom vytváří mohutný kořenový systém s hluboko jdoucím hlavním (kůlovým) kořenem. Letorosty jsou žlutohnědé. Pupeny válcovité, pryskyřičnaté. Jehlice po 3, řidčeji po 3-4, tuhé, 12-26 cm dlouhé, vzpřímené, zahnuté, světle až tmavě zelené.\n\nZ nepůvodních jehličin běžně pěstovaných v Česku má borovice těžká nejdelší jehlice.\n\nŠišky jsou 5-15 cm dlouhé, přisedlé, jednotlivě nebo 2-3 v přeslenu, osten umba (pupku) přímý nebo zahnutý mírně zpět. Otevírají se po dozrání (na podzim) a po opadu zanechávají několik šupin na větvi. Opadané šišky jsou proto nezaměnitelné, u báze po chybějících šupinách v šišce vzniká jakýsi vějíř zbývajících šupin, připomínající částečně rozkvetlý květ. Semena jsou tmavě hnědá, nepřeléhavá, s křídlem dlouhým 2-3 cm.\nVyskytuje se na nejrůznějších půdách od pahorkatin až po vysoké hory (3200 m n. m.) především v sušších oblastech. Je velmi geograficky variabilní, výrazně světlomilná, mrazuvzdorná, ale jižní provenience v Česku omrzají. Dosahuje úctyhodného stáří, 300–500 let. Tvoří mezidruhové hybridy s borovicí arizonskou (viz Arboretum Sofronka).\n\nNa severoamerickém kontinentu je důležitým zdrojem dřeva a patří zde mezi pět hospodářsky nejvýznamnějších druhů borovice.\nV Česku je vhodným krajinářským prvkem lesoparků a parků.\n\n\n"}
{"id": "113249", "url": "https://cs.wikipedia.org/wiki?curid=113249", "title": "Škrabka", "text": "Škrabka\n\nŠkrabka (též zastarale raspatorium) je druh ostrého chirurgického nástroje, sloužící k snímání nevelkých objemů tkáně či novotvarů. Nástroj se funkcí podobá noži či struháku, pracuje se s ním ale podobně, jako s dlátem. Se škrabkou se můžeme setkat i v kuchyni kupř. při škrábání brambor - kuchyňská škrabka, nebo při škrábání sněhu a ledu z různých povrchů - sněhová škrabka, námrazová škrabka apod. Slovo škrabka má obecnější technický význam.\n\n"}
{"id": "113250", "url": "https://cs.wikipedia.org/wiki?curid=113250", "title": "Peán", "text": "Peán\n\nPeán (též pean, svorka či hemostat) je druh chirurgické cévní svorky, sloužící jako pomůcka pro stavění krvácení. Jde o klíšťky s nůžkovými rukojeťmi a plochými štíhlými vroubkovanými čelistmi, vybavené fixačními ozubci. Ty vzájemným zaklesnutím udržují nástroj v zavřené poloze s definovaným stlačením a současně umožňují snadné a rychlé rozevření nástroje. Pojem peán se do jisté míry stal synonymem pro chirurgickou svorku a jsou jím (nesprávně) označovány všechny nástroje podobného tvaru. Cena 50 Kč- 300 Kč.\n\nExistuje např. pean na tampony, pean na šití, pean na sevření žíly (cévní svorka) a tak dále.\nJiné druhy peanů se nazývají kupř. Kocher (kochr) nebo peán na roušky (backhaus).\n\n"}
{"id": "113251", "url": "https://cs.wikipedia.org/wiki?curid=113251", "title": "Kocher", "text": "Kocher\n\nKocher (též kochr) je druh chirurgické cévní svorky, sloužící k jako pomůcka pro stavění krvácení. Jde o klíšťky s nůžkovými rukojeťmi a plochými štíhlými vroubkovanými čelistmi, vybavené fixačními ozubci. Ty vzájemným zaklesnutím udržují nástroj v zavřené poloze s definovaným stlačením a současně umožňují snadné a rychlé rozevření nástroje. Čelisti nástroje jsou, na rozdíl od peánu na koncích vybaveny příčnými zoubky, umožňujícími lepší sevření cévy. \n"}
{"id": "113254", "url": "https://cs.wikipedia.org/wiki?curid=113254", "title": "Black Sabbath (album)", "text": "Black Sabbath (album)\n\nBlack Sabbath je první studiové album stejnojmenné britské skupiny. Vydáno bylo na pátek třináctého (13. února). Mnoho kritiků toto album, zvláště titulní skladbu, hodnotí jako první čistě metalovou nahrávku. Patrný je také vliv skupiny Led Zeppelin, hlavně prvků blues. Album roku 2003 dosáhlo 238. příčky v žebříčku \"500 nejlepších alb všech dob\" časopisu Rolling Stone. Dle kytaristy a zakladatele Black Sabbath Tonyho Iommiho skupina album nahrála za jediný den 16. října 1969.\n\nAlbum bylo odsouzeno mnohými náboženskými skupinami jako satanistické a to hlavně kvůli titulní skladbě Black Sabbath, která vznikla na základě jednoho snu basáka Geezera. Píseň je však o člověkovi, který satanismu propadl a vykresluje, jak je satanismus zlý.\n\nSkladba \"Behind The Wall of Sleep\" je údajně inspirována románem H.P. Lovecrafta \"Beyond the Wall of Sleep\", i když to kapela nikdy nepotvrdila. Mnozí fandové tvrdí, že na koncertech Ozzy mnohokrát zpíval místo Behind, Beyond.\n\nNa raných verzích alba byl Ozzy uveden jako Ossie Osborne.\n\nBlack Sabbath už svým debutovým albem zřetelně definovali styl, který budou razit v následujících letech. Úvodní skladbu, po níž je pojmenována celá deska, je možné chápat jako manifest Sabbatů. Entrée obstarává padající déšť, v dáli je slyšet hrom a kostelní zvon. Pak už nastupují první úderné tóny Iommiho kytary, na něž navazuje Osbourne svým drásavým a naříkavým vokálem. Nic nepředstírají. Písně jsou většinou založeny na jednoduchých, ale výrazných kytarových riffech, podporovaných výraznou basou a bicími. Osbourne deklamuje morbidní texty svým neopakovatelným způsobem, který domalovává temnou a tísnivou atmosféru písní. Skupině se podařilo desku nahrát za pouhé dva dny, navíc všechny písně vycházejí z jamů ve studiu, což jim dodává na autentičnosti a živosti. Ve většině skladeb jsou ještě patrné bluesové kořeny kapely, nejvíce asi v písni \"The Wizard\". Songy jako \"N.I.B.\" nebo \"Black Sabbath\" se brzy zařadily mezi metalovou klasiku.\n\nAutory skladeb jsou Ozzy Osbourne, Tony Iommi, Geezer Butler a Bill Ward, pokud není uvedeno jinak.\nVšechno napsali Tony Iommi, John Osbourne, Terence Butler a William Ward.\n\n\n\n\n\n"}
{"id": "113256", "url": "https://cs.wikipedia.org/wiki?curid=113256", "title": "Jehelec", "text": "Jehelec\n\nJehelec je pomocný chirurgický nástroj, sloužící ke snadnějšímu šití - jehelcem se zachycuje jehla s návlekem šicího materiálu. Jehelec má nejčastěji podobu klíštěk s nůžkovitými nebo klešťovými rukojeťmi a krátkými tupými čelistmi, opatřenými křížovým vroubkováním pro pevnější zachycení jehly. Tvarem bývá jehelec často zaměňován za peán, ale použití a určení obou nástrojů je diametrálně odlišné. \n\nJehelců je mnoho druhů. Například na šití v hloubce, šití kůže, šití měkké tkáně nebo na šití drobných ran. Tyto jehelce pak nápadně připomínají peány.\n\n"}
{"id": "113264", "url": "https://cs.wikipedia.org/wiki?curid=113264", "title": "Turkestánská oblast", "text": "Turkestánská oblast\n\nJihokazašská oblast ( , ) je oblast na jihu Kazachstánu. Byla založena 10. března 1932 v rámci Kazašské ASSR. V letech 1962–92 se jmenovala \"Čimkentská oblast\" a pod tímto názvem byla v letech 1962–64 součástí Jihokazašského kraje. Má rozlohu 118 600 km². Má 1 976 700 obyvatel a je rozdělena na 12 administrativních okresů a čtyři samosprávná města. Hlavním městem je Šymkent.\n\nOblast hraničí se třemi oblastmi \"Kazachstánu\" (Kyzylordskou na západě, Karagandskou na severu a Žambylskou na východě) a pěti vilajáty Uzbekistánu (od jihozápadu k jihovýchodu postupně Navoiským, Samarkandským, Džizzakským, Syrdarjanským a Taškentským).\n\nRozkládá se na rozhraní východní části Turanské nížiny a západních výběžků Ťan-šanu. Převážná část oblasti je mírně kopcovitá s nadmořskou výškou 200 až 300 m s pásovitými hřebeny písků pouští Kyzylkum (na jihozápadě na levém břehu Syrdarji) a Mujunkum (na severu na levém břehu Ču). Na samém jihu je Hladová step a na severu poušť Betpak-Dala. V centrální části se táhne horský hřbet Karatau (vrchol Bessaz 2 176 m), na jihovýchodě pak západní okraj Talasského Alatau hřbety Karžantau (do 2 824 m) a Ugamský (do 4 238 m).\n\nKlima je ryze kontinentální a suché. Léto je dlouhé, horké a suché. Zima je krátká a téměř bez sněhu s častými otepleními a dešti. Průměrná teplota je v červenci 26 až 29 °С na severu a jihozápadě a 19 až 25 °С na jihovýchodě a v lednu −11 °С na severu a −2 °С na jihu. Množství srážek za rok je přibližně 100 mm na severu, 100 až 400 mm na jihozápadě (se silným meziročním kolísáním) a 400 až 800 mm v předhůří hor a 1000 mm i více ve vysokých horách.\n\nVelká řeka Syrdarja protéká oblastí z jihu na severozápad. Její přítoky jsou Keles, Kurukkeles, Arys a další menší. Stékají z hor a jsou hojně využívané pro zavlažování. Na \"Syrdarje\" byla postavena přehradní hráz a za ní vznikla Čardarinská vodní nádrž. Byly vybudovány zavlažovací kanály:\nNa severu oblasti protéká řeka Ču, která se ztrácí v píscích pouště Mujunkum a v létě se rozpadá na oddělené tůně. V údolí \"Syrdarji\" je mnoho nevelkých sladkovodních jezer a na dolním toku \"Ču\" slaných jezer (Akžajkyn).\n\nNa rovinách převládají pouště s písečnými hnědými a šedohnědými půdami s travnato-pelyňkovým, slaniskovým porostem (bílý a černý saksal, tamaryšek malokvětý). V údolích \"Syrdarji\" a \"Ču\" jsou zaplavované luční, většinou slané půdy s porosty rákosu a kousky lesů (vrby, topoly). V horách se nacházejí jednotlivá výšková pásma. Pouště u úpatí přecházejí v alpské louky a ledovce. Půda se postupně mění od horských stepních šedozemí, kaštanových a černozemních půd až k horským hnědým a šedohnědým a ještě výše horským lučním půdám.\n\nVe pouštích žijí hlodavci (sysli, frčci, pískomilové), v horách horské kozy tau-teke a ovce, ze šelem levharti a medvědi a z ptáků supi. V údolích řek žijí vlci, lišky, hranostaji, tchoři, divočáci a také bažanti, na jezerech pak kachny a husy. Z plazů zde žijí hadi, želvy, ještěrky. Ve výběžcích Talasského Alatau se nachází Džabaglinská rezervace.\n"}
{"id": "113267", "url": "https://cs.wikipedia.org/wiki?curid=113267", "title": "Aral", "text": "Aral\n\nAral může být:\n\n"}
{"id": "113269", "url": "https://cs.wikipedia.org/wiki?curid=113269", "title": "Lucjan Żeligowski", "text": "Lucjan Żeligowski\n\nLucjan Żeligowski (17. října 1865 - 9. června 1947) byl polský generál za rusko-polské války. Proslavil se okupací Vilniusu, kde následně vytvořil stát Střední Litvu, který byl později anektován Polskem.\n\nNarodil se roku 1865. Vstoupil do Ruské armády roku 1885 a bojoval v rusko-japonské válce jako kapitán.\n\nNa začátku první světové války velel v hodnosti podplukovníka, praporu. V roce 1915 byl povýšen do hodnosti plukovníka. V roce 1917 velel 1. pluku v Polské střelecké divizi.\n\nV letech 1921 až 1925 byl inspektorem armády. Roku 1923 byl povýšen do hodnosti generála zbraní. V letech 1925 až 1926 byl ministrem vojenství ve vládě Aleksandera Skrzyńského.\n\nV roce 1947 zemřel, je pochován na hřbitově 'Cmentarz Wojskowy na Powązkach' ve Varšavě.\n\n\n\n\n"}
{"id": "113272", "url": "https://cs.wikipedia.org/wiki?curid=113272", "title": "Nutná a postačující podmínka", "text": "Nutná a postačující podmínka\n\nV logice mohou mezi dvěma souvisejícími tvrzeními (větami, výroky) existovat vztahy, pro které se používají zažitá označení nutná, resp. postačující podmínka.\n\n\nNutnou podmínkou, aby celé číslo bylo dělitelné šesti je, že číslo musí být sudé. V tomto případě je podmínkou, že \"číslo je sudé\" (tzn. věta formula_1). \"Číslo je dělitelné šesti\" představuje větu formula_2.\n\nAvšak každé číslo dělitelné šesti je také dělitelné dvěma, tedy je sudé. Tzn. pokud je splněna věta formula_2 (\"číslo je dělitelné šesti\"), je vždy splněna věta formula_1 (\"číslo je sudé\"). Věta formula_1 (\"číslo je sudé\") je tedy nutnou podmínkou věty formula_2 (\"číslo je dělitelné šesti\").\n\nKaždé sudé číslo však nemusí být dělitelné číslem šesti (např. číslo 4). Pokud je tedy splněna věta formula_1 (\"číslo je sudé\"), nemusí být splněna věta formula_2 (\"číslo je dělitelné šesti\"). Věta formula_1 tedy není postačující podmínkou věty formula_2.\n\nPostačující podmínkou, aby celé číslo bylo dělitelné šesti, může být např. podmínka, že číslo musí být dělitelné dvanácti. \"Číslo je dělitelné dvanácti\" představuje větu formula_1, a \"číslo je dělitelné šesti\" větu formula_2.\n\nKaždé číslo dělitelné dvanácti je také dělitelné šesti, tzn. pokud je splněna věta formula_1 (\"číslo je dělitelné dvanácti\"), je splněna také věta formula_2 (\"číslo je dělitelné šesti\"). Věta formula_1 je tedy postačující podmínkou věty formula_2.\n\nJe-li však splněna věta formula_2 (\"číslo je dělitelné šesti\"), nemusí být splněna věta formula_1 (\"číslo je dělitelné dvanácti\"). Takovými čísly jsou např. 6, 18 atd. Věta formula_1 tedy není nutnou podmínkou věty formula_2.\n\nNutnou a postačující podmínkou, aby celé číslo bylo dělitelné šesti, je, aby číslo bylo sudé a dělitelné třemi. Podmínkou (větou formula_1) je zde, že \"číslo musí být sudé a dělitelné třemi\", \"číslo je dělitelné šesti\" je věta formula_2.\n\nJe-li číslo dělitelné dvěma i třemi, pak je také dělitelné šesti. Současně platí, že číslo dělitelné šesti je dělitelné dvěma a třemi. Pokud tedy platí věta formula_1 (\"číslo je sudé a dělitelné třemi\"), musí platit také věta formula_2 (\"číslo je dělitelné šesti\").\n\nVěta formula_1 je tedy postačující podmínkou věty formula_2. Platí-li však věta formula_2 (\"číslo je dělitelné šesti\"), pak platí také věta formula_1 (\"číslo je sudé a dělitelné třemi\").\n\nVěta formula_1 je tedy také nutnou podmínkou věty formula_2. Tzn. věta formula_1 je nutnou a postačující podmínkou věta formula_2. Uvedenou podmínku můžeme slovně vyjádřit tak, že číslo je dělitelné šesti tehdy a pouze tehdy, je-li sudé a dělitelné třemi.\n\n\n"}
{"id": "113280", "url": "https://cs.wikipedia.org/wiki?curid=113280", "title": "Seznam jezer v Tatrách v Polsku", "text": "Seznam jezer v Tatrách v Polsku\n\nJezera v Tatrách v Polsku se nazývají staw, stawek, případně oko. Na polské straně je můžeme rozdělit na dvě skupiny, podle toho ve kterých Tatrách se nacházejí.\n\n\n\n\n\n\n\n\n\n\n\n"}
{"id": "113281", "url": "https://cs.wikipedia.org/wiki?curid=113281", "title": "Kolposkop", "text": "Kolposkop\n\nKolposkop je specializovaný gynekologický přístroj, sloužící k vyšetření děložního čípku – kolposkopie, dělohy, pochvy a zevních genitálií. Kolposkop se skládá z optické části (výměnný okulár a objektiv, případně přídavný zelený filtr), osvětlovacího systému se studeným světlem (halogenová žárovka a světlovodný systém), polohovacího systému (stojan, rameno), případně je ještě doplněn pomocnými prvky (dokumentační zařízení, tubus pro asistenta apod.). Zvětšení optické soustavy se pohybuje v rozsahu 2–60×. Moderní kolposkopy téměř bez výjimky používají binokulární systém.\nKolposkopické vyšetření zavedl do praxe v roce 1925 německý gynekolog Hans Hinselmann použitím silné lupy. Základem techniky je zjištění změn na děložním čípku, indikujících možný počátek nádorového bujení. Pro zvýraznění vyšetřovaného pole se aplikuje potěr roztokem kyseliny octové nebo se užije Lugolův roztok (KI – trijodid draselný), který atypické buňky barevně zvýrazní. Kolposkopický nález se obvykle týká cévních změn na přechodu sliznice děložního hrdla a povrchem čípku a bývá označován zkratkami P (punktuace) nebo M (mozaika). \n"}
{"id": "113284", "url": "https://cs.wikipedia.org/wiki?curid=113284", "title": "Seznam jezer v Tatrách na Slovensku", "text": "Seznam jezer v Tatrách na Slovensku\n\nJezera v Tatrách na Slovensku se nazývají plesa. Na slovenské straně je můžeme rozdělit na tři skupiny, podle toho ve kterých Tatrách se nacházejí.\n"}
{"id": "113285", "url": "https://cs.wikipedia.org/wiki?curid=113285", "title": "Negatoskop", "text": "Negatoskop\n\nNegatoskop je pomocný lékařský přístroj, sloužící k vyhodnocování snímků, pořízených některou denzitografickou technikou (obvykle označovaných jako rentgenové snímky). Jde o rovnoměrně podsvícenou matovou plochu, na kterou jsou snímky osazovány do pružinových nebo rámových držáků. Dražší provedení negatoskopů mají regulovatelnou intenzitu podsvícení (při zachování požadavku rovnoměrného osvětlení plochy), tepelné filtry a další pomůcky, usnadňující práci radiologa (lupy, stupnice, odečtová pravítka). \n\nNegatoskopy se užívají v ortopedii (skiagrafie), gynekologii (vyhodnocení mamogramů a galaktogramů), zubním a vnitřním lékařství (zejména plicním). Výjimkou však není ani užití negatoskopu ve veterinárním lékařství.\n"}
{"id": "113289", "url": "https://cs.wikipedia.org/wiki?curid=113289", "title": "Jednotné evropské číslo tísňového volání", "text": "Jednotné evropské číslo tísňového volání\n\nJednotné evropské číslo tísňového volání (112) je tísňová linka fungující ve všech státech Evropského hospodářského prostoru a ve Švýcarsku.\n\nTísňová linka byla zavedena na základě rozhodnutí Rady Evropských společenství o zavedení jednotného evropského čísla tísňového volání. Stalo se tak především z důvodu usnadnění komunikace s tísňovými službami v rámci Evropské unie, protože došlo k výraznému nárůstu soukromých i služebních cest v rámci Evropy, kde každý stát používá svá vlastní tísňová čísla, která cizinec mnohdy nezná a při zavolání má většinou jazykové problémy.\n\nPro přístup k tomuto tísňovému volání bylo stanoveno telefonní číslo 112. Rozhodnutí Rady jako přímo aplikovatelný závazný předpis stanovilo členským státům povinnost toto číslo zavést nejpozději do 31. prosince 1996. Bylo ponecháno na rozhodnutí každého státu, zda bude číslo 112 jediným tísňovým číslem, nebo zda si zároveň ponechá svá stávající národní čísla.\n\nDalší úprava podmínek fungování jednotného evropského čísla tísňového volání byla provedena článkem 26 Směrnice o univerzální službě. Členským státům je uložena povinnost zajistit bezplatný přístup k tísňovému volání prostřednictvím čísla 112 na celém území; zajistit, aby tato volání byla zodpovězena co nejkvalitněji; zajistit, aby provozovatelé telekomunikačních sítí poskytli informace o poloze volajícího pracovišti pro příjem tísňového volání a zajistit odpovídající informovanost občanů o existenci a způsobu použití čísla 112. Směrnice je závazným pramenem sekundárního práva Společenství, který není přímo aplikovatelný. Upravuje pouze cíle, jichž má být dosaženo a členské státy v rámci vlastních legislativních procesů implementují do svých právních předpisů postupy a způsoby dosažení tohoto cíle. V České republice je uvedená směrnice transponována do zákona č. 127/2005 Sb., o elektronických komunikacích.\n\nEvropská komise dne 15. prosince 2008 potvrdila, že jednotné evropské číslo 112 je úspěšně implementováno v souladu se směrnicí již ve všech členských státech Evropské unie.\n\nV souvislosti se snahou České republiky zapojit se do evropského integračního procesu byly v roce 1996 zahájeny kroky k zavedení jednotného evropského čísla tísňového volání jako jedné z podmínek členství v Evropské unii. Na základě rozhodnutí Českého telekomunikačního úřadu proto bylo uvolněno telefonní číslo 112, na kterém byla do roku 1998 provozována služba informace o přesném čase.\n\nRealizace zavedení jednotného evropského čísla tísňového volání 112 v České republice proběhla na základě usnesení vlády č. 391/2000, ve znění usnesení vlády č. 350/2002.\n\nRozhodnutím vlády byl k příjmu tísňového volání na lince 112 určen Hasičský záchranný sbor. K zajištění tohoto příjmu bylo vybudováno 14 telefonních center tísňového volání umístěných v sídlech hasičských záchranných sborů krajů, jejichž testovací provoz byl ukončen v červnu 2004. Tato telefonní centra jsou v rámci České republiky navzájem hlasově a datově propojena a jsou vzájemně plně zastupitelná. V případě přetížení nebo výpadku v jednom kraji jsou hovory automaticky přesměrovány na další telefonní centra tísňového volání 112, aniž by to volající poznal na rychlosti nebo kvalitě odbavení. Je zde tak garance, že se občan vždy dovolá. Operátoři telefonních center tísňového volání 112 jsou schopni odbavovat tísňové hovory nejen v češtině, ale rovněž v angličtině nebo němčině.\n\nVzhledem k těmto výhodám jsou do technologie telefonních center tísňového volání 112 směrovány také tísňové hovory na telefonní číslo 150.\n\nV České republice funguje číslo 112 společně s národními čísly tísňového volání. Dne 23. července 2008 vzala vláda usnesením č. 923/2008 na vědomí analýzu možnosti útlumu národních čísel tísňového volání, která doporučila ponechání národních čísel nadále v platnosti.\n\nV roce 2019 bylo v České republice provedeno téměř 1,3 milionu volání na tísňové linky, z toho 86 % jich bylo na číslo 112. Až 75 % hovorů není tísňových. Lidé linku vytočí omylem nebo ji použijí neoprávněně. Při úmyslném zneužití linky hrozí fyzické osobě pokuta do 200 000 Kč. Na 14 krajských centrálách v roce 2019 pracovalo 308 operátorů. Na základě těchto telefonátů provedli hasiči 181 177 výjezdů.\n\n11. února 2020 byl na území Prahy spuštěn systém \"Advanced mobile location\", který zjistí polohu volajícího s přesností na 30–50 metrů. Poloha bude vyhledávána u mobilních telefonů s operačním systémem Android a to i v případě, že uživatel telefonu zakázal zjišťování polohy. Pro mobilní telefony s operačním systémem iOS má být služba dostupná během půl roku. Během několika týdnů má být služba dostupná po celém území České republiky. Do roku 2020 byla služba poskytována v 15 zemích a v dalších 5 jen částečně.\n\nJednotné evropské číslo tísňového volání 112 je zavedeno ve všech členských státech Evropské unie a dále také v Lichtenštejnsku, Norsku, Švýcarsku, Turecku a na Islandu. V Andoře je číslo 112 tísňovou linkou horské služby. Číslo 112 není v Evropě zavedeno v Albánii, Bělorusku, Bosně a Hercegovině, Černé Hoře, Makedonii, Moldavsku, Rusku a Srbsku.\n\nVe většině států funguje číslo 112 společně s dříve zavedenými národními čísly tísňového volání, pouze v Dánsku, Estonsku, Finsku, Litvě, Lucembursku, Nizozemsku, Portugalsku, Rumunsku, Slovinsku, Švédsku a na Islandu, Kypru a Maltě je číslo 112 jediným tísňovým číslem.\n\nHovory jsou přijímány typicky policií nebo hasičským sborem; v některých státech orgány civilní ochrany (Lucembursko, Slovensko), speciální státní organizací (Finsko, Rumunsko, Bulharsko) nebo speciálními call centry telekomunikačních operátorů (Irsko, Řecko, Švédsko, Spojené království).\n\nEvropská konference správ pošt a telekomunikací (CEPT) vydala v roce 1972 doporučení T/SF 1, kterým doporučila vyhradit číslo 112 pro tísňové volání.\n\nVolbou čísla 112 v telekomunikačních sítích ve státech Evropské unie, Norsku, Švýcarsku a na Islandu je volající spojen s institucí, která je zodpovědná za příjem tísňového volání, v závislosti na organizaci záchranného systému v konkrétním státě.\n\nVe standardu mobilních sítí je číslo 112 vyznačeno jako univerzální tísňové číslo, kterým se v síti aktivuje služba TS12 Tísňové volání. Toto spojení je v síti prioritizováno a službu lze aktivovat i bez vložené SIM karty či bez zadání PIN kódu, v případě absence signálu domovského operátora vytvoří telefon spojení prostřednictvím dostupné konkurenční sítě GSM. Většina telefonů umožňuje volbu 112 i bez odemčení zámku klávesnice. Podmínkou aktivace tísňové služby v síti je tedy jen dostupnost alespoň jedné sítě GSM a nabití baterie přístroje.\n\nVýhodou oproti národním číslům je lokalizace volajícího, neboť vzhledem k legislativním podmínkám EU musí být ke každému hovoru na linku 112 zpřístupněna informace o poloze volajícího. Identifikace místa volání významně zkracuje čas potřebný pro poskytnutí účinné pomoci při mimořádné události.\n\nPoužití jednotného evropského čísla tísňového volání je výhodné především v případě rozsáhlejších událostí, při kterých je potřeba zásah více složek integrovaného záchranného systému, dále pro cizojazyčné volající a nebo v případě, kdy si volající není jist, která složka by měla jeho problém řešit či si nemůže vzpomenout na její národní tísňové číslo. V případě, kdy volající ví, na kterou složku se chce obrátit a zná její telefonní číslo, je výhodnější volit národní číslo tísňového volání této složky.\n\nEvropský parlament, Rada Evropské unie a Evropská komise v roce 2009 podepsaly třístrannou dohodu o zavedení každoročního Evropského dne linky 112. Byl navržen pro zvýšení povědomí o dostupnosti a výhodách Evropské linky 112. Instituce vybraly 11. února, důvodem bylo, že datum zahrnuje číslo linky (11. 2.). O zavedení evropského dne telefonní linky se zasloužila Česká republika v roce 2009, když předsedala Evropské unii. Po celé Evropě se konají různé události, které připomínají den evropské linky 112.\n\n\n"}
{"id": "113291", "url": "https://cs.wikipedia.org/wiki?curid=113291", "title": "Temnosmrečinské plesá", "text": "Temnosmrečinské plesá\n\nTemnosmrečinské plesá () je soubor dvou ledovcových jezer nacházejících se ve Vysokých Tatrách západně pod Kôprovským štítem a Čubrinou v Temnosmrečinské dolině. Východně od Nižného Temnosmrečinského plesa se nacházejí dvě malá očka. Nejvyšší práh doliny tvoří ledovcový kotel bez stálého plesa s dlouhodobým výskytem sněhové pokrývky a občasným výskytem až dvou malých jezírek.\n\nNižné Temnosmrečinské pleso je veřejnosti přístupné v období od 16. června do 31. října.\nVrátit se je možné pouze stejnou cestou, pokračovat k Vyšnému Temnosmrečinskému plesu a do sedla Chalubinské vrata a dál do Polska není možné, turistický chodník byl zrušen.\n\n\n\n"}
{"id": "113293", "url": "https://cs.wikipedia.org/wiki?curid=113293", "title": "Terianske plesá", "text": "Terianske plesá\n\nTerianske plesá () je soubor tří ledovcových jezer nacházejících se ve Vysokých Tatrách v Nefcerské dolině.\n\nPlesa stejně jako celá dolina nejsou veřejnosti přístupná.\n\n\n\n"}
{"id": "113299", "url": "https://cs.wikipedia.org/wiki?curid=113299", "title": "Wahlenbergove plesá", "text": "Wahlenbergove plesá\n\nWahlenbergove plesá () je soubor dvou ledovcových jezer nacházejících se v horní části Furkotské doliny ve Vysokých Tatrách na Slovensku. Jezera leží v nadmořské výšce 2053 m a 2157 m a jedná se o jedny z nejvýše položených jezer na slovenské straně Vysokých Tater. Mezi nimi se nachází podstatně menší Soliskové pliesko a Soliskové oko také zvané Ostré pliesko.\n\n\n\n"}
{"id": "113300", "url": "https://cs.wikipedia.org/wiki?curid=113300", "title": "Eulerův vzorec", "text": "Eulerův vzorec\n\nEulerův vzorec určuje vztah mezi goniometrickými funkcemi a exponenciální funkcí:\n\nJe zvykem na Eulerův vzorec nahlížet jako na větu komplexní analýzy. Pro jeho pochopení je potřeba vědět, co znamená mocnění komplexním číslem.\n\nUvažujme nejdříve exponenciální funkci reálné proměnné:\n\nJejí Taylorův rozvoj je:\n\nDefiniční obor exponenciální funkce lze holomorfním prodloužením rozšířit na obor komplexních čísel (\"x\" = \"a\" + \"bi\"):\n"}
{"id": "113304", "url": "https://cs.wikipedia.org/wiki?curid=113304", "title": "Folklore", "text": "Folklore\n\nFolklore je druhé řadové album kanadské zpěvačky Nelly Furtado, které vyšlo 25. listopadu 2003. Album se stalo opět velmi úspěšným, ale nedosáhlo věhlasu prvního alba Whoa, Nelly!.\nNa albu je i píseň Força, která se stala oficiální hymnou mistrovství Evropy ve fotbale v roce 2004.\n"}
{"id": "113326", "url": "https://cs.wikipedia.org/wiki?curid=113326", "title": "Starigrad", "text": "Starigrad\n\nStarigrad ( ), uváděné též jako Starigrad-Paklenica, je chorvatská vesnice a opčina v Zadarské župě v blízkosti národního parku Paklenica. Město leží na úpatí pohoří Velebit poblíž dálnice A1 mezi Karlobagem a Zadarem. Název je snadno zaměnitelný s názvem obce Stari Grad na ostrově Hvar.\n\nV roce 2011 v opčině žilo 1 876 obyvatel, z čehož 1 140 ve vlastní vesnici Starigrad. Zbytek připadá na další dvě sídla a dříve samostatné obce Seline a Tribanj (Šibuljina, Kruščica a Mandalina).\n\nHlavní činností obyvatelstva jsou služby a cestovní ruch. Před rozvojem turistiky to byly především rybolov a chov dobytka.\n\nKaždoročně 15. srpna na svátek Nanebevzetí Panny Marie zde probíhá velká pouť a lidové oslavy. V 60. letech 20. století režisér Harald Reinl v okolí natáčel některé scény k filmům o Vinnetouovi.\n\nŘímané zde v těchto místech měli osadu \"Argyruntum\". Po napoleonských válkách bylo město v letech 1815-1918 součástí Rakousko-Uherska.\n"}
{"id": "113329", "url": "https://cs.wikipedia.org/wiki?curid=113329", "title": "Jasenice (Chorvatsko)", "text": "Jasenice (Chorvatsko)\n\nJasenice je vesnice a opčina, která se nachází v Chorvatsku, v rámci jeho členění spadá do Zadarské župy.\n\nV roce 2001 v opčině žilo 1398 obyvatel, z čehož 1272 připadalo na stejnojmennou vesnici. Opčina kromě vlastní vesnice zahrnuje také vesnice Maslenica, Rovanjska a Zaton Obrovački.\n"}
{"id": "113331", "url": "https://cs.wikipedia.org/wiki?curid=113331", "title": "Oranžérie", "text": "Oranžérie\n\nOranžérie je druh uzavřené, zejména zámecké stavby s velkými okny a vytápěním, která slouží k přezimování choulostivých dřevin v malých nádržích a květináčích. Jak název napovídá, byla původně určena především k pěstování citrusů. Využití nachází i pro další subtropické rostliny a jejich rozmnožování, tedy k účelům, pro které se později začaly stavět skleníky. Je prvek zahradní architektury používaný v sadovnické tvorbě. Stavba má svůj původ v Itálii v době renesance, kdy se dostala do módy a byla nazývána \"limonaia\".\n\nTypická barokní oražérie bývá přízemní podlouhlá budova na jižní straně opatřená velkými prosklenými okny nebo arkádami. Těmi v chladnějších měsících přihřívalo prostor nízké slunce, zatímco před silným letním sluncem v poledních hodinách byl prostor chráněn. V zimních měsících se prostor přitápěl.\n\nPředpokladem pro vznik oranžérií byl technický rozvoj výroby čirého skla, který umožnil například v renesanční Itálii začít zasklívat arkády. Rozkvět klasických účelově budovaných oranžérií nastává od 17. století, kdy také Jules Hardouin-Mansart buduje monumentální, rozměry nepřekonanou Versailleskou oranžérii. Oranžerie vznikaly při šlechtických sídlech, mj. jako výraz přepychu. Postupně se pak šířily i na pozemky různých institucí, jako botanických společností, škol či ústavů. V 19. století, když to technický rozvoj umožnil, byly oranžérie nahrazeny levnějšími a univerzálnějšími skleníky. Překonání velikosti Masartovy oranžérie Křišťálovým palácem, který byl vlastně gigantickým skleníkem, může být považováno za symbolický konec éry oranžérií.\n\n\n"}
{"id": "113341", "url": "https://cs.wikipedia.org/wiki?curid=113341", "title": "Kadence (hudba)", "text": "Kadence (hudba)\n\nKadence neboli \"závěr\" v hudební harmonii znamená určitou posloupnost akordů základní tóniny, kterou se zakončuje hudební myšlenka nebo celá skladba. Ve významu \"vystupňování\" může také označovat melodický, intonační nebo rytmický spád, používá se i pro označení krátkých virtuózních částí v koncertech nebo áriích. \n\nZávěrečným akordem kadence je vždy tónika. Nejjednodušší kadencí je postup T-S-D-T (tónika-subdominanta-dominanta-tónika). Z tónů těchto tří základních akordů lze složit celou diatonickou stupnici. Doprovody jednoduchých písní bývají často tvořeny pouze těmito třemi akordy.\n\n\nU koncertů pro sólové nástroje s orchestrem znamená kadence také sólovou vložku, která se vkládá do poslední věty. Její začátek bývá vyznačen harmonickou kadencí a vložka jí také končí. Původně byla ve skladbě pouze vyznačena a dávala tak interpretovi příležitost, aby volnou improvizací předvedl svoji virtuozitu. Od doby Mozartovy se autorovy kadence zapisují a u Beethovenových koncertů jsou součástí partitury.\n"}
{"id": "113348", "url": "https://cs.wikipedia.org/wiki?curid=113348", "title": "Lucie Talmanová", "text": "Lucie Talmanová\n\nLucie Talmanová (* 27. srpna 1967 Praha) je česká politička, na konci 20. století a v první dekádě 21. století poslankyně Poslanecké sněmovny za ODS, v letech 2006–2010 místopředsedkyně sněmovny. Od roku 2010 manželka Mirka Topolánka.\n\nPo Střední průmyslové škole chemické v Praze vystudovala Vysokou školu chemicko-technologickou v Praze, Fakultu technologie paliv a vody (dnes Fakulta technologie ochrany prostředí), obor chemické a energetické zpracování paliv. Diplomovou práci s názvem \"Chování nových typů anexů při úpravě vody\" obhájila v roce 1990; jejím školitelem byl Ing. Zdeněk Matějka, CSc. V letech 1990–1994 pracovala jako laboratorní specialistka v oboru radiologie v obchodní společnosti AQUATEST, a. s.\n\nDo Občanské demokratické strany vstoupila v roce 1991. Ve straně zastávala funkce předsedkyně místního sdružení ODS Sv. Haštal v Praze 1, členky Oblastní rady ODS Praha 1 a delegátky Regionálního sdružení ODS Praha.\n\nV letech 1994–1998 působila jako zástupkyně starosty Městské části Praha 1, později jen jako členka zastupitelstva a rady městské části (ve volebním období 2002–2006 byla členkou zastupitelstva i rady MČ Praha 1; oficiální webové stránky popisují její pracovní činnost takto: „\"v oblasti finanční vyhledává nové zdroje příjmů; oblast protidrogová; předsedkyně Komise zdravotní\"“).\n\nVe volbách v roce 1998 byla zvolena do poslanecké sněmovny za ODS (volební obvod Praha). Byla členkou sněmovního výboru pro sociální politiku a zdravotnictví. Ve volbách v roce 2002 mandát obhájila. Zasedala opět ve výboru pro sociální politiku a zdravotnictví, nyní jako jeho místopředsedkyně. V období leden–červen 2006 působila jako místopředsedkyně poslaneckého klubu ODS. Poslankyní se stala i ve volbách v roce 2006. 14. srpna 2006 byla zvolena místopředsedkyní Poslanecké sněmovny Parlamentu České republiky. Kromě toho byla místopředsedkyní organizačního výboru dolní komory parlamentu a do září 2006 zastávala i post místopředsedkyně poslaneckého klubu občanských demokratů. V parlamentu setrvala do voleb v roce 2010.\n\nV obchodním rejstříku je evidována jako členka správní rady Nadace Pražské děti, a to od vzniku nadace 15. dubna 1999.\n\nLucie Talmanová se vyslovila ve prospěch restitučních požadavků rodu Colloredo-Mansfeld.\n\nVe volbách 2010 neúspěšně kandidovala do senátu za obvod č. 40 – Kutná Hora, když se ziskem 12,56 % hlasů obsadila třetí místo.\n\nTalmanová vychovávala dvě děti svého bývalého přítele, Ondřeje (* 1988) a Elišku Lindu (* 1989).\n\nV srpnu 2006 se objevily spekulace o jejím intimním vztahu s předsedou ODS Mirkem Topolánkem, které však odmítla a svůj vztah s Topolánkem označila jako „velké přátelství“. Začátkem ledna 2007 se však objevila informace, že právě s Topolánkem čeká Lucie Talmanová dítě a krátce poté Topolánek jejich vztah veřejně potvrdil. Den poté Talmanová oficiálně potvrdila své těhotenství, jméno otce však odmítla sdělit.\nTopolánek se k otcovství přiznal v dubnu 2007.\n\nSyn se narodil v úterý 24. července 2007 a Topolánek i Talmanová se shodli na jméně Nicolas. Dne 3. června 2010 si Topolánka vzala, avšak své původní příjmení si ponechala.\n\n"}
{"id": "113364", "url": "https://cs.wikipedia.org/wiki?curid=113364", "title": "Žužemberk", "text": "Žužemberk\n\nŽužemberk (původně \"Seinsenberg\") je vesnice a administrativní centrum občiny v Jihovýchodním slovinském regionu. Žije zde 1085 obyvatel. Rozkládá se na obou březích řeky Krka.\n\nV obci nad řekou stojí hrad, který je jedním z nejznámějších ve Slovinsku. Jeho nejstarší podoba pochází až ze 13. století. Z období okolo století šestnáctého je sedm velkých věží nacházející se na hradbách. Jeho vlastníky byla od roku 1538 až do druhé světové války rodina Auerspergů. Během války byl hrad těžce bombardován a poškodil jej také požár. V 60. letech však došlo k rekonstrukci, po níž se vrátil do svého původního stavu a je nyní turisty hojně navštěvován.\n\n\n"}
{"id": "113375", "url": "https://cs.wikipedia.org/wiki?curid=113375", "title": "Kamčatka", "text": "Kamčatka\n\nKamčatka () je 1 250 km dlouhý poloostrov na ruském Dálném východě o rozloze 370 000 km². Na západě poloostrova se nachází Ochotské moře, na východě Tichý oceán. Podél poloostrova se táhne Kurilsko-kamčatský příkop s hloubkou přes 10 500 m.\n\nV době, kdy na Kamčatku dorazili první Evropané, byl již poloostrov po 1000 let osídlen kmeny Itelmenů a Korjaků, kterým příchod bílých lidí přinesl především utrpení a smrt v důsledku zotročování a nemocí. Itelmenové, dříve známí jako Kamčadalové, tradičně obývají jižní část poloostrova, zejména jeho západní pobřeží. Korjakové žijí spíše v severní části Kamčatky. Další etnické skupiny jako Kerekové a Aliutorové jiz pravděpodobně vymřely. V minulosti žili v jižní části Kamčatky také Ainové, kteří se však po příchodu Rusů stáhli na Kurilské ostrovy. Původní obyvatelé jsou tradičně závislí především na rybolovu a lovu mořských savců, chovají saňové psy, část Korjaků se věnuje i pastevectví sobů. Důležitým zdrojem obživy je tradičně především lov tichomořských lososů (keta, nerka, gorbuša, čavyča) v období jejich tahu.\n\nPrvní Rusové pronikli na sever poloostrova v polovině 17. století. Roku 1650 dosáhl řeky Penžiny Michail Staduchin. Ovšem prvním, kdo pomyslnou hranici poloostrova (řeku Penžinu) překročil, byl Ivan Kamčatyj. V letech 1658 - 1661 přešel nejužší místo Kamčatky několikrát a dorazil až k veliké řece na východě, kterou Itelmeni nazývali Ujkoal. Dnes tato řeka, stejně jako celý poloostrov, nese jeho jméno.\n\nPoloostrov byl postupně mapován a velmi přesně byl zobrazen již v roce 1697 Semjonem Remezovem. První objevitelské kroky jsou na Kamčatce spojeny se jménem kozáckého důstojníka Vladimira Atlasova. Ten měl dle carského příkazu vybírat od místních obyvatel daně. Někde se to dařilo domluvou, jinde musel použít sílu a zajímat domorodá rukojmí. Jeho úspěchy byly tak veliké, že byl po návratu do Jakutska v roce 1699 ihned povolán do Moskvy k caru Petru I. a tím také začala nová etapa objevování země.\n\nAtlasov se na Kamčatku vrátil v roce 1707 s novými privilegii a příkazy k výběru nových daní. Hrabivý a nemilosrdný Atlasov se tak stal faktickým pánem Kamčatky. Jeho zacházení s domorodým obyvatelstvem i podřízenými kozáky bylo natolik kruté a bezohledné, že se kozáci vzbouřili a poslali stížnost do Moskvy. Atlasov se stihl ukrýt v Nižněkamčatské pevnosti při ústí řeky Kamčatky. Kozáci se však smluvili a roku 1711 jej zavraždili.\n\nRoku 1721 došlo k velkému povstání Itelmenů, kteří pod vedením náčelníka Čugočeho svrhli ruskou nadvládu. Po necelém roce války však byli domorodci ruskými posilami poraženi. Zároveň na Kamčatku dorazil ruský výzkumník Stěpan Krašeninnikov a jeho německý kolega Georg Wilhelm Steller, kteří popsali kamčatskou přírodu i tradiční kulturu Korjaků a Itelmenů.\n\nVětšinu poloostrova tvoří vulkány (je jich na 160), středem se táhne rozlehlé údolí, kterým protéká řeka Kamčatka. Toto údolí je jediné na eurasijském superkontinentu, kde lze nalézt gejzíry. Nalézá se zde 29 činných sopek, z nichž nejvyšší je Ključevskaja, vysoká 4750 metrů. Takováto hustota vulkánů na tak relativně malé ploše je světovým unikátem, proto bylo 19 vulkánů zařazeno na Seznam světového dědictví UNESCO. Neaktivní sopka Kronocká aspiruje díky svému perfektnímu kónickému tvaru na titul nejkrásnějšího vulkánu světa.\n\nKamčatské podnebí je velmi rozmanité, je rozdílné na pobřeží a ve vnitrozemí, jiné je na jihu a jiné na severu. Kamčatka je obklopena mořem, to má za následek zimy bohaté na sníh a studené, vlhké léto. Na chladnějším podnebí se podepisuje i velké množství ledovců.\nKamčatské klima je převážně kontinentální, na severu subarktické. Pro pobřeží poloostrova je charakteristické přímořské klima. Díky geografické poloze u Tichého oceánu je počasí náchylné k častým a rychlým změnám.\n\nVelké množství sněhu, které napadne v zimě, podporuje vznik ledovců, kterých tu je převážně v severní části poloostrova 414 a naopak – bílý povrch ledovců zase odráží sluneční záření, takže léta jsou chladnější, než by mohla být. Sever poloostrova má věčně zmrzlou zem (permafrost).\n\nZnačný vliv na počasí mají tlakové níže, které přicházejí od Japonska a ze Žlutého moře a zejména v únoru a březnu způsobují orkány a sněhové bouřky.\n\nNejteplejší měsíce jsou červenec a srpen. Nejvyšší naměřená teplota na Kamčatce je +37 °C (údolí řeky Kamčatky), minimální teploty na pobřeží jsou až -26 °C, v severním vnitrozemí pak mohou klesnout až k -60 °C.\n\nPočet dní s teplotou nad 20 °C na pobřeží je 1 až 6, ve vnitrozemí 35 až 55. Souhrn ročních srážek je největší na jihovýchodním pobřeží a činí až 1200 mm. Na západním pobřeží jsou úhrnné srážky 300-500mm, ve vnitrozemí v údolí řeky Kamčatky pak 400-500mm.\nVítr v zimě na pobřeží může dosahovat až 40 m/s.\n\nPřírodní podmínky panující na Kamčatce vytvořily ideální životní podmínky pro mnoho druhů živočichů.\n\nKamčatská divočina je domovem medvědů hnědých, sněžných ovcí, rosomáků, sobolů a orla skalního. Poloostrov je hnízdištěm orla mořského, jednoho z největších druhů orlů na Zemi.\n\nVe vodách omývajících břehy Kamčatky žije největší mořský savec, plejtvák obrovský. Ze sladkovodních živočichů je třeba zmínit největší výskyt lososovitých ryb na světě. V Kurilském jezeře se nalézá největší populace lososů v celé Eurasii.\n\nPoloostrov Kamčatka je součást Kamčatské oblasti spolu s Komandorskými ostrovy a Karaginským ostrovem.\n\nObyvatelstvo o počtu 402 500 lidí je z drtivé většiny ruského původu, největší menšinou jsou Korjaci, kteří mají na severu poloostrova svojí vlastní enklávu, Korjacký autonomní okruh, kde žije zhruba 13 000 příslušníků tohoto etnika.\n\nV 50. letech 20. století zde byla zřízena raketová střelnice Kura (česky \"slepice\"), určená jako dopadová plocha mezikontinentálních balistických raket. Nachází se poblíž vesnice Ključi, přibližně 380 km severně od města Petropavlovsk-Kamčatskij na bažinatém neobydleném místě u řeky Kamčatky. Zeměpisné souřadnice jsou 56° 18' 56 severní šířky a 160° 46' 34 východní délky, přibližná rozloha je pouze 10 km². Nedaleko se nachází známá sopka Ključevskaja. Jeho primárním účelem je dopadová plocha pro hlavice balistických raket, kontrola parametrů při vstupu hlavic do atmosféry a měření přesnosti dopadu.\n\nPolygon byl založen 29. dubna 1955 pod kódovým označením „Kama“ jako „Odloučená vědecko-zkušební stanice“ dělostřelecké NII № 4 v Bolševu v Moskevské oblasti. Do provozu byl spuštěn 1. července 1955 skupinou odloučeného radiolokačního praporu. Během krátké doby byl postaven vojenský tábor Ključi-20, síť pozemních komunikací, letiště a další technická zařízení. První balistická raketa (R-7) na polygon dopadla 22. srpna 1955. Za dobu jeho provozu byl polygon Kura cílem zkušebních testů více než 2 600 raket a více než 5 600 hlavic včetně nejnovějších BR Topol-M a Bulava. Cílem střelnice je ověřování trajektorie letu a přesnosti zásahu, nikoliv účinky těchto zbraní. Většina těchto raket měla bojovou hlavici nahrazenou užitečnou zátěží. I díky tomu vděčí Kamčatka za z velké části zachovanou přírodu.\n\nV současnosti zkušební polygon spadá pod Raketové vojsko Ruské federace a patří mezi nejstřeženější armádní objekty. Posádku tvoří více než 1000 důstojníků a okolo 100 vojáků základní služby.\n\n\n"}
{"id": "113378", "url": "https://cs.wikipedia.org/wiki?curid=113378", "title": "Zambezi", "text": "Zambezi\n\nZambezi ( ) je řeka v Africe. Protéká Zambií, Angolou a Mosambikem a tvoří severní hranici Zimbabwe, Namibie a Botswany. Je 2660 km dlouhá. Povodí má rozlohu 1 330 000 km². Je čtvrtou nejdelší africkou řekou a nejdelší řekou, která vtéká do Indického oceánu. Leží na ní Viktoriiny vodopády. Pozoruhodné je, že na jejím dlouhém toku je postaveno jen pět mostů (z toho jeden pro pěší).\n\nPramení na rozvodní planině s řekou Kongo v Zambii v nadmořské výšce 1500 m (podle jiných zdrojů 1100 m). Na horním toku protéká po rovině Barotse a má nevelký spád (v délce 1200 km klesá průměrně o 0,2 až 1 m/km). Ve vzdálenosti 100 km pod ústím řeky Luanginga se nachází série peřejí a vodopádů, mezi nimiž je nejvýznamnější vodopád Ngonye. Poté opět protéká plochou a silně bažinatou rovinou Sesheke. Ve vzdálenosti 75 km pod ústím řeky Linyanti se nacházejí obrovské Viktoriiny vodopády. Pod nimi byla vybudována přehradní nádrž Kariba (5200 km²). Mezi městy Zumbo a Šikon se dolina řeky rozšiřuje a pod druhým jmenovaným městem se opět spád zvětšuje a nacházejí se zde peřeje Kebrabasa. Na dolním toku teče řeka v 5 až 8 km širokém korytu s výjimkou soutěsky Lupata. Pod ústím řeky Shire vtéká do Mosambické nížiny. Ústí do Mosambického průlivu deltou, která je dlouhá 120 km.\n\n\nZdroj vody je převážně dešťový. Charakteristický je velký průtok v létě, který mnohdy přetrvává až do podzimu. Vzestup hladiny začíná v prosinci, maximální úrovně řeka dosahuje v březnu a v dubnu a poté hladina klesá. V průběhu roku se průměrný měsíční průtok mění více než desetkrát. Průměrný průtok v ústí činí 16 000 m³/s. Množství unášených pevných částic za rok dosahuje 100 Mt.\n\nVodní doprava je ztížena množstvím peřejí a velkým sezónním kolísáním průtoku. Je možná jen na oddělených izolovaných úsecích převážně na území Zambie. Na jediném splavném rameni delty leží přístav Šinde. Na řece byly vybudovány dvě velké přehradní nádrže Kariba na hranicích Zambie a Zimbabwe a Cahora Bassa v Mosambiku. V celém povodí je rozvinuto rybářství. Na zavlažování se používá jen v menší míře.\n\n"}
{"id": "113380", "url": "https://cs.wikipedia.org/wiki?curid=113380", "title": "Moravština", "text": "Moravština\n\nMoravština, též \"moravský jazyk\", je označení podoby češtiny užívané na Moravě. Termín má význam především pro odlišení od podoby jazyka užívané v Čechách, neboť fakticky jednotný moravský jazyk ani jednotné moravské nářečí neexistuje; moravské území je poměrně značně nářečně rozrůzněné, výrazně rozrůzněnější než území Čech, a to především na středomoravská, východomoravská a lašská nářečí. Moravská podoba češtiny však byla některými rodilými mluvčími považována za natolik odlišnou od spisovné češtiny, že musela být překonána výukou, aby pak její uživatel byl považován za Čecha/Češku.\n\nOd konce 20. století se objevují snahy některých moravistů o vytvoření zvláštního moravského spisovného jazyka z moravských nářečí.\n\nI poté, co se v roce 1991 dosavadní jednotná česká národnost rozložila na českou, moravskou a slezskou, respondenti hlásící se ke zvláštní moravské národnosti uváděli jako svůj mateřský jazyk češtinu. K příležitosti sčítání lidu v roce 2011 však vydal Český statistický úřad prohlášení, že bude moravský jazyk sčítán jako plnohodnotný údaj s vlastním číselným kódem odděleně od jazyka českého. Při tomto sčítání lidu v roce 2011 uvedlo moravštinu jako mateřský jazyk 108 469 respondentů. Z tohoto počtu byla moravština pro 62 908 osob jediným mateřským jazykem, zbylých 45 561 osob považovalo za svůj mateřský jazyk jak moravštinu, tak češtinu. Dle sčtítání lidu je moravština mateřským jazykem hlavně pro Moravany (55 424), ale i pro Čechy (2 498), Slezany (69), Slováky (26), Poláky (14) a další.\n\nOznačení jazyka na Moravě jako \"moravského\" se objevuje ve 14. století a souvisí s tím, že se slovanští (i germánští) obyvatelé Moravy považovali především za Moravany. V tomto smyslu se pojem „moravský jazyk“ někdy užíval vedle označení „český jazyk“ i v dalších stoletích až do novověku a přežíval až do 19. století.\n\nPři sčítáních lidu v druhé polovině 19. století, kdy se poprvé začala na území dnešního Česka zjišťovat národnost obyvatelstva, se národnost v Předlitavsku určovala podle tzv. obcovacího jazyka (\"Umgangssprache\"), kterým musel být jeden ze stanovených devíti jazyků:\n\nRespondenti, kteří v letech 1880 a 1890 uvedli v Předlitavsku jako svou obcovací řeč \"češtinu-moravštinu-slovenštinu\" jsou v současnosti uváděni z národnostního hlediska zjednodušeně jako \"Češi\".\n\nZ české strany byla uvedená sčítání lidu považována za zmanipulovaná. Podle dobových zpráv např. němečtí sčítací komisaři v Liberci odmítali místním Čechům zapisovat češtinu jako obcovací řeč, protože s místními německými úřady jednají německy. Obdobně v Mošnově německý sčítací komisař Josef Wank v dotaznících škrtal češtinu a nahrazoval ji moravštinou s tím, že „\"Češi žijí v Čechách a Moravci na Moravě.\"“\n\nV průběhu 19. století byla slovanská veřejnost rozvířena činností vzdělanců, která byla nepřesně zvána „moravský jazykový separatismus“. Iniciátoři tohoto úsilí byli rodáci z Čech, přišlí na Moravu, jimž se zalíbila tamní nářečí a kteří se rozhodli jejich prvky vnést do spisovné češtiny. K hlavním osobnostem tohoto hnutí patřili František Dobromysl Trnka, František Cyril Kampelík a Vincenc Pavel Žák. Nesnažili se tedy o vytvoření nového jazyka, ale přesto se proti jejich činnosti postavil František Palacký, po jehož intervenci zásahy do češtiny ustaly.\n\nObyvatelstvo Hlučínska („Prajzska“, do konce první světové války součásti Pruského Slezska) si po rozdělení Slezska zejména díky katolickému duchovenstvu uchovalo svůj původní jazyk „moravštinu“, jak svou řeč Hlučíňané nazývali, jako běžný hovorový jazyk (silně však promíšený germanismy).\n\nSpisovná čeština používá kromě neutrálních jazykových prostředků i jiné varianty. Jednou z nich jsou i moravské varianty, označované např. ve Slovníku spisovného jazyka českého jako \"obl.\", tedy oblastní, někdy jako \"obl. mor.\" tedy oblastní moravské. \n\nMezi takové moravizmy patří např. \"dědina\" proti českému \"ves\" nebo \"vesnice, zavazet\" proti čes. \"překážet.\" U mor. \"kačena\" (proti čes. \"kachna\") je uvedeno pouze \"ob.\", tedy obecné. U mor. \"haluz\" proti čes. \"větev\" není ve Slovníku spisovného jazyka českého žádná specifikace. Slova \"sodovka\", v Čechách ve významu \"sodová voda\", na Moravě \"šumivá limonáda\" se používá stále méně často a tak se tento rozdíl vytrácí z úzu. \n\nJako slovotvorné varianty lze uvést např. \"slunko\" proti čes. \"slunce, sluníčko\". Mor. \"okurek\" (proti čes. okurka) je uvedeno také jako \"obl. mor.\" Podobně je tomu s mor. \"kredenc m.\" proti čes. \"kredenc f.\" Oproti tomu moravské varianty v mužském rodě \"Olomouc\" m., \"Kroměříž m., Litovel m.\" aj. jsou považovány na nespisovné nebo nářeční.\n\nRozdíly mezi Čechami a Moravou najdeme i ve výslovnosti, viz článek v časopise Slovo a slovesnost. Nápadným rozdílem tu je např. asimilace znělých a neznělých hlásek, tedy mor. výslovnost \"zhledáňí, zháňí, zhoda, zhromážďeňí, zhrbeňí\" proti čes. \"schledáňí, scháňí, schoda, schromážďeňí, schrbeňí\". \n\nSpisovný jazyk na Moravě je tak totožný jako spisovný jazyk v Čechách, pouze v konkrétních variantách se liší. Situace se tak podobá rozdílům mezi němčinou a rakouštinou, kde jsou varianty jak hláskoslovné, tak slovotvorné či lexikální všeobecně používány na daném území, jinak je spisovný jazyk společný a naprosto srozumitelný. Proto se zde většinou také nazývá němčina, nanejvýše, pokud potřebujeme odlišit lokální variantu, užijeme název rakouská němčina. \n\nOd konce 20. století se objevují snahy některých moravistů o vytvoření zvláštního moravského spisovného jazyka z moravských nářečí. Mluvnice tohoto jazyka se má nazývat „moravopis“. Tento projekt je jazykovědci z Filozofické fakulty Masarykovy univerzity v Brně vnímán jako kontroverzní a politicky podbarvený. Někteří moravisté totiž tvrdí, že Morava se dočká nezávislosti jedině tehdy, když bude stát na národním principu, a proto je nutné vytvořit moravský jazyk jako nejdůležitější znak národa.\n\n\n"}
{"id": "113382", "url": "https://cs.wikipedia.org/wiki?curid=113382", "title": "Ključevskaja", "text": "Ključevskaja\n\nKljučevskaja ( \"\") je se svými 4750 m nejvyšší horou na kamčatském poloostrově. Prominence 4649 metrů z ní dělá 13. nejprominentnější horu světa a díky izolaci 2748 km je 15. nejizolovanější horou světa. Jedná se o kompozitní sopku s nejlepší kruhovitostí základny na celé planetě Zemi.\n\nHora Ključevskaja se nachází se asi 450 km na sever od města Petropavlovsk-Kamčatskij a asi 100 km od Beringova moře. Sopka tvoří se svými sousedy (Kameň, Bezymjannyj, Udina, Zimina a Uškovskij) jeden vulkanický masiv, který tvoří samostatnou skupinu ve východní vulkanické zóně poloostrova. Základna sopky má průměr cca 15 kilometrů, průměr hlavního kráteru je 500 - 600 metrů. Zhruba 30 kilometrů od sopky se nachází vesnice Ključi, v níž je místní vulkanologická stanice.\n\nPrvní historicky doložený výstup na vrchol Ključevské uskutečnili v srpnu roku 1788 členové ruské expedice, vedené anglickým mořeplavcem a hydrografem Josephem Billingsem.\n\nJe to nejaktivnější sopka poloostrova a zároveň i jedna z nejaktivnějších sopek na Zemi. K první zaznamenané erupci došlo v roce 1697, a od té doby je sopka víceméně stále činná, stejně jako mnohé další sopky v oblasti. Přestože je její věk jen 6000 let, za posledních 3000 let eruptovala více než stokrát.\n\nTvořena je převážně čedičovými horninami, vyvrhovanými explozivními, ale i efuzívními erupcemi z hlavního, resp. parazitických kráterů, kterých je na svazích sopky minimálně 30. Samotný vrcholový kráter má průměr přibližně 600 metrů a jeho morfologie je měněna častými erupcemi.\n\n"}
{"id": "113383", "url": "https://cs.wikipedia.org/wiki?curid=113383", "title": "Šalmanovice", "text": "Šalmanovice\n\nŠalmanovice jsou vesnice v okrese České Budějovice. Leží 5 km jihovýchodně od Jílovic, jako poslední obec okresu podél silnice II/154 Třeboň – Nové Hrady. V roce 2011 zde trvale žilo 117 obyvatel.\n\nPrvní písemná zmínka o vesnici pochází z roku 1362. Původní majitelé vsi byli Rožmberkové, kteří jí vlastnili již před rokem 1366.\n\nV roce 1882 zde byla založena pošta, v roce 1897 hasičský sbor. Obyvatelé se léta živili výrobou borek, tedy rašelinových cihel k topení. Dalším oblíbeným „povoláním“ bylo pytláctví.\n\nZa protektorátu byly Šalmanovice poslední českou obcí, jižně již bylo zabrané území. Do roku 1948 patřily Šalmanovice do Třeboňského okresu, mezi lety 1948 a 1960 do Trhovosvinenského okresu a od 1960 do Českobudějovického. K Šalmanovicím patřívala osada Bor, po druhé světové válce k nim byly připojeny Nepomuk (který před tím patřil pod Těšínov) a Jiterní Ves (patřila ke Kramolínu).\n\nKatastrální území Šalmanovice má rozlohu 825,6 ha a zahrnuje i místní části Jiterní Ves a Nepomuk.\n\n\n"}
{"id": "113384", "url": "https://cs.wikipedia.org/wiki?curid=113384", "title": "Policejní orgán", "text": "Policejní orgán\n\nPolicejní orgán je jedním z orgánů činných v trestním řízení, přičemž zákonná definice pojmu vychází ze zákona č. 141/1961 Sb., trestního řádu. Zásadně se jím rozumí útvar Policie České republiky nebo jeho nižší organizační článek, který plní úkoly v trestním řízení. Policejní orgány jsou vázány vždy nikoliv jen zákony, ale také pokynem státního zástupce, policejní orgán jedná vždy z vlastní iniciativy.\n\nPolicejní orgány jsou vázány vždy nikoliv jen zákony, ale také pokynem státního zástupce, policejní orgán jedná vždy z vlastní iniciativy.\n\nPolicie se člení na útvary, kterými jsou Policejní prezidium České republiky, útvary policie s celostátní působností, krajská ředitelství policie a útvary zřízené v rámci krajského ředitelství. Krajskými ředitelstvími policie jsou:\n\n\nÚtvary zřízenými v rámci krajských ředitelství jsou:\n\n\nÚtvary policie s celostátní působností, které se podílí na plnění úkolů v trestním řízení, jsou:\n\n\nVymezení trestné činnosti z věcného hlediska, kterou se tyto útvary s celostátní působností zabývají, v zásadě vyplývá ze samotných jejich názvů. Soustřeďují se na nejzávažnější trestnou činnost, která se na daném úseku vyskytuje a kterou by útvary s územně vymezenou působností odhalovaly a šetřily jen obtížně z hlediska personálního a materiálního (např. u problematiky drogové trestné činnosti, organizovaného zločinu, daňové kriminality) nebo jejíž šetření místními složkami není vhodné (např. korupce veřejných činitelů, trestná činnost ústavních činitelů apod.).\n\nRozsah trestné činnosti, kterou se jednotlivé policejní útvary zabývají, je určen pokynem policejního prezidenta. Tento předpis také umožňuje změnu věcné příslušnosti policejního orgánu v závislosti na operativní situaci (z hlediska závažnosti a náročnosti případu), dohodě vedoucích dotčených policejních útvarů apod. Rovněž státní zástupce může svým rozhodnutím z důvodů vhodnosti policejnímu orgánu věc odejmout a učinit opatření, aby řízení vedl jiný policejní orgán.\n\nPostavení policejního orgánu také mají:\n\n\nTyto další orgány provádějí prověřování, vyšetřování pak koná útvar služby kriminální policie a vyšetřování. U trestné činnosti příslušníků Policie České republiky, Bezpečnostní informační služby a Úřadu pro zahraniční styky a informace vyšetřování koná státní zástupce.\n\nPři dálkových námořních plavbách může vyšetřování trestných činů spáchaných na lodi konat \"kapitán lodi\".\n"}
{"id": "113386", "url": "https://cs.wikipedia.org/wiki?curid=113386", "title": "Monica Gellerová", "text": "Monica Gellerová\n\nMonica E. Gellerová Bingová (* 1970) je postava amerického televizního seriálu \"Přátelé\". Hraje ji Courteney Cox. Jejím bratrem je Ross Geller, otcem je Jack Geller a matkou je Judy Geller. Manželem Monicy je Chandler Bing, kterého poznala jako spolubydlícího bratra na koleji. Monika byla v dětství tlustá.\n\nMonica je kuchařka, která je závislá na čistotě a nesnáší nepořádek. Její nejlepší kamarádka ze střední je Rachel Greenová, která se k ní v prvním díle přistěhuje. Monica pracuje jako šéfkuchařka, s Phoebe založí cateringovou společnost. Pracuje ve stylové kavárně Moondance Dinner, později začne pracovat v luxusní restauraci u Allesandra. Jakmile se má její manžel Chandler stěhovat za prací do Tulsy v Oklahomě, začne pracovat jako šéfkuchařka v restauraci Javu.\n\nKoncem druhé řady se dala dohromady se svým dlouholetým oftalmologem Dr. Richardem Burkem, který byl o šestnáct let starší než ona. Později se s ním rozešla, protože chtěla mít děti a on ne. Dále chodila např. s milionářem Petem Beckerem, ale protože se stal wrestlerem a i přes své úrazy nechtěl přestat, rozešli se.\n\nNa konci čtvrté série se začne rozvíjet vztah Moniky a Chandlera. Při svatbě Rosse a Emily se spolu v Londýně poprvé vyspali. Dlouho svůj vztah před ostatními tajili, postupně na ně ale všichni přišli. Na konci šesté série požádá Chandler Moniku o ruku, ovšem vše se zkomplikuje návratem Richarda Burkeho. Chandler a Monika se nakonec opravdu vezmou a adoptují dvojčata, které jim porodí náhradní matka Erica(Anna Farisová.)Děti se jmenují Jack a Erica.\n"}
{"id": "113390", "url": "https://cs.wikipedia.org/wiki?curid=113390", "title": "Chlístovice", "text": "Chlístovice\n\nObec Chlístovice () se nachází asi 10 km jihozápadně od Kutné Hory v okrese Kutná Hora ve Středočeském kraji. Žije zde obyvatel. Obcí protéká Chlístovický potok, který je levostranným přítokem říčky Vrchlice. \n\nPrvní písemná zmínka o obci pochází z roku 1226. Poblíž obce se nachází zřícenina hradu Sion, který byl posledním místem odporu Jana Roháče z Dubé.\n\nDne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Chlístovice \"(403 obyvatel)\" byly v roce 1932 evidovány tyto živnosti a obchody: cihelna, obchod s dobytkem, družstvo pro rozvod elektrické energie v Chlístovicích, 3 hostince, kovář, krejčí, mlýn, 3 obuvníci, pekař, 3 obchody se smíšeným zbožím, spořitelní a záložní spolek pro Chlístovice, 2 trafiky, truhlář.\n\nVe vsi Kralice \"(přísl. Svatý Ján též Krsovice, Kraličky, 358 obyvatel, samostatná ves se později stala součástí Chlístovic)\" byly v roce 1932 evidovány tyto živnosti a obchody: družstvo pro rozvod elektrické energie v Kralicích, hostinec, kovář, 2 krejčí, 2 obuvníci, pekař, porodní asistentka, 2 obchody se smíšeným zbožím, spořitelní a záložní spolek pro Kralice, 2 trafiky, 2 truhláři.\n\nV obci Zdeslavice u Malešova \"(154 obyvatel, četnická stanice, samostatná obec se později stala součástí Chlístovic)\" byly v roce 1932 evidovány tyto živnosti a obchody: obchod s dřívím, družstvo pro rozvod elektrické energie ve Zdeslavicích, hostinec, kovář, krejčí, trafika, truhlář, velkostatek.\n\nV obci Žandov \"(přísl. Pivnisko, 509 obyvatel, samostatná obec se později stala součástí Chlístovic)\" byly v roce 1932 evidovány tyto živnosti a obchody: obchod s dobytkem, 3 hostince, kovář, 2 krejčí, obuvník, pekař, 2 obchody se smíšeným zbožím, obchod se střižním zbožím, 2 trafiky, truhlář.\n\nV komunálních volbách v roce 2018 v obci vyhráli komunisté, dle rozhodnutí Krajského soudu v Praze se ale volby musí opakovat, protože došlo k manipulaci hlasů a odevzdané hlasy měli i někteří, kteří při policejním vyšetřování prohlásili, že se voleb nezúčastnili.\n\n\n\nDopravní síť\n\nVeřejná doprava 2011\n"}
{"id": "113391", "url": "https://cs.wikipedia.org/wiki?curid=113391", "title": "Pivnisko", "text": "Pivnisko\n\nPivnisko () je vesnice spadající pod obec Chlístovice. Dříve patřila k panství jindickému. Leží v katastrálním území Žandov. Dnes v ní žije 34 obyvatel, děti odsud dojíždějí do školy v Uhlířských Janovicích.\n\nPrvní písemná zmínka o vesnici je z roku 1336.\n\n"}
{"id": "113395", "url": "https://cs.wikipedia.org/wiki?curid=113395", "title": "Dneboh", "text": "Dneboh\n\nDneboh je vesnice, evidenční část a katastrální území města Mnichovo Hradiště. V březnu 2007 bylo ve vsi registrováno 80 domů.\n\nDne 27. června 1926 došlo ve svahu nad obcí k rozsáhlému sesuvu půdy v délce přibližně 2 km, což mělo za následek zničení 11 domů.\n\nVe vesnici je socha svatého Václava z 18. století a pozdně barokní kaple.\n\nV katastrálním území Dneboh se nacházejí na hraně stěny Příhrazských skal zříceniny skalních hradů Drábské světničky a Klamorna a na náhorní plošině ostrohu bývalé hradiště Hrada.\n\n\n\n"}
{"id": "113397", "url": "https://cs.wikipedia.org/wiki?curid=113397", "title": "Haley Joel Osment", "text": "Haley Joel Osment\n\nHaley Joel Osment (* 10. dubna 1988 Los Angeles) je americký herec, stal se známým jako dětský herec ve filmech \"Šestý smysl\" nebo \"Forrest Gump\". Za výkon ve filmu \"Šestý smysl\" získal nominaci na Oscara v kategorii nejlepší mužský herecký výkon ve vedlejší roli. Následně se objevil ve filmech jako \"A.I. Umělá inteligence\" (2001) nebo \"Vysloužilí lvi\" (2003). V roce 2008 se poprvé objevil na Broadwayi ve hře Davida Mameta \"American Buffalo.\"\n\nNarodil se 10. dubna 1988 v Los Angeles v Kalifornii jako syn herce Eugena a učitelky Theresy. Prvně jej svět zaregistroval díky malé, ale přesto nepřehlédnutelné roli syna Toma Hankse ve filmu Forrest Gump (1994) a významnější roli vnuka Edwarda Asnera v TV seriálu Thunder Alley (1994). Následovaly menší televizní role a namlouvání kreslených postaviček, ve kterých prokázal svoje nadprůměrné schopnosti, a tak po neúspěšném konkurzu na roli Anakina Skywalkera ve Hvězdných válkách definitivně prorazil filmem Šestý smysl (1999).\n\nStrhující výkon v roli Cole Seara byl oceněn nominací na Oscara v jedenácti letech a také uznáním při předávání cen od vítěze Michaela Cainea. Po této roli předvedl kvalitní herectví i v jinak poněkud rozporně hodnoceném filmu Pošli to dál (2000). V roce 2001, kdy šel do kin film Stevena Spielberga A.I. Umělá inteligence, kde hrál opuštěného androida, se Osment stal nejmladším držitelem filmové ceny MTV.\n\n \n"}
{"id": "113398", "url": "https://cs.wikipedia.org/wiki?curid=113398", "title": "Železné", "text": "Železné\n\nŽelezné (dříve též \"Železný\") je obec v okrese Brno-venkov v Jihomoravském kraji. Rozkládá se v Boskovické brázdě, přibližně 2 km severovýchodně od Tišnova. Žije zde obyvatel.\n\nPrvní písemná zmínka o obci pochází z roku 1239. V letech 1980–1990 bylo Železné součástí Tišnova.\n\n\n\n"}
{"id": "113399", "url": "https://cs.wikipedia.org/wiki?curid=113399", "title": "Žatčany", "text": "Žatčany\n\nŽatčany jsou obec v okrese Brno-venkov v Jihomoravském kraji, v Dyjsko-svrateckém úvalu. Žije zde obyvatel.\n\nJedná se o vinařskou obec ve Velkopavlovické vinařské podoblasti (viniční tratě Velká niva, Vinohrádky).\n\nPrvní písemná zmínka o obci pochází z roku 1131. V roce 1949 byly Žatčany spojeny se sousedními Třebomyslicemi do současné obce.\n\nV letech 2002–2006 byl starostou obce Oldřich Zapomněl, v letech 2006–2010 Jaroslav Osička. Od roku 2010 vede obec František Poláček.\n\n\n\n"}
{"id": "113401", "url": "https://cs.wikipedia.org/wiki?curid=113401", "title": "Hradčany (okres Brno-venkov)", "text": "Hradčany (okres Brno-venkov)\n\nHradčany jsou obec v okrese Brno-venkov v Jihomoravském kraji. Rozkládají se v Boskovické brázdě, přibližně 3 kilometry jihovýchodně od Tišnova, v katastrálním území Hradčany u Tišnova. Žije zde obyvatel.\n\nOkrajové části katastru obce jsou využívány k rekreaci. Ke sportu se využívají tenisové kurty, fotbalové hřiště, zimní kluziště.\n\nPrvní písemná zmínka o obci pochází z roku 1397. Obec se začala rozvíjet kolem velkostatku, který patřil klášteru Porta coeli a měla zemědělský charakter. V letech 1980–1990 byly Hradčany součástí Tišnova.\n\n\n\n"}
{"id": "113402", "url": "https://cs.wikipedia.org/wiki?curid=113402", "title": "Nová Ves (okres Brno-venkov)", "text": "Nová Ves (okres Brno-venkov)\n\nNová Ves (německy \"Neudorf\") je obec v okrese Brno-venkov v Jihomoravském kraji, západně od města Ivančice a jižně od města Oslavany. Rozkládá se v Boskovické brázdě, v katastrálním území Nová Ves u Oslavan, na okraji přírodních parků Oslava a Střední Pojihlaví. V obci je 288 popisných čísel a žije zde obyvatel. Obec Nová Ves je členskou obcí Mikroregionu Ivančicko.\n\nÚzemí, na němž obec leží a které se nachází západně od Ivančic, se nachází na okraji staré osídlené oblasti, což dokazují nálezy z dob paleolitu, neolitu a z doby železné a bronzové.\n\nNová Ves byla založena kolem roku 1410 po zaniklé osadě Řevušín (\"Revssin\") zmiňované roku 1230, kterou Arnold, opat třebíčský, zastavil v roce 1230 oslavanskému klášteru za 75 hřiven. Osada, majetek oslavanského kláštera, byla vypálena a nová vesnice následně vznikla blíže k Oslavanům. Místo, na němž původní osada stávala, se nazývá „Pustá ves“. První písemná zmínka o obci Nová Ves pochází z roku 1547, ale patrně se zmiňuje již dříve (1354). Po zániku oslavanského kláštera s celým panstvím střídala různé majitele. Na pečeti byl tehdy nápis „DEDINA NOWA WES“ a znak radlice, na níž byl vyryt vinařský nůž. Je doloženo, že tato pečeť se používala do roku 1750. Na následné pečeti z roku 1870 se nachází nápis „Obec Nová Ves“, hrábě, 2 kosy a pluh. To vyjadřovalo zemědělský charakter, který si obec udržela do současnosti. Tato pečeť byla používána jako znak obce do roku 2012, kdy obec získala znak nový. V roce 1914 byl v obci založen sbor dobrovolných hasičů. Na návsi bývala kaplička, která byla v roce 1960 zbourána. V letech 1986–1990 byla Nová Ves součástí Oslavan.\n\nNa přelomu 20. a 21. století se začal budovat nový sportovní areál, který byl otevřen v roce 2004. V roce 2005 byla zahájena postupná realizace výstavby dvou nových ulic na jihovýchodním okraji obce, přičemž v roce 2015 započala výstavba inženýrských sítí a následně prodej pozemků na výstavbu rodinných domů. V roce 2012 obec získala svůj znak, v roce 2016 získala obec svoji vlajku.\n\nDo roku 2012 neměla obec svůj znak, proto používala jako znak pečeť z roku 1870, jež vyjadřovala zemědělský charakter obce. Nová Ves má svůj vlastní znak od roku 2012.\n\n\n\n\n\nV Nové Vsi se nacházela kaple svatého Cyrila a Metoděje. Stávala uprostřed dlouhé návsi, kde se také konávala Novoveská pouť. Kapličku tvořily dvě hlavní části, a to kaple a zvonice, ve které byl zvon, jenž pravidelně zvonil ráno, v poledne a večer a to každý den. Kaplička byla zbourána v roce 1960, údajně kvůli výstavbě silnice, která vede prostředkem návsi. V kapli se nacházela socha Panny Marie z Mariazell, oltář z roku 1834, obrazy svatých a ve zvoničce zvon. Po sametové revoluci existoval od místních občanů návrh na znovupostavení kapličky, který ale byl zastupitelstvem obce zamítnut.\n\n\n\nNová Ves je bývalou vinařskou obcí v Jihomoravském kraji, ležící na pomyslné křižovatce mezi Ivančicemi s vinařskou oblastí Dolnokounicka (na východě), bývalou těžební oblastí Rosicko-Oslavanska (na severu), Znojemskem (na jihu) a Vysočinou (na západě). Leží na pomezí přírodního parku Oslava a přírodního parku Střední Pojihlaví, na ostrohu obtékaném ze severu řekou Oslavou a z jihu řekou Jihlavou, po jejichž toku také částečně vedou hranice obce. Původní obec tvořila podlouhlá obdélníková náves a západní část obce, nazývaná Vrbovec. Obec se postupně rozvinula o několik bočních ulic a stále se rozrůstá. Na návsi se nachází barokní socha sv. Jana Nepomuckého a památník obětem obou světových válek.\n\nObec tvoří půl kilometru dlouhá náves a několik přilehlých bočních ulic rozkládajících se severně, západně a východně od návsi. V současnosti Novou Ves obývá kolem 800 obyvatel. Obcí vedou cyklostezky, funguje zde kulturní život. Občanská vybavenost obce je tvořena obchody, restaurací, školou a školkou, knihovnou, poštou, obecním úřadem, dětským hřištěm, zemědělským družstvem, menšími firmami a sportovním areálem. Dále je zde zbudována dešťová kanalizace, plynofikace, vodovod, asfaltové komunikace a chodníky po celé obci. Obec je obsluhována autobusovou linkou IDS JMK. V obci se pěstuje především pšenice, kukuřice či brambory. Působí zde zemědělské družstvo i soukromý zemědělec. U Oslavy jsou místními obyvateli pořádány různé akce, například dětský den, závody malotraktorů či netradiční hasičské závody.\n\nSamosprávu obce tvoří devítičlenné zastupitelstvo v čele se starostou Ladislavem Horákem a místostarostkou Naděždou Chajmovou. Obec spadá do působnosti římskokatolické farnosti Oslavany.\n\nV obci je základní a mateřská škola. Obecní knihovna se nachází na návsi v prostorách obecního úřadu, v jeho přízemí se nachází také pošta. Občanům slouží místní hostinec a několik obchodů (potraviny, smíšené zboží, textil). Obec je obsluhována autobusovou linkou IDS JMK, jejíž spoje zastavují na dvou místních zastávkách (Nová Ves, hostinec U Slavíků a Nová Ves, škola). Sportovní vyžití zajišťuje sportovní areál, pracovní příležitosti nabízí obec, ZD Pooslaví, firma MKZ a několik menších živnostníků. Ochranu obyvatelstva zajišťuje SDH. Různé akce zařizuje Novoveská parta,z.s..\n\nPůvodní škola vznikla v Nové Vsi v letech 1858/1859. Současná škola je na návsi a založena byla roku 1908. Je školou malotřídní, učí se zde žáci prvního stupně rozděleni do tří učeben. Za školou je zahrada s víceúčelovým hřištěm, funguje zde také školní družina, která provozuje několik kroužků. K základní škole patří i mateřská škola, která se nachází za obchodem poblíž obecního úřadu, její budova byla postavena v roce 1969. Školka prošla v roce 2008 rekonstrukcí, při které byla vyměněna všechna okna a zároveň byla navýšena kapacita na 28 dětí.\n\nV obci dále sídlí kovoúpravna se svářečskou školou.\n\nŠkolní sportovní areál se nachází na návsi vedle obecního úřadu. Je v provozu od roku 2004, funguje zde krytý bazén, sport-bar, 2 tělocvičny, jsou zde také kabiny fotbalistů TJ Sokol Nová Ves a víceúčelová teleskopická hala vhodná pro hraní tenisu i jiných her.\n\nSbor dobrovolných hasičů v Nové Vsi byl založen roku 1914. Sbor se zúčastňuje a zúčastňoval závodů a cvičení v sousedních obcích a městech. Hasičská zbrojnice, která stojí na návsi vedle obecního úřadu prošla v roce 2014 rekonstrukcí. Sbor dobrovolných hasičů Nová Ves pořádá každoročně závody malotraktorů, jenž se konají ve stejnou sobotu jako den dětí.\n\nStarosta obce společně s řídícím učitelem začal v letech 1874–1876 zřizovat veřejnou knihovnu. Řídícímu učiteli Antonínu Hájkovi se následně podařilo založit školní knihovnu, která v roce 1902 měla 83 svazků. Roku 1931 založil sbor dobrovolných hasičů v Nové Vsi svoji knihovnu. Veřejná knihovna byla postupně doplňována novými knihami, kam byly převedeny i svazky z hasičské knihovny. Do roku 1945 byla umístěna v budově školy a v hasičské zbrojnici. Od roku 1946 se přemístila do budovy místního národního výboru, dnes obecního úřadu, kde je dodnes. V současnosti čítá více než 5150 knih různých žánrů.\n\nZemědělské družstvo Pooslaví Nová Ves je největším podnikem v obci. Areál družstva se nachází v jižní části obce, kousek za školním sportovním areálem a fotbalovým hřištěm. Družstvo původně neslo název JZD Doubrava Nová Ves. Od roku 1999 se družstvo nazývá Zemědělské družstvo Pooslaví Nová Ves. Družstvo vždy hospodařilo a hospodaří i na polích v sousedních obcích a městech. Družstvo se zaměřuje na čtyři odvětví: rostlinná výroba, živočišná výroba, bioplynová stanice a služby v zemědělství. V areálu družstva působí i jiné firmy. Ředitelem družstva je Lukáš Jurečka, bratr Mariana Jurečky.\n\nHudební kapela Doubravěnka byla pojmenována právě podle místního JZD Doubrava, protože její kapelník zde pracoval.\n\nSpolek Novoveská parta byl založen 28. března 2013. Pořádá různé zájezdy a akce, jako např. Dýňobraní, šipkovanou, hudební odpoledne, zájezd do zoo, Noc s Andersenem, silvestr aj.\n\nKaždoročně se zde díky snaze místních koná spousta tradičních akcí. Mezi největší a nejznámější místní události patří například tradiční rozmarýnové hody, které se konají vždy na sv. Václava. Dále jsou zde závody malotraktorů (první ročník se konal v roce 2013), pouť v červenci (podle zdejší dvěstěleté tradice má být pouť na sv. Cyrila a Metoděje, tato tradice se ale nedodržuje, a tak Nová Ves nemá vlastní pouť, ale „šókle” [podle zdejšího nářečí pouťové atrakce] jsou zde na sousední oslavanskou pouť),\n\nfilmové stanování u řeky Oslavy v polovině letních prázdnin aj. Během roku je pořádán také den dětí, ostatky a ostatková zábava, setkání seniorů, obecní ples, hasičská zábava, velikonoční zábava, rozsvícení vánočního stromu před obecním úřadem, pálení čarodějnic na kopci u vodárny a další.\n\nVe volebním období 1990–1994 zastával funkci starosty Ladislav Horák (KSČM). Funkci zástupce starosty zastával Oldřich Šlapanský (OF). Zastupitelstvo obce tvořilo 9 zastupitelů (5 za KSČM a 4 za OF).\n\nVe volebním období 1994–1998 zastával funkci starosty František Bureš (KSČM). Funkci zástupce starosty zastával Ladislav Horák (KSČM). Devítičlenné zastupitelstvo obce tvořili zástupci zvoleni za KSČM.\n\nVe volebním období 1998–2002 zastával funkci starosty František Bureš (KSČM) a funkci místostarostky Drahomíra Karásková (KSČM). Zastupitelstvo obce bylo devítičlenné, 8 zastupitelů bylo za KSČM a 1 nezávislý kandidát.\n\nVe volebním období 2002–2006 byl starostou obce Ladislav Veselý (SNK – Pro rozvoj obce) a místostarostkou Drahomíra Karásková (SNK – Pro rozvoj obce). Obecní zastupitelstvo tvořilo 9 zastupitelů, a to 4 za KSČM, 3 za SNK – Pro rozvoj obce, 1 za ČSSD a 1 za SZ.\n\nVe volebním období 2006–2010 byl starostou obce Ladislav Veselý (SNK – Pro rozvoj obce) a místostarostkou Jarmila Stojarová (KSČM). V komunálních volbách 2006 kandidovalo 7 volebních stran (\"Pro rozvoj obce\",ODS, „Pro sport a požární bezpečnost“, KSČM, SZ, KDU-ČSL a ČSSD). Do zastupitelstva obce se dostaly pouze 4 volební strany. 3 zastupitelé za KSČM, 3 zastupitelé za „Pro rozvoj obce“, 2 zastupitelé za ČSSD a 1 zastupitel za „Pro sport a požární bezpečnost“\n\nVe volebním období 2010–2014 byl starostou obce Jan Dobrovolný (SN) a místostarostkou Stanislava Zrucká (SN). V komunálních volbách 2010 kandidovalo celkem 6 stran („Pro rozvoj obce“, „Pro sport a požární bezpečnost“, KSČM, ČSSD, VV a „Sdružení nestraníků“). Do zastupitelstva obce se dostaly 4 strany. Obecní zastupitelstvo tvořilo 5 zastupitelů za politické hnutí \"Sdružení nestraníků\", 2 zastupitelé za KSČM, 1 zastupitel za ČSSD a 1 zastupitel za „Pro rozvoj obce“.\n\nV komunálních volbách 2014 kandidovaly 3 strany (KSČM, \"Sdružení nestraníků\" a ČSSD). Starostou obce byl po volbách 2014 zvolen Ladislav Horák (vnuk prvního starosty po roce 1989). Místostarostkou byla zvolena Naděžda Chajmová. Nejsilnějším politickým uskupením zastupitelstva obce ve volebním období 2014–2018 bylo politické hnutí \"Sdružení nestraníků\", jehož kandidáti tvořili 7 z 9 členů. Zbylé dva posty zastupitelů byly obsazeny kandidáty za KSČM a ČSSD.\n\nV komunálních volbách 2018 kandidovala pouze 1 volební strana. O hlasy voličů se tentokrát ucházelo sdružení politického hnutí STAN a nezávislých kandidátů, a to pod názvem SDRUŽENÍ NESTRANÍKŮ. Tato volební strana obsadila všech 9 mandátů v zastupitelstvu. Ve vedení obce pokračují starosta Ladislav Horák (STAN) a místostarostka Naděžda Chajmová (nez.).\n\n\n\nObec byla přičleněna v letech 1986–1991 k městu Oslavany. Během té doby prošla rekonstrukcí budova MNV a po sametové revoluci byla obec opět osamostatněna.\n\n\nMezi slavné rodáky patří kamenický rod Majerů, jejichž kamenné kříže a sochy jsou dodnes rozmístěny po širokém okolí (Nová Ves, Oslavany, Ivančice, Senorady, Čučice, Letkovice, Alexovice, Řeznovice, Hrubšice, Biskoupky, Lhánice, Mohelno, Rapotice, Moravské Bránice, Lukovany, Stanoviště, Velká Bíteš, Jezeřany-Maršovice, Popovice, Ledce, Holasice, Hajany, Babice u Rosic, Brno, Příbram na Moravě, aj.)\n\nKameníci:\n\n\n"}
{"id": "113403", "url": "https://cs.wikipedia.org/wiki?curid=113403", "title": "Přibyslavice (okres Brno-venkov)", "text": "Přibyslavice (okres Brno-venkov)\n\nPřibyslavice jsou obec v okrese Brno-venkov v Jihomoravském kraji. Obec je tvořena dvěma vesnicemi, vlastními Přibyslavicemi, které leží v katastrálním území Přibyslavice u Velké Bíteše, a Radoškovem s vlastním katastrem; celková katastrální výměra obce činí 852 ha. Žije zde obyvatel. Přibyslavice se rozkládají v Křižanovské vrchovině v nadmořské výšce 483–518 m, Radoškov v nadmořské výšce 445–470 m.\n\n\nNázev obce je patrně odvozen od osobního jména Přibyslav tj. „přibyj (přibuď) slávy více“. Vesnice je velmi stará, již od roku 1048 byla s „újezdem Domášovským“ knížetem Břetislavem darována rajhradskému klášteru. První písemná zmínka o obci pochází z roku 1175. Vesnice měla ráz typické slovanské osady, rozložené v nerovném terénu, skrytém mezi lesy. Nedaleko vedla prastará cesta spojující Jihlavu s Brnem. Stáří obce je dáno s velkou pravděpodobností její zeměpisnou polohou, tvořící ve druhé polovině 11. století i ve století dvanáctém západní hranici slovanského osidlování, které pronikalo do podhůří Českomoravské vrchoviny směrem z brněnské kotliny.\nObec se rozkládá na svazích Přibyslavického potoka. Tvoří ji veliká nepravidelná náves, na niž jsou zahrady, rybník a zvonička. V obci býval panský hostinec, kovárna, palírna kořalky, mlýn s pilou, myslivna a v údolí několik rybníků. S obcí souvisí osada Otmarov, založená proboštem Otmarem Konrádem Rajhradským, který roku 1786 zdejší poplužní dvůr zrušil a rozdělil na „familie“ (v domech jsou dosud zachované klenby). Bývalou osadu, která je v současnosti již součástí Přibyslavic, tvoří dvě kolmé uličky. Stavení bývalého panského dvora jsou identifikovatelná dodnes. Na okraji vesnice byla v 80. letech 18. století postavena „říšská“ silnice z Brna do Jihlavy, která se stala důležitou spojnicí habsburské monarchie a později také hlavní silniční dopravní tepnou Československé republiky. Po vybudování dálnice D1 ztratila svou důležitost a dnes je vedena jako silnice II. třídy č. 602.\n\nV roce 1960 byl k Přibyslavicím jako místní část připojen Radoškov. K Přibyslavicím také patří osada Spálený Mlýn, která se nachází na severovýchodním okraji katastru Přibyslavic. Na konci 90. let 20. století došlo k pojmenování ulic. bylo jich pojmenováno 9 a jsou to tyto (v abecedním pořadí): Dlouhá, Chaloupky, Lipová, Mistrovská, Otmarov, Radoškovská, Sokolská, U Hřiště, U Zvoničky. V roce 2018 došlo k pojmenování dalších 4 ulic - a to: K Lomu, Na Státní, U Kaštanu a Zahrádky. Od podzimu 2014 do léta 2015 byla v obci vybudována čistírna odpadních vod s vlastní kanalizací.\n\nVýchodní část území obce je součástí chráněného území přírodní park Údolí Bílého potoka. Zde se také vlévá Přibyslavický potok, který pramení v obci do Bílého potoka. Je jeho pravým přítokem. Podél levého břehu Přibyslavického potoka se za obcí nachází chatařská oblast včetně bývalého lomu.\nV obci se nachází mateřská škola, do které docházejí děti předškolního věku. Budova mateřské školy do 70. let 20. století sloužila jako základní škola pro nižší stupeň. Občané mají také k dispozici místní knihovnu, která se nachází v Sokolské ulici.\n\nKe konci června se v obci koná tradiční Přibyslavická pouť. Má zde také sídlo místní dobrovolný kulturní spolek „Přibyslavická chasa“. V obci také pochází dechová kapela Galáni z Přibyslavic. Bývalý přibyslavický lom bývá tradičně využíván jako místo, kde se každý rok koná setkání při lidovém zvyku pálení čarodějnic.\n\nV obci se nachází sokolovna s přilehlým hřištěm a samostatný tenisový kurt. Každý první týden v červenci je zde pořádán pravidelný soft-tenisový amatérský turnaj (od roku 1999). Od roku 2015 byla obnovena činnost TJ Sokola Přibyslavice, který během celého roku pořádá akce pro vlastní členy i veřejnost.\n\nObec má podél silnice II/602 svou vlastní průmyslovou zónu. Na podzim roku 2010 zde byla vybudována fotovoltaická elektrárna Přibyslavice.\n\nNa jižní část katastru zasahuje krátký úsek dálnice D1. Územím dále prochází silnice II/602 v úseku Ostrovačice – Přibyslavice – Velká Bíteš.\nSilnice III. třídy jsou:\n\n\n"}
