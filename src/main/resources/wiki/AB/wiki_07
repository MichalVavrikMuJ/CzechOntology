{"id": "88913", "url": "https://cs.wikipedia.org/wiki?curid=88913", "title": "Ivanhoe", "text": "Ivanhoe\n\nIvanhoe je nejznámější historický román skotského spisovatele sira Waltera Scotta z roku 1819, který je jakýmsi mytickým obrazem vzniku anglického národa ze staré anglosaské šlechty.\n\nAutor v románu vypráví romantický příběh ze života statečného rytíře Wilfreda z Ivanhoe odehrávající se ve středověké Anglii na sklonku 12. století za vlády krále Richarda Lví srdce v období jeho návratu z třetí křížové výpravy.\n\nWalter Scott ve svém díle dokázal skvěle popsat spory mezi podmaněnými Sasy a zpupnými potomky normanských dobyvatelů a dokonale vystihl ovzduší tehdejší doby, v níž na jedné straně panovala vzpoura, zvůle a násilí a na druhé straně kvetlo hrdinství a statečnost psanců, kteří neváhali obětovat vše pro znovunastolení statečného krále, za kterého po dobu jeho nepřítomnosti vládl jeho bratr Jan (pozdější král Jan I. Bezzemek).\n\nRomán měl obrovský ohlas a stal se autorovým nejznámějším dílem. Roku 1891 byla podle něho dokonce zkomponována anglickým skladatelem sirem Arthurem Sulivanem opera. Získal si však i řadu odpůrců. Tak například roku 1850 napsal významný anglický spisovatel William Makepeace Thackeray, který se vůči soudobé tvorbě historických románů negativně vymezoval, na román parodii s názvem Rebecca a Rowena \"(Rebecca and Rowena)\".\n\nRomán byl také několikrát zfilmován, poprvé již roku 1913. Nejznámější je filmová adaptace amerického režiséra Richarda Thorpeho z roku 1952.\n\nDěj se odehrává ve staré Anglii, v době, kdy král Richard Lví srdce byl při návratu z křížové výpravy uvězněn v Rakousku. Vlády se snažil zmocnit jeho bratr Jan a dostává se do popředí normanská šlechta.\n\nPříběh začíná v Rotherwoodu, v sídle saského šlechtice Cedrika, bojujícího proti normanské nadvládě. Ten se před lety zřekl svého syna Wilfreda z Ivanhoe za to, že mladík podporoval normanského krále Richarda. Wilfred byl zamilovaný do otcovy schovanky lady Roweny, kterou Cedrik plánuje provdat za lorda Athelstana, posledního potomka saských králů. Do Rotherwoodu přijíždí normanský templář Brian de Bois Guilbert se svojí družinou, aby putoval na rytířský turnaj, který v nedalekém městě Ashby pořádá princ Jan. Do Rotherwoodu přijíždí i poutník vracející se z křížové výpravy, kterým je ve skutečnosti Wilfred z Ivanhoe. Na Cedrikovo sídlo přijíždí též Izák z Yorku, bohatý, ale lakomý Žid, který nadevše miluje svoji dceru Rebeku.\n\nIzák za to, že mu Ivanhoe zachránil život, když ho Brian de Bois chtěl zabít, koupí brnění a koně, aby se Ivanhoe mohl zúčastnit turnaje. První den si Ivanhoe, aby ho nikdo nepoznal, říká Vyděděný rytíř a s převahou vyhraje. Druhý den se proti sobě postaví dvě skupiny bojovníků. Jednu vede Ivanhoe a druhou Brian de Bois. Brianova skupina má převahu, ale na poslední chvíli přijíždí Černý rytíř, což je vlastně král Richard Lví srdce, který pomůže Ivanhoemu vyhrát. Černý rytíř potom z bojiště zmizí a tak vítězství připadne Ivanhoemu, který byl v boji zraněn. Při ošetřování se zjistí, že je to syn Cedrika a princi Janovi je jasné, že pokud je Ivanhoe již v Anglii, návrat krále Richarda na sebe nenechá dlouho čekat. Zraněného se ujímá Izák.\n\nPři cestě z turnaje se potkají Cedrikova družina a Izák s Rebekou, kteří převážejí zraněného Ivanhoea, Cedrik však syna nepozná. Cestou je přepadne Brian de Bois a uvězní je na hradě Torquieston, který patří baronu Front de Boefovi. Z družiny se podaří uniknout jen šaškovi Wambovi a pasáku sviní Gruthovi, kteří se v lese setkávají se skutečnými zbojníky vedenými Robinem Hoodem. K nim se přidává i Černý rytíř. Společně začnou obléhat hrad.\n\nDobyvatelé hradu se nejdříve pokoušejí s vězniteli vyjednávat, ti však pohrozí smrtí zajatců. Pod záminkou posledního pomazání propašují obléhatelé Wambu na hrad jako mnicha. Wamba si vymění svůj převlek s Cedrikem a ten se tak dostane na svobodu. Poté je zahájen útok pod vedením Černého rytíře. Během boje Richard zabije Front de Boeufa. Uprostřed bitvy uprchne Bois Guilbert z hradu a násilím s sebou vezme i Rebeku, která se mu velmi líbí. Při svém útěku zabije Athelstana, který byl vězněn spolu s Cedrikem. Hrad je úspěšně dobyt a všichni jsou osvobozeni.\n\nCestou na pohřeb se k Richardovi přidá Ivanhoe. Při pohřbu se přijde na to, že je Athelstane živý – při bitvě byl pouze omráčen. Ivanhoe se smíří se svým otcem a ten svolí k jeho sňatku s lady Rowenou.\n\nBois Guilbert unesl Rebeku do Templestowe, sídla templářského řádu, kde ji chce skrýt. Zde je však Rebeka nařčena z čarodějnictví: velmistr ji podezřívá, že uhranula Bois Guilberta – ten má totiž jakožto templář zapovězeny vztahy se ženami a jeho téměř až posedlost krásnou Židovkou je tudíž vnímána jako něco nepřirozeného. O její konečné vině má rozhodnout souboj, v němž má Guilbert bojovat za stranu templářů proti rytíři, kterého si Rebeka zvolí za svého zastánce. Ivanhoe se okamžitě vydává Rebece na pomoc, v boji porazí Bois Gulberta a získá tak pro Rebeku svobodu.\n\nNakonec si Ivanhoe vezme za ženu lady Rowenu. Rebeka se svým otcem Izákem odjíždějí z Anglie. Král Richard se ujímá vlády a odpouští svému bratru Janovi.\n\n"}
{"id": "88914", "url": "https://cs.wikipedia.org/wiki?curid=88914", "title": "Kings of Metal", "text": "Kings of Metal\n\nKings of Metal je šesté studiové album americké heavymetalové skupiny Manowar vydané v roce 1988.\n\nHudebně je album zařaditelné jako typický představitel power metalu konce 80. a začátku 90. let. Obsahuje především epicky vystavěné skladby se silnou melodickou linkou a výraznou rytmikou. Jedná se o koncepční (monotematické) album; jednotícím tématem je postava „čtyř králů metalu“, což jsou jakási alter ega členů skupiny, kteří vyzbrojeni jako hrdinové fantasy příběhů (meč, sekyra, kladivo a kopí) bojují za pravý heavy metal. Tento motiv lze najít především v titulní \"Kings of Metal\", \"The Crown and the Ring (Lament of the Kings)\", \"The Warriors Prayer\" a \"Blood of the Kings\".\n\nDesku otevírá rychlá skladba \"Wheels of Fire\" s intrem zvuku motocyklu a textem oslavujícím motorkářskou kulturu. Po absenci na minulém albu se vrací tradiční Joey DeMaiova instrumentální skladba na basovou kytaru, \"Sting of the Bumblebee\", tentokrát na motivy „Letu čmeláka“ Rimského-Korsakova. Následuje \"The Crown and the Ring (Lament of the Kings)\", baladická skladba pouze s doprovodem varhan a 100-hlasého mužského chrámového sboru natočená v katedrále sv. Pavla v Birminghamu.\nKoncepci alba se vymyká sedmá skladba, \"Pleasure Slave\", se sexuálně zabarveným textem, která ovšem vyšla pouze jako bonusová na některých edicích. Po smrtí a bojem inspirované rychlé \"Hail and Kill\" následuje mluvené intro \"The Warriors Prayer\", příběh „Králů metalu“, který vypráví dědeček svému vnukovi. Na to navazuje a album tematicky uzavírá \"Blood of the Kings\".\nToto je poslední album, které se skupinou nahrál kytarista a zakládající člen Ross The Boss.\n\n\nAutor všech skladeb Joey DeMaio.\n"}
{"id": "88928", "url": "https://cs.wikipedia.org/wiki?curid=88928", "title": "Zdeňka Hledíková", "text": "Zdeňka Hledíková\n\nZdeňka Hledíková (23. října 1938 Praha – 13. listopadu 2018) byla česká archivářka a historička. Působila na katedře pomocných věd historických a archivního studia FF UK v Praze a v letech 1993–2009 byla ředitelkou Českého historického ústavu v Římě. Specializovala se na dějiny středověké církevní správy a paleografii. \n\n18. října 2012 obdržela prof. Zdeňka Hledíková z rukou ministra školství Cenu Milady Paulové, která je od roku 2009 udílena Ministerstvem školství, mládeže a tělovýchovy ČR ve spolupráci s Národním kontaktním centrem – ženy a věda Sociologického ústavu AV ČR, v. v. i. Čtvrtý ročník Ceny Milady Paulové si kladl za cíl zviditelnit a ocenit vědeckou práci významných osobností historických věd s odkazem na pedagogicko-výzkumné působení historičky a byzantoložky prof. Paulové. \n\n\n\n"}
{"id": "88930", "url": "https://cs.wikipedia.org/wiki?curid=88930", "title": "Svitávka (okres Blansko)", "text": "Svitávka (okres Blansko)\n\nSvitávka je městys v okrese Blansko poblíž Boskovic ležící 314 m nad mořem. Žije zde obyvatel. Obec se dělí na dvě části, vlastní Svitávku a vesnici Sasina.\n\nJe prokázáno osídlení v těchto místech již od pravěku, na konci 11. století zde stálo kontrolní stanoviště trstenické stezky. První písemná zmínka o obci pochází z roku 1284, kdy Václav II. dal svolení obec opevnit. Roku 1583 byla obec Rudolfem II. povýšena na městečko a bylo jí uděleno právo užívat znaku a pečetit červeným voskem. V polovině 15. století zde Vaněk z Boskovic vystavěl malý hrádek.\n\nOd 10. října 2006 byl obci vrácen status městyse.\n\n\nVe Svitávce jsou tyto sportovní celky:\n\n\n"}
{"id": "88932", "url": "https://cs.wikipedia.org/wiki?curid=88932", "title": "Kyselina abscisová", "text": "Kyselina abscisová\n\nKyselina abscisová, též v minulosti zvaná abscisin II nebo dormin, někdy označovaná zkratkou ABA (z angl. abscisic acid) je inhibiční fytohormon, zpomaluje růst rostlin, připravuje rostlinu na období vegetačního klidu. Strukturně patří mezi seskviterpeny. V čistém stavu je to bílý nebo slabě nažloutlý prášek.\n\nV rostlinách vzniká podobně jako další terpenické látky v chloroplastech a dalších plastidech biosyntézou z kyseliny mevalonové přes aktivovanou formu isoprenu, tj. isopentenylpyrofosfátu a v dalším stupni pravděpodobně přes karotenoidy. především violaxanthin, které se pak štěpí na menší molekuly, včetně molekul kyseliny abscisové. Jeho produkci zvyšuje stres rostlin, především nedostatek vody a mráz.\n\nPřipravuje se izolací z přírodního materiálu, především z nezralých plodů bavlníku, z listů různých stromů (např. břízy, platanu aj.), z brambor, citronů, avokáda a dalších ovocných plodů.\n\nVzhledem k přítomnosti dvou dvojných vazeb a jednoho centra asymetrie v její molekule, může kyselina abscisová existovat v celkem osmi různých stereoizomerech, z nichž pouze zde uvedený je fyziologicky aktivní.\n\nČistá kyselina abscisová je málo rozpustná ve vodě, prakticky nerozpustná v nepolárních rozpouštědlech (benzen, petrolether), dobře je rozpustná v polárních rozpouštědlech, jako je methanol, ethanol, aceton, chloroform nebo dimethylsulfoxid. Je málo stabilní, rozkládá se jak působením tepla, tak světla, proto je třeba její vzorky uchovávat za nízkých teplot (kolem −20 °C) a v temnu.\n\nV rostlinách působí zpomalování některých procesů, zejména růstu nadzemních výhonků především potlačováním buněčného dělení v kambiu (druhotném dělivém pletivu) stonku; naproti tomu neomezuje, dokonce někdy i urychluje růst kořenového systému. Způsobuje také uzavírání průduchů, čímž zabraňuje úniku vody z listů v dobách sucha. Kořenový systém při nedostatku vláhy v půdě produkuje větší množství kyseliny abscisové, která je pak transportována do listů. Ve stresových situacích zastavuje zrání plodů a v případě mimořádného stresu prudké zvýšení její hladiny způsobuje opadání nezralých plodů. V době mrazu zřejmě způsobuje opadávání listů a zbylých plodů. Všeobecně se účastní procesů přechodu rostlin do stavu vegetačního klidu (zimního spánku) a zabraňuje předčasnému rašení pupenů. Její zvýšená hladina indukuje syntézu zásobních bílkovin v semenech a v nich také zabraňuje jejich předčasnému klíčení. Inhibuje také působení giberelinů. Důležitou funkci má při škodách způsobených rostlinám různými patogeny tím, že indukuje transkripci zejména proteinázových inhibitorů, čímž urychluje stárnutí již poškozených buněk a buněk v jejich bezprostředním okolí, což může být rostlinou využíváno i v boji proti škůdcům.\n\nPro teplokrevné živočichy je v podstatě neškodná. U laboratorních krys bylo zjištěno, že smrtelná dávka LD je vyšší než 5 000 mg/kg.\n\nLátku objevila v roce 1963 jako první skupina vědců vedená Frederickem Addicottem při hledání látek, odpovědných za opadávání plodů bavlníku. Přitom objevili dvě chemické látky, které pojmenovali \"abscisin I\" a \"abscisin II\" (dnes nazývaný kyselina abscisová). Nezávisle na Addicotovi ve stejné době objevily tuto sloučeninu další dvě skupiny, Jedna, kterou vedl Philip Wareing, studovala procesy spojené s vegetačním klidem u dřevin a ta tuto látku pojmenovala \"dormin\" (od pojmu \"dormance\", tedy období vegetačního klidu). Třetí skupina, vedená Van Steveninckem, studovala opadávání květů a lusků vlčího bobu.\n\nTriviální název této sloučeniny pochází od termínu \"abscise\", znamenajícího \"odnětí\" nebo \"oddělení\", v botanice pak v užším smyslu \"opadávání listů\", nebo \"padání plodů\".\n"}
{"id": "88936", "url": "https://cs.wikipedia.org/wiki?curid=88936", "title": "Bezobratlí", "text": "Bezobratlí\n\nBezobratlí (řídce bezobratlovci nebo bezpáteřní; latinsky \"Invertebrata\", výjimečněji \"Evertebrata\" nebo \"Avertebrata\") je velká skupina živočichů, představující asi 95 % všech živočišných druhů. Chybí jim obratle (= nemají páteř).\n\nŘadí se sem všichni živočichové kromě obratlovců. Mírně odlišný význam má skupina bezestrunní, která nezahrnuje žádné strunatce. Jsou-li mezi bezobratlé řazeni pouze mnohobuněční živočichové, jedná se o parafyletický taxon. Historicky se však mezi bezobratlé řadili i prvoci, takto pojatý taxon je polyfyletický.\n\nV moderní taxonomii se tento taxon již nepoužívá. Přesto má svůj didaktický význam: zoologie bezobratlých je často vyučovaný předmět na vysokých školách biologického zaměření, vychází i množství učebnic o bezobratlých.\n\nBezobratlí patří k nejpočetnější skupině živočichů v ČR, ale vzhledem k jejich nedostatečné prozkoumanosti a nenápadnosti o přesném počtu druhů můžeme vést pouze dohady. V celé ČR se odhaduje počet bezobratlých na 40 500 druhů.\n"}
{"id": "88939", "url": "https://cs.wikipedia.org/wiki?curid=88939", "title": "Ortogonalita", "text": "Ortogonalita\n\nPůvodem řecké slovo ortogonální znamená pravoúhlý (z řec. «ορθος» \"pravý\" a «γονια» \"úhel\").\n\nPřeneseně, v technice, pak nezávislý, případně neovlivňující.\n\nPůvodně byl termín užíván pouze v kontextu elementární geometrie pro označení přímek protínajících se v pravém úhlu (jinak řečeno pokud všechny čtyři úhly, které protínající se přímky vymezují, jsou stejné). Pravému úhlu odpovídá velikost 90° nebo π/2 radiánu. Viz též pravoúhlý trojúhelník. V geometrii je ortogonalita označována jako kolmost.\n\nS rozvojem lineární algebry došlo k zobecnění pojmu ortogonality na obecné vektorové prostory se skalárním součinem (tzv. unitární prostory). Vektory jsou nazývány ortogonálními, je-li jejich skalární součin nulový. Význačnou úlohu hrají ortogonální báze, zvláště u nekonečnědimenzionálních prostorů, kde je pojem úplnosti báze netriviální a ortogonalita usnadňuje jeho definici. Důležitým příkladem jsou systémy ortogonálních funkcí umožňující vyjádřit libovolnou funkci z daného prostoru funkcí jako součet nekonečné řady vektorů báze.\n\nPokud mají navíc vektory jednotkovou normu (velikost), pak jde o ortonormalitu (ortonormální vektor, ortonormální báze).\n\nV kvantové teorii, kde jsou stavům systému přiřazeny vektory z Hilbertova prostoru, odpovídají ortogonální vektory takovým stavům, kde pravděpodobnost nalezení jednoho ve druhém je nulová. Obvykle pak stavy odpovídající klasickým stavům (tj. stavy jednoznačně určené hodnotami měřitelných veličin) tvoří ortogonální bázi Hilbertova prostoru.\n\nSystém funkcí formula_1 je v intervalu formula_2 \"ortogonální s váhou formula_3\", kde formula_4, pokud pro každou dvojici formula_5 platí\n\nFunkci f nazýváme \"normovanou s váhou\" formula_3, jestliže platí\n\nSystém funkcí formula_1 ortogonální s váhou formula_3, kde každá funkce formula_1 je normovaná s váhou formula_3, nazýváme \"ortonormální (ortonormovaný) s váhou formula_3\".\n\nSystémy ortogonálních funkcí v prostoru formula_14 našly praktické uplatnění především v kvantové mechanice.\n\nFunkce formula_16 označujeme jako ortogonální v prostoru formula_17 (na intervalu formula_2), pokud platí\npřičemž skalární součin v předchozím vztahu vyjadřujeme jako\n\nFunkci f nazýváme \"normovanou\" v prostoru formula_17, je-li její norma rovna jedné, tzn.\n\nMáme-li konečný nebo spočetný systém funkcí formula_23, pak říkáme, že tento systém je \"ortogonální\" v formula_17, pokud pro každou dvojici funkcí formula_25 platí\nJe-li navíc každá funkce formula_1 normovaná, pak říkáme, že systém funkcí je \"ortonormovaný (ortonormální)\". V takovém případě platí\nkde formula_29 je Kroneckerovo delta.\n\nMáme-li ortogonální systém funkcí a pro všechny funkce formula_1 platí, formula_31, pak lze vytvořit ortonormální systém zavedením formula_32.\n\nOrtogonální instrukční sada je taková sada strojových instrukcí procesoru, ve které nejsou přítomny duplicitní strojové instrukce, tj. pro každou operaci existuje jen jediná strojová instrukce a zároveň je sada strojových instrukcí navržena tak, aby strojové instrukce mohly použít jakýkoliv registr v jakémkoliv adresním režimu. Terminologie vychází z představy, že instrukce je vektor, jehož dalšími složkami jsou operandy a adresní režim.\n\nOrtogonalitu má v názvu technologie se zkratkou OFDM (\"Orthogonal Frequency Division Multiplexing\" – \"ortogonální multiplex s frekvenčním dělením\"), využívající širokopásmovou modulaci po vícero frekvenčních kanálech, komunikace na žádném z nichž neomezuje ty ostatní.\n\n"}
{"id": "88940", "url": "https://cs.wikipedia.org/wiki?curid=88940", "title": "Ortonormalita", "text": "Ortonormalita\n\nV lineární algebře, dva vektory v a w v prostoru s definovaným skalárním součinem jsou ortonormální, pokud jsou ortogonální a mají jednotkovou délku, tedy platí:\nBáze, kde jsou všechny vektory navzájem ortonormální se nazývá ortonormální báze. Dá se najít například Gram-Schmidtovou ortogonalizací – nově vytvořený ortogonální vektor vydělíme jeho normou, čímž se změní pouze jeho délka, ne však směr.\n\nPokud je formula_3 ortonormální bází vektorového prostoru formula_4, potom:\n\nNejpoužívanější ortonormální bázi (někdy se označuje jako kanonická) používá kartézská soustava souřadnic – je tvořená vektory formula_7.\n\n"}
{"id": "88941", "url": "https://cs.wikipedia.org/wiki?curid=88941", "title": "Článkovci", "text": "Článkovci\n\nČlánkovci (Articulata) je polyfyletická, tedy nepřirozená skupina živočichů, kteří mají tělní články. Dnes se již nepoužívá.\n\nSkupinu představil Georges Cuvier v roce 1795 v přednášce \"Société d´Histoire naturelle de Paris\" jako jednu z hlavních skupin v živočišné říši (v Cuvierově pojetí měly takové skupiny být čtyři).\n\n"}
{"id": "88943", "url": "https://cs.wikipedia.org/wiki?curid=88943", "title": "Krycí palba", "text": "Krycí palba\n\nKrycí palba je stav masivní palby, která má za úkol krýt operace vlastních jednotek.\n\nKrycí palba je většinou nepřesně cílená palba do prostoru, který ovládá nepřítel. Usměrněná palba jedním směrem má za úkol zastrašení nepřítele a jeho udržení v obranných pozicích neschopného reagovat na výpad (či stahování) spřátelených jednotek, či k opětování palby a snížení jeho obranyschopnosti.\n\nKrycí palba se začala na bojištích výrazně uplatňovat v době, kdy se do armádní výzbroje začaly dostávat zbraně schopné rychle se opakující střelby a její hlavní doba se objevila na scéně s příchodem automatických zbraní - především kulometu).\n"}
{"id": "88945", "url": "https://cs.wikipedia.org/wiki?curid=88945", "title": "Lophotrochozoa", "text": "Lophotrochozoa\n\nLophotrochozoa je podle nejnovějších studií monofyletická skupina kmenů, které charakterizuje spirální rýhování nebo trochoforová larva.\n\n"}
{"id": "88948", "url": "https://cs.wikipedia.org/wiki?curid=88948", "title": "Platyzoa", "text": "Platyzoa\n\nPlatyzoa je skupina živočišných kmenů, která zahrnuje ploštěnce (Plathelmithes) a jim podobné prvoústé. Dříve byla považována za samostatnou skupinu vedle lofotrochozoí a ecdysozoí, nyní je řazena přímo do lofotrochozoí. Je zpravidla považována za monofyletickou, i když nová studie z r. 2014 to zpochybňuje.\n\n"}
{"id": "88949", "url": "https://cs.wikipedia.org/wiki?curid=88949", "title": "Ford Sierra", "text": "Ford Sierra\n\nFord Sierra je vozidlo automobilky Ford. Bylo vyvinuto počátkem 80. let na základě aerodynamických experimentů s Ford Probe III, jehož základní linie si Sierra zachovala v pětidveřové verzi po celou dobu své výroby. Sierra byla uvedena na trh v roce 1982 jako tří a pětidveřový liftback a v nabídce byla i verze pětidveřové combi, později přibyl čtyřdveřový sedan.\n\nDesign Sierry byl v roce svého uvedení velmi nadčasový, motoristické magazíny nešetřily kritikou a konzervativní zákazníci si Sierru nikdy neoblíbili. Prodeje byly v začátcích velmi nízké ale přesto bylo během 11leté produkce vyrobeno a prodáno zhruba 2,700,500 kusů. Sierra byla první auto z produkce Fordu vyrobené podle Aerodynamického trendu (koeficient odporu je úžasných 0,34) a proto na silnicích vypadala jako z jiného světa, ale o několik let později se ukázalo, že její tvary byly zvoleny strategicky. Každé auto začalo vypadat jako Sierra a dokonce když byla v roce 1993 nahrazena modelem Mondeo, byl její vzhled stále únosný.\n\nJako přednosti byly svého času označovány pasivní bezpečnost, prostornost, jízdní komfort. Horší už to bylo s korozí, spotřebou zejména motorů V6 a u prvních exemplářů s kvalitou zpracování. Sierry byly pro svou výdrž často používány jako taxi, referentská vozidla, sloužila ale také jako policejní ve sborech Spojeného království či Německa.\n\nStvoření modelu lze rozdělit na 3 základní období, z dnešního pohledu facelifty.\n\nV první Sieřře byly buď zážehové motory „Pinto“ s rozvodem OHC, které měly objem 1,3 l, 1,6 l, 1,8 l, a 2 l; nebo vidlicový šestiválec OHV o objemu 2,3 l; a nebo 2,3litrový diesel.\n\nKaroserie se prodávala v provedení třídveřového a pětidveřového liftbacku a kombi.\n\nVerze XR4i byl třídveřový liftback s motorem 2,8i V6. Později byla nahrazena verzí XR4x4, což byl pětidveřový liftback s tímtéž agregátem. V roce 1986 se objevil třídveřový liftback Sierra RS Cosworth s motorem 2,0i DOHC 16V Turbo o výkonu 204 koní (bylo vyrobeno 5 545 kusů).\n\nRoku 1987 došlo k první modernizaci. Přibylo ABS, neřízené katalyzátory, hydraulický posilovač řízení atd. Proběhl kompletní facelift zahrnující zadní lampy, nárazníky a celý předek vozu.\n\nMotory:\n\nV roce 1987 byla uvedena homologační série 500 kusů verze Sierra Cosworth RS500 s motorem 2,0i DOHC 16V Turbo o výkonu 224 koní. V roce 1988 se začala vyrábět nová verze modelu RS Cosworth jako čtyřdveřový sedan.\n\nDalší modernizací Sierra prošla roku 1990. Proběhly drobné retuše zahrnují změněnou přední partii, nárazníky a zhruba od roku 1992 i pozměněný interiér.\n\nMotory byly většinou OHC a byly nabízeny v rozmezí 1,8 – 2,0 l, kromě toho byly k dostání i motor 2,0i DOHC s výkonem 120 koní, dva šestiválce a vznětový motor 1,8TD s 66 kW.\n\nNabídka výbavy už zahrnovala například klimatizaci, automatickou převodovku, elektrické vyhřívání předního okna a pohon 4×4 pro verze sedan a kombi.\n\nV roce 1990 byl RS Cosworth nahrazen verzí RS Cosworth 4×4.\n\nSierra se prodávala i za oceánem pod značkou Merkur s motory 2,3 l OHC „Lima“. Sportovní Merkur XR4Ti dosahovala díky použití přeplňování výkonu okolo 170 koní, zatímco Argentinská GHIA SX 2,3 l byla vrcholem luxusu.\n\nKrom sportovní XR4i prodávané hlavně ve Velké Británii, se v Africe vyráběla XR6 s motorem 3,0l V6 Essex a také homologační speciál XR8 s8 OHV původně z Mustangu. Jak XR6, tak XR8 byly v dostání pouze jako pětidveřový liftback.\n\nObsah HP Objem\n\n1.6 72 1597\n\n1.6 75 1597 \n\n1.6 i 80 1597 \n\n1.8 80 1796 \n\n1.8 87 1769 \n\n1.8 90 1796\n\n2.0 i KAT 100 1993 \n\n2.0 i 100 1993\n\n2.0 105 1993 \n\n2.0 109 1998 \n\n2.0 i 115 1993 \n\n2.0 i DOHC 115 1998\n\n2.0 i 120 1998\n\n2.0 4x4 120 1998\n\n2.0 i 125 1998\n\n2.0 4x4 125 1998\n\n2.0 RS Cosworth 204 1993\n\n2.0 16V Cosworth 4x4 220 1993\n\n2.8 i 143 2792\n\n2.9 i 145 2935\n\n2.9 4x4 145 2935\n\n2.9 i 150 2935\n\n2.9 4x4 150 2935\n\n1.8 TD 75 1753\n\n2.3 D 67 2304\n\nSierry XR4i, XR4x4 a později hlavně 3dv. verze RS Cosworth získaly mnoho úspěchů v rally. Kromě toho ale vydobyly řadu úspěchů i při závodech na okruzích kde excelovaly modely XR4Ti a RS 500. Modely RS Cosworth 4x4( 4dv. sedan, objem 1993cm3, cca 280KW a více), zvláště v tovární úpravě pro skupinu A v rally, již slávu svých předchůdců na poli sportovních úspěchů nepřekonaly.\n\n"}
{"id": "88950", "url": "https://cs.wikipedia.org/wiki?curid=88950", "title": "Hamr na Jezeře", "text": "Hamr na Jezeře\n\nHamr na Jezeře ( ) je obec na severu bývalého vojenského prostoru Ralsko, ve východní části okresu Česká Lípa. V poválečných letech byla jedním ze středisek těžby uranové rudy, nyní se vrací mezi rekreační zónu na břehu Hamerského rybníka (jezera), s nedalekou zříceninou hradu Děvín a řadou přírodních rezervací. Žije zde  obyvatel.\n\nPoprvé připomínána roku 1322, kdy je zmíněn rytířský rod Mikuláše Blekty z Útěchovic (místní část obce Hamr na Jezeře) - jako městečko s hamrem na zpracování železné rudy z nedalekých dolů, zejména na Děvíně a Hamerském Špičáku. Doly byly v 19. století opuštěny. Jejich pozůstatky spolu s okolím byly nyní začleněny do přírodní památky Děvín, Ostrý a Schachtstein.\nV 16. století byl založen Hamerský rybník (správně Hamerské jezero) o rozloze 57 ha a koncem 19. století se stal i díky okolním borovým lesům oblíbeným cílem rekreace. Na jeho březích byly vybudovány písečné pláže. Vily zde vystavěli nejen původní němečtí obyvatelé a sídlo zde měl i český prezident v tzv. Vládní vile, která u jezera po celkové rekonstrukci stojí dodnes. Od železniční stanice Křižany (trať z Liberce do České Lípy) k Jezeru (Hamerskému rybníku) jezdil omnibus, druhý jezdil od stanice Brniště.\n\nU hráze rybníka byla postavena středověká pevnůstka, v 17. století přestavěna na zámek, později hájovnu, dnes sloužící jako rekreační objekt. V roce 1782 byla instalována sochařem Antonínem Maxou (rodákem z Hamru na Jezeře) socha sv. Jana Nepomuckého. Tato kulturní památka se zachovala se dodnes, neboť byla v roce 2009 obcí Hamr na Jezeře celkově obnovena a zrestaurována stejně jako další kulturní památka \"Sousoší Piety\", které stojí v nově založeném parku na náměstí v tzv. \"Dvořákových katalpových sadech\", založených v roce 2011. Stejně byla v roce 2008 zrestaurována obcí Hamr na Jezeře další kulturní památka \"Kaple sv. Panny Marie - pomocnice křesťanů\" z roku 1832, která stojí na Křížovém vrchu nad obcí a je vysvěcena sv. Barboře - patronce všech horníků.\n\nOd 25. listopadu 2003 obec užívá znak a vlajku.\n\nOkolí bylo poškozeno po roce 1945 těžbou uranu. Z rybníka se kvůli těžbě ztrácela voda, v okolí vyrostly těžební stavby, rekreační zařízení začala chátrat, po roce 1968 až sem zasahovalo sovětské vojenské pásmo. V obci je stále funkční stanice Báňské záchranné služby – Hamr. Těžba uranu byla v okolí obce zcela ukončena. Všechny objekty po těžbě byly a jsou postupně zasanovány a zrekultivovány. Hamr na Jezeře se tak vrací ke svému původnímu určení, k rekreaci a turistice.\n\nPro likvidaci nadzemních částí hlubinného uranového dolu Hamr 1, kde se uran těžil v letech 1971 až 2001, byla získána dotace Evropské unie. Kontaminovaná věž s důlním výtahem bude zlikvidována do roku 2015.Na jejím místě bude vybudován památník na trase naučné stezky. Dne 25. 8. 2015 byla srovnána se zemí stavba důlní věže a bude zde vybudován památník věnovaný těžbě uranu v České republice.\n\nNa pláži Hamerského jezera se v roce 1952 natáčel známý český film \"Dovolená s Andělem\" s Jaroslavem Marvanem v hlavní roli.\n\nPo roce 1990 došlo k útlumu těžby a znovu napuštěné Hamerské Jezero o rozloze 56 ha - historicky Bad Hammer am See (správný oficiální schválený název pro vodní dílo) - i s okolím se vrací k roli oblíbeného rekreačního areálu. Po obou stranách Hamerského rybníka stojí řady chatových kolonií a byl obnoven provoz koupaliště. Hamerské jezero, které bylo vráceno do majetku obce v roce 2004, je přírodním koupalištěm s jednou z nejkrásnějších pláží v ČR dlouhou téměř 400 metrů. V prostoru pláže se nalézá atraktivní lanový park v korunách stromů, obří vzduchová trampolína, dětský FITNESS koutek, půjčovna lodí a šlapadel, minigolf a stánky s občerstvením. V roce 2013 je zde otevírána pláž pro nudisty a v roce 2012 byly otevřeny jako jediné v ČR i oddělené pláže pro psy.\n\nV roce 1990 zde bylo Veřejné tábořiště a chatová osada Hamr na adrese Školní 44, Hamr. Provozovatel byl MNV, 47127 Stráž pod Ralskem. Tehdy s oddůvodněním vypuštění Hamerského jezera zde byla rekreace pozastavena. Nyní je název rekreačního střediska Autokemp Hamr na Jezeře, které provozuje Obec Hamr na Jezeře společně s koupalištěm a písečnou pláží od roku 2007, kdy obec soudní cestou získal zpět svůj majetek. Autokemp Hamr na Jezeře je od roku 2009 každoročně hodnocen mezi TOP 25 nejlepšími kempy v ČR v každoročně je mezi prvními třemi provozovanými kempy v Libereckém kraji.\n\nDo obce nevede železnice, spojení autobusy je však dostatečné jak směrem na Českou Lípu, tak na Liberec. Vede tudy červená turistická trasa od Stráže pod Ralskem na Osečnou a začíná zde trasa zelená vedoucí na sever. Z obce byl vybudován místně modře značený turistický naučný okruh dlouhý 9 km, spojující celou řadu přírodních i kulturních památek (Děvín, Divadlo, Stohánek, Rašeliniště Černého rybníka, Jelení vrchy, Široký kámen). Okolí Hamru na Jezeře je známo jako \"Cykloráj Podralsko\" a samotná obec Hamr na Jezeře jako \"Riviéra severu\". Byly zde vybudovány nové Cyklostezky a stezky pro IN-LINE bruslaře. Jsou zde vyznačeny cyklotrasy 3046 a 3007.\n\n\n\n\n"}
{"id": "88953", "url": "https://cs.wikipedia.org/wiki?curid=88953", "title": "Ecdysozoa", "text": "Ecdysozoa\n\nEcdysozoa je monofyletická skupina živočišných prvoústých kmenů.\n\nSkupina Ecdysozoa je charakterizovaná chitinovou kutikulou, která se skládá ze tří vrstev, a to vnější epikutikuly, prostřední exokutikuly a vnitřní endokutikuly. Všichni příslušníci ekdysozoí svou kutikulu nejméně jednou za život svlékají. Svlékání je pak řízeno ekdysteroidními hormony, které jsou dokonce mezi jednotlivými příslušníky skupiny zaměnitelné.\n\nDalším důležitým znakem je pak úplná absence pohybových bičíků. Ačkoliv se bičíky u příslušníků skupiny vyskytují, nikdy, v žádném ontogenetickém stadiu, neslouží k pohybu. Základním pohybovým orgánem jsou svaly, které se upínají ke kutikule. Mozek tvoří prstenec kolem hltanu a je rozdělen na tři kruhy. Obvykle mají koncový ústní otvor, nebo u nich najdeme alespoň embryologické známky jeho rotace. Spojuje je i imunochemie nervové soustavy.\n\n"}
{"id": "88954", "url": "https://cs.wikipedia.org/wiki?curid=88954", "title": "Katerina Janouch", "text": "Katerina Janouch\n\nKaterina Janouch, rozená Kateřina Janouchová, (* 22. února 1964 Praha) je švédsky publikující spisovatelka a novinářka česko-ruského původu, autorka literatury se sexuologickou tematikou. V lednu 2008 byla hostem pořadu \"\"Uvolněte se, prosím\"\" moderátora Jana Krause.\n\nDcera disidenta Františka Janoucha, jaderného fyzika a pozdějšího zakladatele Nadace Charty 77, a jeho ženy, bioložky Ady Kolmanové. Žije od svých deseti let ve Stockholmu, kde se její otec usadil po vypovězení z Československa v roce 1974.\n\nJako redaktorka, nebo samostatná novinářka pracovala a pracuje pro Mitt Livs Novell, Vecko-Revyn, švédské vydání Elle a další. Populární je její stálá rubrika o otázkách sexu v Expressen.\n\nJejí knihy, psané a vydané ve švédštině, vyšly i v jiných jazycích. Překládá také z češtiny.\n\nJe podruhé rozvedená. S manželem Robertem Bohmanem, scénografem, vychovávají pět dětí (tj. čtyři syny a jednu dceru). Problémy s jeho závislostí na alkoholu a kokainu, a jak z ní společně hledali cestu ven, publicisticky zpracovala mj. ve dvou ze svých knih.\n\nOd roku 2008 je členkou poradního výboru organizace \"Sector3\", zabývající se úlohou neziskových organizací a jejich přínosem pro společnost.\n\n\n\n\n\n"}
{"id": "88958", "url": "https://cs.wikipedia.org/wiki?curid=88958", "title": "CD-R", "text": "CD-R\n\nCD-R je zkratka označující kompaktní disk s možností zápisu (Compact Disk – Recordable).\n\nJedná se o standardní disk ve tvaru kotouče o průměru 12 cm, méně často o průměru 8 cm. Médium může mít libovolný tvar, avšak musí mít standardizovaný středový otvor a musí mít těžiště ve středu tohoto otvoru (z důvodu stabilní rotace). Nejčastějším nediskovým tvarem je obdélník, který má zbroušené rohy, aby se dal snadno použít v mechanikách jako 8 cm disk. V tomto tvaru se používá zejména jako reklamní materiál, např. jako vizitka. Kapacita 12 cm disku je stejná jako u běžného disku CD-ROM, tzn. 74 minut audia ve formátu CD-DA nebo 650 MB dat. V současnosti se díky toleranci normy můžeme již setkat pouze s disky o kapacitě 700 MB (80 min), což je maximum, co norma umožňuje. Větší média již nemusí být čitelná ve všech přehrávačích.\n\nData jsou uložena ve spirálovité stopě začínající u středu disku. Disk je vyroben z polykarbonátového pružného výlisku, na který je nanesena světloodrazivá vrstva s obsahem zlata či stříbra a ochranný lak.\n\nPrincip záznamu spočívá ve změnách odrazivosti reflexního média. Záznam se provádí v mechanikách umožňujících zápis v tzv. \"vypalovačkách\" – dnes již standardní součást PC. Při zápisu se pomocí laserového paprsku zahřeje místo na teplotu přesahující 300 °C. Dojde k nevratné změně barvy a toto místo (pit) již neodráží laserový paprsek. Rozdíl mezi tmavým a světlým místem je však nižší než u lisovaných médií, kde se rozdílu v odrazivosti dosahuje pomocí prohlubní. Z tohoto důvodu nemusí některé starší CD mechaniky číst pálená média – jedná se zejména o hudební věže či starší mechaniky u PC.\nCD obsahuje tzv. \"Pit\" – vroubek.\nVytvořená odrazivá a neodrazivá místa však nejsou přímo jedničkami a nulami. Jedničku ve skutečnosti tvoří přechod mezi odrazivým a neodrazivým místem (jak ve směru z odrazivého na neodrazivé tak ve směru opačném). Nulu potom tvoří přechod mezi stejnými pity (odrazivý-odrazivý a neodrazivý-neodrazivý). Kde pit končí, není na disku fyzicky viditelné, ale je to dáno normou, díky tomu taky mechanika pozná, kolik za sebou následuje nul. Tyto jedničky a nuly se poté převádí pomocí EFM (Eight-to-Fourteen Modulation) na skutečné bity. Každých 14 jedniček a nul na CD tak tvoří 1 B, což částečně umožňuje detekci chyb.\n"}
{"id": "88962", "url": "https://cs.wikipedia.org/wiki?curid=88962", "title": "Korzetky", "text": "Korzetky\n\nKorzetky (Loricifera) jsou drobní, jen několik desetin milimetru velcí mořští živočichové. Jméno získali podle loriky, což je krunýř, který pokrývá trup. Na hlavě mají introvert. Je známo asi 80 druhů.\n\nSkupina je většinou řazena do kmene chobotovci, někdy je však brána jako samostatný kmen.\n\nJsou to jediní známí vícebuněční živočichové, kteří žijí v prostředí bez přítomnosti kyslíku. Je to umožněno tím, že v jejich buňkách neexistují mitochondrie, které jsou závislé na kyslíku. Místo nich mají organely podobné hydrogenozomům, které využívají k tvorbě molekul uchovávajích energii.\n\nV roce 2016 se podařilo poprvé objevit fosilní záznam korzetek. Zkameněliny druhu pojmenovaného \"Eolorica deadwoodensis\" jsou staré přibližně 490 milionů let, pocházejí tedy z pozdního kambria.\n\n"}
{"id": "88964", "url": "https://cs.wikipedia.org/wiki?curid=88964", "title": "Banín", "text": "Banín\n\nBanín (německy \"Bohnau\") je obec nacházející se v Pardubickém kraji, zhruba 10 km jižně od Svitav. Výměra katastru je 1294 ha a obec má  obyvatel. Celá zástavba obce jakož i většina jejího katastrálního území leží v Čechách, ale okrajová část moderního katastru původně náležela k sousednímu katastrálnímu území Muzlov, a tak Banín v současnosti zasahuje i na Moravu.\n\nPrvní zmínka o obci Banín byla v roce 1291 jako \"circa villam Banín\", později ještě jako \"villam Banyn et Nouam Belam\", \"Banyns\", \"Banina cum Filia\". V roce 1669 byl Davidem Jakubem Streckfusem v Brně odlit zvon (výška 110 cm, průměr 116 cm) zavěšený ve věži farního kostela sv. Barbory. Další zvon (výš. 80 cm, prům. 89 cm) odlit v roce 1688 v Olomouci Pavlem Reimerem.\n\nV letech 2010–2014 byl starostou Jiří Švihel, od roku 2014 funkci vykonává Josef Peterka.\n\n\n"}
{"id": "88966", "url": "https://cs.wikipedia.org/wiki?curid=88966", "title": "Nedvězí", "text": "Nedvězí\n\nNedvězí má více významů. Může to být vrchol:\nnebo obec:\nNebo část obce:\n"}
{"id": "88967", "url": "https://cs.wikipedia.org/wiki?curid=88967", "title": "Stupeň krytí", "text": "Stupeň krytí\n\nStupeň krytí (IP) udává odolnost elektrických zařízení proti vniknutí cizího tělesa a vniknutí kapalin, zejména vody. Vyjadřuje se v tzv. IP kódu, který je tvořen znaky „IP“ následovanými dvěma číslicemi: první číslice udává ochranu před nebezpečným dotykem a před vniknutím cizích předmětů, druhá číslice označuje stupeň krytí před vniknutím vody.\n\nIP kód je definován v normě IEC 529, převzaté jako EN 60529 a dále jako ČSN EN 60529, \"Stupeň ochrany krytem\", jejímž předmětem jsou:\n\nU hodinek (a lidově i obecně u všech zařízení) je obdobnou vlastností ochrany proti vniknutí vody vodotěsnost.\n\n\n"}
{"id": "88968", "url": "https://cs.wikipedia.org/wiki?curid=88968", "title": "František Janouch", "text": "František Janouch\n\nFrantišek Janouch (* 22. září 1931 Lysá nad Labem) je český a švédský jaderný fyzik, autor populárních vědeckých děl, disident a zakladatel Nadace Charty 77, jíž je také předsedou. Ještě jako středoškolský student vstoupil v roce 1948 do KSČ, odkud byl v době normalizace vyloučen a zbaven státního občanství.\n\nNa vysokoškolská studia odešel do SSSR, Vystudoval fyzikální fakultu Leningradské univerzity. Následovala aspirantura a kandidátská disertace na Lomonosově univerzitě v Moskvě.\n\nPo návratu do Československa byl vedoucím oddělení teoretické jaderné fyziky v ÚJF v Řeži, předsedou organizace KSČ tamtéž a docentem na MFF UK v Praze. Byl zakládajícím členem Evropské fyzikální společnosti a zástupcem jejího výkonného tajemníka.\n\nV roce 1970 byl z politických důvodů vyhozen ze zaměstnání a bylo mu zakázáno přednášet na Karlově universitě. Po četných mezinárodních protestech mu bylo v roce 1974 umožněno odjet do zahraničí. Pracoval nejdříve v Niels Bohrově Institutu v Kodani, potom přijal hostující profesuru, kterou mu nabídla Švédská Královská akademie věd. Po skončení této profesury pro něj zřídila švédská vláda zvláštní místo vědeckého pracovníka ve Stockholmu. Přednášel na desítkách universit v mnoha zemích Evropy, USA a Asie; v roce 1985 byl povolán jako profesor, a členem řady vědeckých rad aby přednášel na Goetheho universitě ve Frankfurtu. V roce 1975 byl zbaven československého občanství, od roku 1979 je poddaným Švédské koruny, v roce 1990 mu bylo československé občanství navráceno.\nV roce 1978 ve Stockholmu spolu s dalšími založil Nadaci Charty 77, kterou vede až do současné doby.\n\nV roce 1992 byl velvyslancem Československa a vedoucí československé delegace na Helsinské následné konferenci. V letech 1996–2000 zastupoval EU v Kyjevě jako evropský zástupce ředitele projektu \"Science and Technology Center in Ukraine\".\n\nV současné době je předsedou Nadace Charty 77, voleným členem sněmu AV ČR a členem vědeckých rad řady institucí. Vystupuje na veřejnosti, komentuje a publikuje, mj. i populárně vědecké články v časopise Vesmír. Uveřejnil kolem stovky vědeckých prací a několik set populárně vědeckých a polemických článků. Je autorem, spoluautorem či vydavatelem několika desítek knih, uveřejněných v mnoha zemích.\n\nDcera Katerina (Kateřina, *1964), švédská spisovatelka, novinářka, žije ve Stockholmu.\n\n\n\n\n\n"}
{"id": "88971", "url": "https://cs.wikipedia.org/wiki?curid=88971", "title": "Mat", "text": "Mat\n\nMat je jedno ze zakončení šachové partie. Hráč, který dává mat, vyhrává.\n\n\"Matem\" rozumíme takové ohrožení soupeřova krále (šach), které nelze odvrátit žádným podle pravidel přípustným tahem. V případě, že byl matící tah přípustný, partie ihned končí a hráč, který dal soupeřovu králi \"mat\", automaticky vyhrává.\n\nV zápisu partie podle šachové notace se mat značí tak, že se za poslední tah napíše znak „#“ nebo slovo „mat“. Dříve se používal pro mat také znak „++“, který se kdysi používal pro ohrožení dámy (garde), ale nyní se používá pro dvojšach.\n\nJiným zakončením šachové partie je remíza (jež může nastat například patem, dohodou, trojnásobným opakováním tahů a dalšími způsoby) či vzdání se jednoho ze soupeřů. Na závodní úrovni malokterá partie dospěje až do matu. Strana stojící podstatně hůře obvykle uzná, že výsledek partie již nemůže zvrátit, a vzdá se.\n\nNěkdy se v češtině používá původní spojení šach-mat, převzaté z perského jazyka, jehož významem je, že panovník zemřel. Perská výslovnost je \"šáh máta\".\n\nMat lze dát během všech tří fází partie, tedy v průběhu zahájení, střední hry nebo až v koncovce, kdy na šachovnici zbývá několik posledních figur. Nejrychlejší mat lze teoreticky dát již ve druhém tahu s tím, že všechny figury jsou stále na šachovnici (tzv. \"mat bláznů\" neboli \"dětský mat\").\n\nMat nejslabšími figurami, které dokážou ještě mat vynutit, je mat střelcem a jezdcem. Je možný pouze v rohu té barvy, po který může střelec krále šachovat. Tento mat je potřeba natrénovat, protože jeho vynucení je obtížné.\n\nMat dvěma jezdci je možný pouze díky hrubé chybě soupeře, nelze ho vynutit. Situace, kdy na šachovnici kromě králů zbude jen dvojice jezdců, se tedy hodnotí jako remízová.\n\n"}
{"id": "88974", "url": "https://cs.wikipedia.org/wiki?curid=88974", "title": "Josef Böhm (geodet)", "text": "Josef Böhm (geodet)\n\nJosef Böhm (21. srpna 1907 Opava – 19. srpna 1993 Praha) byl český geodet a kartograf. Vykonal mnoho pro rozvoj československé geodézie a kartografie; byl autorem cenných vědeckých prací a učebnic, respektovaným i oblíbeným u studentů, jež vyučoval, mladých vědeckých pracovníků, jimž ochotně poskytoval pomoc, právě tak jako u kolegů.\n\nNarodil se jako syn poštovního úředníka v Opavě. Tam také studoval a maturoval s vyznamenáním na reálném gymnáziu. Již tehdy vynikal zejména v matematice, fyzice a dalších přírodních vědách. Zeměměřické studium absolvoval na ČVUT v Praze v letech 1926 až 1929. Jeho zájem vzbuzovaly zejména odborné teoretické disciplíny: matematická kartografie, vyšší geodézie a vyrovnávací počet. Již během studia, které ukončil s vyznamenáním, mu nabídl prof. Fiala místo asistenta na svém ústavu. Mladý inženýr Böhm však nabídku nepřijal; více jej lákala praktická činnost v terénu.\n\nPo ukončení vojenské služby byla první jeho praxe u katastrálního měřického úřadu ve Frývaldově (dnešní Jeseník). Hornatý okres vyhovoval jeho sportovnímu založení a práce v tehdejším převážně německém prostředí přispěla k jeho zdokonalení v němčině. Poté v letech 1932–1937 u katastrálního měřického úřadu v Opavě při podrobném mapování území Hlučínska a Ostravska. Při práci věnoval velkou pozornost teoretickým problémům a v roce 1935 obhájil na ČVUT doktorskou disertační práci, jejímž tématem bylo studium obrazu geodetické křivky v konformním zobrazení. Od roku 1935 také publikoval v odborných geodetických časopisech.\n\nPři obhajobě doktorské práce vzbudil Böhm zájem přítomného přednosty ústřední triangulační kanceláře v Praze Ing. Josefa Křováka, který ho v roce 1937 povolal do své kanceláře, kde pracoval až do roku 1945. Tuto svou činnost při budování geodetických základů ČSR považoval za nejšťastnější období svého života. Práce v triangulační kanceláři přinášela řadu podnětů k výzkumu. Ukládané náročné úkoly nutily Böhma k teoretickému studiu a vedly i k jeho odbornému růstu.\n\nV prvých letech byl pověřen vyrovnáním triangulační sítě I. řádu, při kterém zavedl přesnější a ekonomičtější výpočetní postup v rovinném zobrazení Československa a vypracoval metodiku transformací souřadnic. Dále byl postaven před úkol vybudovat nové oddělení nivelace, v jehož rámci zaměřil pořad základní nivelační sítě Praha – České Budějovice. V dalších letech observoval na řadě bodů triangulační sítě a byl posléze jmenován vedoucím oddělení pro budování nové astronomicko-geodetické sítě. V letech 1942–1943 se podílel na budování srovnávací geodetické základny v pražské oboře Hvězda. Vedl měření geodetické základny u Poděbrad a v Postupimi.\n\nBöhm neprováděl měření v terénu mechanicky. Bedlivě si všímal vlivu terénu a atmosférických poměrů jako systematických faktorů působících na výsledky měření. Již tehdy došel k názoru, v té době velmi modernímu, že podstata měření je především fyzikální a statistická. Uvědomoval si, že nestačí pouze mechanické matematické zpracování výsledků měření, ale že jsou nutné i teoretické rozbory a praktické zkušenosti k vypracování optimální metody měření a k jejímu dalšímu zpracování pro dosažení nejvyšší možné přesnosti.\n\nSvé poznatky a informace o budování nové základní sítě pravidelně publikoval a přednášel v rámci tehdejšího Spolku inženýrů a architektů. Tak byl v roce 1945 ihned po znovuotevření vysokých škol požádán o zorganizování geodetického studia na Vysoké škole technické v Brně, která se následkem války ocitla bez učitelského sboru. Ing. Böhm úkol v krátké době zdárně splnil. V roce 1946 byl jmenován profesorem pro obor vyšší geodézie a matematické kartografie. Tehdy také obhájil habilitační práci na ČVUT \"Zákony přenášení měřických chyb v trigonometrických sítích\".\n\nNa VŠT působil šest let jako vedoucí katedry geodézie, kartografie a topografie. V letech 1947–1948 uskutečnil řadu studijních cest do Itálie, Francie, Švýcarska, Skandinávie a Polska. Získal mnoho poznatků, studijního materiálu a literatury, navázal cenné osobní kontakty s předními evropskými i světovými geodety. V následujícím období věnoval mnoho úsilí psaní učebních textů. Např. jeho \"Vyrovnávací počet\" z roku 1948, snad jako první na světě, obsahoval již korelační analýzu. Velký vědecký i praktický zájem vzbudily jeho další práce \"Vyšší geodézie\", \"Matematická kartografie\" a monografie o přesné nivelaci, o transformaci souřadnic, o metronomii a další.\n\nPersonální a technické vybavení geodetického oboru na VŠT v Brně vedlo nakonec k rozhodnutí ministerstva školství zrušit geodetické studium v Praze a soustředit je pro české země v Brně. To však nebylo realizováno, naopak v roce 1951 byla s výjimkou stavební fakulty zrušena VŠT v Brně a její pracoviště bylo základem pro vybudování Vojenské technické akademie (VTA). Na osobní žádost gen. Lomského, tehdejšího velitele VTA se ujal prof. Böhm organizace a vedení katedry geodézie, kartografie a topografie, ve které byl celý obor soustředěn. Byla to největší katedra na VTA, zahrnovala i astronomickou observatoř, fotogrammetrickou laboratoř a kartoreprodukční oddělení se 60 učiteli a zaměstnanci.\n\nPo dvou letech na VTA byl prof. Böhm vyžádán ministerstvem školství od ministerstva národní obrany a ustanoven děkanem nově zřízené zeměměřické fakulty na ČVUT v Praze (která fungovala v letech 1953-1960). Zde byl současně pověřen vedením katedry kartografie, později pak i vyšší geodézie. Funkce si vyžadovala mnoho úsilí a času. Pro tehdejší potřeby praxe bylo nutno zřídit čtyři specializace studia a vybavit je potřebnými laboratořemi, zejména vybudovat laboratoř kartoreprodukce. Došlo k většímu a oboustranně užitečnému sepětí školy a praxe. Zeměměřická fakulta pořádala pro potřeby praxe semináře o nových přístrojích a metodách měření, mnohdy s až 400 účastníky, praxe naopak vypomáhala v přístrojovém vybavení školy. V roce 1957 v rámci jubilea 250 let ČVUT byla uspořádána mezinárodní geodetická konference. Funkci děkana prof. Böhm vykonával šest let, do roku 1960, kdy byla zeměměřická fakulta sloučena s dalšími oborovými stavebními fakultami v komplexní fakultu inženýrského stavitelství.\n\nPo sloučení zůstal prof. Böhm vedoucím katedry vyšší geodézie a věnoval se další vědecké práci, především teorii měření s uplatněním statistických metod, což byla průkopnická práce bez domácích nebo zahraničních předloh. Jeho dvoudílné skriptum (1958–1959) a celostátní učebnice (1964) \"Vyrovnávací počet\" dávaly podněty mnoha začínajícím vědeckým pracovníkům v ČSSR. Přednesené referáty na mezinárodních konferencích a četné články v zahraničních časopisech vzbudily pozornost světové geodetické veřejnosti. Téměř každoročně přednášel prof. Böhm na zahraničních vysokých školách jako hostující profesor o novém pojetí teorie měření.\n\nV roce 1955 dosáhl hodnosti doktora věd. Obdržel státní vyznamenání \"„Za vynikající práci“\", zlatou Felberovu medaili a další čestná uznání od různých vysokých škol a vědeckých institucí.\n\nProf. Böhm plnil i mnohé funkce mimo školu. Byl členem mnoha vědeckých rad a expertem různých čs. škol a institucí: FSv Bratislava, Národní komitét geodetický a geofyzikální při ČSAV, Čs. metrologický ústav (Bratislava i Praha), Ústav teorie merania pri SAV Bratislava, VÚGTK Praha, VÚGTK Bratislava a další. Zapojil se intenzivně i do mezinárodní a geofyzikální spolupráce v rámci komisí KAPG. Zastupoval ČSSR na mezinárodních konferencích nejvyšší úrovně.\n\nV roce 1971 byl v důsledku normalizace zbaven vedení katedry a všech funkcí ve vědeckých radách škol a vědeckých ústavů a v mezinárodních institucích. Ve věku 65 let v roce 1972 odešel prof. Böhm do důchodu, zůstal však nadále externím členem své katedry. První semestry ještě přednášel své disciplíny, dovedl své aspiranty k úspěšnému obhájení disertací. I v důchodu neztratil kontakt s katedrou, vedl každoročně diplomní práce, účastnil se vytváření koncepcí výuky, nových vydání učebnic, oponoval disertační práce a výzkumné zprávy, lektoroval odborné články.\n\nBöhm pokládal za velmi významnou část svého života sportovní a tělovýchovnou aktivitu, která mu pomáhala odpočívat po náročné práci.\n\nOd mládí byl výkonným všestranným sportovcem. Na gymnáziu byl oporou lehkoatletického a plaveckého družstva. Jako student založil v Opavě první plavecký klub a po létech mu SK Slezan Opava udělil čestné uznání \"„Zakladatel českého plavectví na Opavsku“\". Při studijních cestách v cizině vystoupil na Mont Blanc a Matterhorn, navštívil norské ledovce, sestoupil do kráteru Etny apod. V pětapadesáti letech obdržel od Federace alpinismu v Moskvě diplom a odznak \"„Alpinista SSSR“\" za výstup na Kazbek (5040 m). 68. narozeniny oslavil druhým výstupem na Mont Blanc. Jako děkan zeměměřické fakulty byl iniciátorem sportovního dění na fakultě. Vedl kanoistický oddíl, přičemž jako padesátiletý byl třetí v kanoistickém maratonu Budějovice–Praha. Pravidelně navštěvoval lyžařský a plavecký výcvik studentů a dělalo mu potěšení změřit s nimi síly v běžeckém závodě na lyžích nebo předvádět uplavání 50 m pod vodou. Při vedení zájezdu na orientační závod do NDR roku 1965 se ho zúčastnil v kategorii mužů starších 50 let a získal mistrovství NDR. Za tělovýchovnou práci se mu dostalo četných uznání.\n\n\n"}
{"id": "88977", "url": "https://cs.wikipedia.org/wiki?curid=88977", "title": "Halászlé", "text": "Halászlé\n\nHalászlé je maďarská rybí polévka, charakteristická pro kuchyň Panonské pánve a regiony v okolí Dunaje a Tisy. Kvůli použití pálivé papriky, halászlé je jedno z nejostřejších jídel Evropského kontinentu.\n\nVaří se ze směsi ryb (nejčastěji sumci a kapři) spolu se zeleninou (cibule, brambory, rajče jedlé, paprika) a kořením (pálivá paprika). Do přecezného vývaru s vykostěným rybím masem se nakonec zavaří těstoviny (obvykle flíčky). Podává se s bílým pečivem.\n"}
{"id": "88989", "url": "https://cs.wikipedia.org/wiki?curid=88989", "title": "S.T.A.L.K.E.R.: Shadow of Chernobyl", "text": "S.T.A.L.K.E.R.: Shadow of Chernobyl\n\nS.T.A.L.K.E.R.: Shadow of Chernobyl (dříve znám jako S.T.A.L.K.E.R.: Oblivion Lost) je ukrajinská akční počítačová hra viděná pohledem první osoby. Příběh se odehrává po hypotetické druhé černobylské katastrofě v okolních zamořených oblastech a využívá motivy z knihy Piknik u cesty bratří Strugackých a z filmu Stalker od Andreje Tarkovského, který je založen na stejné knize. Hra byla vyvinuta ukrajinskou firmou GSC Game World a do distribuční sítě byla uvolněna v roce 2007.\n\nPříběh předpokládá, že v blízké budoucnosti nastane druhá černobylská katastrofa. Po ní žije v Zóně množství mutantů a objevuje se také spousta anomálií a artefaktů neznámého původu. Hráč, s přezdívkou „Označený“, může plnit různé úkoly anebo postupovat ve hře podle vlastního uvážení. Velký důraz je kladen na výměnný obchod a vzájemnou komunikaci s herními postavami (NPC). Hlavní postava vystupuje jako samotář, který se živí hledáním artefaktů a plněním různých úkolů. Za splnění úkolů je peněžní odměna v rublech. Za ty je pak možné kupovat další výzbroj a výbavu.\n\nV roce 1986 se svět otřásl silou největší nehody atomové elektrárny v historii. O dvacet let později je vidět, že následky katastrofy byly jen začátek.V roce 2006 přišla další katastrofa. Radioaktivita totiž změnila okolní prostředí do života nebezpečné Zóny, plné nebezpečných anomálií a zmutovaných živočichů. Do této zapomenuté divočiny se vydávají pouze ti nejodvážnější. Ať již za účelem zisku ze získávání vzácných artefaktů, nebo jen za účelem útěku před zákonem. Tito muži si říkají Stalkeři. Hra se odehrává v roce 2012 a uvede hráče do role jednoho z nich, který ztratil paměť a pátrá po tajemné historii Zóny a mystické postavě nazývané Střelec.\n\nHerní mapu tvoří rozlehlá Zóna, která na hráče při každém kroku působí nesmírně realistickým dojmem. Temná, až hororová a depresivní atmosféra zamořené Zóny vás doprovází po celou dobu hraní. Místa jako Pripjať, rudý les a samotné nitro jaderné elektrárny jsou vytvořeny podle skutečných předloh.\n\nVe hře je dobře propracován cyklus dne a noci. Jsou zde dokonce i velmi dobře propracovány změny počasí a životní potřeby jako je jídlo a energie potřebná pro sprint (při přetížení postavy velkou tíhou předmětů, se energie odčerpává i při chůzi). Ať již očekáváte od hry klidné posezení s ostatními stalkery u ohně za poslechu kytary a ukrajinských stalkerských vtipů, sběr artefaktů a lov nebezpečných monster v nebezpečné Zóně, nebo snad akčnější scény s nepřátelskou armádou hlídající vstup do zóny, to vše vám hra může poskytnout. Možnost komunikace a obchodu s ostatními postavami dává hře nový rozměr.\n\nNepřátele tvoří armáda, která hlídá zónu před stalkery, nebo třeba \"bandité\", což jsou kriminálníci uprchlí před zákonem, anomálie které vznikají účinky silného záření a široká škála zmutovaných zvířat od těch méně nebezpečných, až po ty smrtelně nebezpečné, jako třeba smečka slepých psů. Hra nabízí možnost nákupu velkého sortimentu vybavení, zbraní, munice, artefaktů, výstroje a potravin, což je pro úspěšné přežití v zóně téměř nezbytné. Můžete dokonce obchodovat i s obyčejnými Stalkery, kteří neprodávají nic kromě salámu, chleba a pár konzerv a nekupují nic kromě toho samého (nekupují zbraně a munici).\n\nVe hře je za klad považována především atmosféra zamořené zóny, kterou vývojáři vystihli dokonale, spolu s volností pohybu. Námět čerpá ze skutečných událostí, knižní předlohy a filmového zpracování. Fiktivní příběh hry je od začátku dost poutavý. Grafická stránka hry je na vysoké úrovni. Velice pestré možnosti modifikace hry, navíc možnosti pokusy a omylu.\n\nMezi zápory patří především vysoká obtížnost, která mnohé slabší hráče odrazuje, občas divně se chovající fyzikální engine, také některé chyby v umělé inteligenci postav. Mezi zápory patří i místy přespříliš akčních scén a podceněná účinnost zbraní.\nAčkoliv je hra ukrajinská a odehrává se na Ukrajině, postavy ve hře hovoří rusky a i nápisy na různých cedulích jsou psány ruštinou.\n\n\n"}
{"id": "88994", "url": "https://cs.wikipedia.org/wiki?curid=88994", "title": "S.T.A.L.K.E.R.", "text": "S.T.A.L.K.E.R.\n\nS.T.A.L.K.E.R. je série akčních počítačových her z pohledu první osoby. Děj se odehrává v okolí Černobylu po roce 2006 v tzv. Zóně, která vznikla izolací okolí černobylské elektrárny po havárii v roce 1986. Vývojáři z ukrajinského studia GSC Game World se v příběhu a prostředí hodně inspirovali knihou Piknik u cesty bratří Strugackých a filmem Stalker z roku 1979 od Andreje Tarkovského.\n\nHerní série vyniká zejména velmi graficky povedeným zpracováním lokací podle skutečnosti a rovněž velmi realisticky provedenými zbraněmi. Ovšem největší lahůdkou je atmosféra postapokalyptické krajiny s dynamicky se měnícím počasím a denní dobou, což dělá z perfektně zpracovaných lokací právě zónu.\n\nZa zápory hry lze považovat zejména zpočátku mnoho chyb ve zpracování, mnohé z nich však řeší některý z později vydaných patchů.\nDiskutabilní zůstává obtížnost hry, která je některými hráči považována za příliš obtížnou, mnozí ji ale naopak vítají.\n\nJednotlivé díly série jsou samostatné (stand-alone) tituly, které na sebe volně navazují.\n\n\n\n\n\nPrvní díl série byl vydán v roce 2007. Hráč v něm na sebe bere roli S.T.A.L.K.E.R.a, který prodělal ztrátu paměti a ve hře je označován jako „Marked One“ (Označený). Jeho úkol je jednoduchý, zabít dalšího stalkera jménem „Střelec“. V průběhu hry protagonista odhaluje stopy ke své minulosti a skutečné identitě, a zároveň pomáhá ostatním stalkerům bojovat proti zmutovaným bytostem a lidem, kteří obývají Zónu.\n\nNakonec se dostane až k Černobylské jaderné elektrárny a konfrontuje se s vědomím, které vysvětluje, že „Označený“ je ve skutečnosti „Střelec“ sám: stalker, kterému se podařilo dosáhnout jejich ústředí základny, kde mu ale vymyli mozek a změnili ho na spícího agenta, který měl omylem zabít sám sebe.\n\nS.T.A.L.K.E.R.: Shadow of Chernobyl má mnoho konců, které jsou závislé na mnoha faktorech, jako je množství vydělaných peněz v průběhu hry nebo kolik vzpomínek si protagonista seskládal dohromady.\n\nDruhý díl série je volným prequelem předchozího titulu. Hráč převezme roli Scara, stalkera veterána, jež je zraněn emisí, zatímco vede skupinu vědců v Zóně. On sám je jediný, který událost přežil a je zachráněn frakcí se jménem „Clear Sky“. Frakce se věnuje výzkumu a pochopení podstaty této Zóny pro lidstvo.\n\nKdyž Scar setkání s druhou emisí přežije, frakce „Clear Sky“ teoretizuje s myšlenkou, že emise jsou způsobem, jak Zóna reaguje na lidské činnosti a že časem se stanou vysoce nestabilní a vymknou se kontrole.\n\nV průběhu hry se hráč může rozhodnout, zda se Scar přidá na stranu nebo se stane protistranou některé z frakcí v oblasti a pomůže dosáhnout frakci „Clear Sky“ jejich cíle. Nakonec jejich plán na stabilizaci emisí selže a obrovská energie z emise pocházející z černobylské elektrárny sama připraví půdu pro události z předchozího dílu.\n\nZatím poslední díl série je posazen do doby krátce po událostech z předchozího dílu. Poté, co vláda objevila otevřenou cestu do středu Zóny, se rozhodne převzít kontrolu nad ní pomocí operace „Fairway“, v níž hodlají důkladně prozkoumat území před tím, než sem odešlou hlavní vojenskou sílu.\n\nNavzdory přípravám se vojenská operace nezdaří a všech pět vrtulníků havaruje. Aby bylo možné určit příčinu nehody, Ukrajinská bezpečnostní služba pošle bývalého stalkera Majora Děgťarjova do Zóny.\n\nPo zjištění, že pády vrtulníky byly způsobeny výboji elektrického proudu, si Major Děgťarjov hledá cestu k evakuační pozici v Pripjati. Po cestě, v závislosti na rozhodnutích, která hráč činí, se může setkat s řadou různých postav, kteří se mohou stát jeho spojenci. Nakonec, po příjezdu do Pripjatě, se s ostatními přeživšími přesune na vojenskou základnu, kde pracuje společně s vojenským velitelem na evakuaci ostatních ze Zóny. Nakonec je potká Strelok, protagonista první hry, který jim nabízí svou plnou spolupráci a důvody, proč operace v první řadě selhala.\n\nVysvětluje, že vrtulníky byly vyřazeny pohybující se elektrickou anomálií. Vláda prošetřovala a stanovila tyto oblasti dříve, ale nebyli si vědomi, že umístění těchto anomálií se mění s každou emisí v Zóně a tak, když byli vojenské jednotky na tyto místa vyslány, situace na souřadnicích se změnila.\n\nMajor Děgťarjov poté pomáhá s obnovou kontaktu s centrálou a spolu s Strelokem zorganizuje zoufalou evakuaci ze Zóny. Existuje několik různých závěrů v závislosti na činnosti hráče.\n\nV ideálním případě se Major Děgťarjov stane šéfem bezpečnostní služby v Zóně a Střelec dá všechny materiály, které našel v Zóně, vládě. Major Děgťarjov dále podněcuje vznik \"Vědeckého institutu pro výzkum černobylského anomálního prostoru\" a Střelce povýší do funkce hlavního vědeckého poradce.\n\nS.T.A.L.K.E.R. 2 je připravované pokračovaní first-person počítačové střílečky od ukrajinského studia GSC Game World.\n\nPříprava dílu byla oznámena 13. srpna 2010 na stránkách GSC jako oficiální informace. Hra byla primárně vyvíjena pro PC platformu, ale měla vyjít také na Xbox 360, prvotní odhady o PS3 byly ale nakonec vyvráceny. V dubnu 2012 bylo oznámeno, že vývoj hry byl ukončen.\n\nDne 16. května 2018 v 00:00 moskevského času (15. května, 21:00 UTC) generální ředitel GSC Game World Sergej Grigorovič na své facebookové stránce oznámil obnovení vývoje hry. Zároveň se na stránkách vývojáře objevilo prohlášení o této situaci a byly spuštěny oficiální stránky S.T.A.L.K.E.R. 2.\n"}
{"id": "89008", "url": "https://cs.wikipedia.org/wiki?curid=89008", "title": "Bridž", "text": "Bridž\n\nBridž (také bridge) je karetní hra pro dvě dvojice hráčů. Hraje se s balíčkem 52 bridžových karet. Hra se hraje rekreačně i závodně. Má propracovaná pravidla, která do značné míry (v rekreační podobě méně, ve sportovní více) eliminují vliv náhodného rozdání karet a preferují herní um hráčů.\n\nBridž se vyvinul z whistu na počátku 20. století. Má celou řadu variant, v současné době se hraje téměř výlučně tzv. \"contract bridge\", jehož pravidla byla vynalezena v roce 1925 H. S. Vanderbiltem. Starší je dnes téměř nehraná varianta \"auction bridge\", vynalezená v roce 1904, která má odlišný bodovací systém. Podobně jako u šachů se vyskytují i různé spíše experimentální úpravy pravidel, jako například tzv. \"singapurský bridž\" nebo tzv. \"honeymoon bridge\" (doslova líbánkový bridž), který hrají pouze dva hráči místo obvyklých čtyř.\n\nHrají dvě dvojice hráčů, které jsou rozesazeny kolem stolu tak, že spoluhráči sedí proti sobě a jejich soupeři křížem. Karty se před rozehrávkou zamíchají a po jedné rozdají (Při některých soutěžích mohou být přineseny již namíchané balíčky).\n\nHra se skládá ze dvou fází: licitace (dražby) a sehrávky.\n\nPrvní licituje rozdávající hráč. Během licitace postupně hráči nabízejí závazek k sehrání. Závazek se skládá z barvy trumfů (jsou seřazeny v pořadí trefy, kára, srdce, piky, bez trumfů) a počtu zdvihů nad polovinu (to jest nad 6). Během licitace je povoleno závazek pouze zvyšovat (to znamená nabídnout dražší barvu při stejném počtu zdvihů, nebo více zdvihů), případně kontrovat. Lze se také vzdát dražení slovem pas. Pokud tři hráči v řadě řeknou pas, je hrán poslední vydražený závazek. To však neplatí v situaci, kdy pas řekli první tři hráči. Každý hráč má podle pravidel totiž právo alespoň jednou v rozdání licitovat. Po takových třech pasech licituje ještě i hráč čtvrtý.\n\nV bridži jsou běžné konvenční (umělé) hlášky, což je licitace, která zdánlivě nedává smysl, avšak po dohodě partnerů jej má. Například když soupeř licituje 2 srdce (formálně se jedná o závazek uhrát 8 zdvihů), naše licitace 3 srdce není míněna tak, že bychom jich chtěli uhrát 9 při srdcových trumfech, ale je to výzva partnerovi, aby ohlásil 3 bez trumfů, pokud je schopen zadržet soupeřův útok v srdcích.\n\nHráči používají různé dražební (licitační) systémy, které se liší použitím konvenčních hlášek, které umožní pokročilým hráčům získat informace o síle partnera, délce trumfů a jeho klíčových kartách (esech a králech), aby dosáhli nejvyšších závazků. Nejvyšší závazky se nazývají slamy (čti slem), což je nejvýše hodnocený závazek na získání 12 (malý slam) nebo všech 13 zdvihů (velký slam). Konvenční hlášky jsou kromě zmíněné licitace soupeřovy barvy také kontra, které nemyslíme vážně, případně jiné hlášky, které partner nesmí zapasovat, speciální dotazy na klíčové karty, hlášky skokem s vedlejší informací apod. Příklady zde.\n\nBěhem sehrávky je odehráno 13 zdvihů. Do prvního zdvihu vynáší hráč po levici hlavního hráče – to jest toho hráče strany vyhravší licitaci, který jako první nahlásil hranou barvu trumfů. Po výnosu složí druhý hráč strany, která vyhrála licitaci, všechny své karty na stůl lícem vzhůru a stává se tichým (dummy) hráčem. S jeho kartami hraje hlavní hráč. Dummy přikládá karty podle jeho pokynů nebo si může odskočit (třeba pro občerstvení).\n\nPokud dvojice, která nabídla v licitaci nejvyšší závazek, tento závazek uhraje, vyhrává (získává body). Pokud závazek neuhraje, vyhrává druhá dvojice. V soutěžním bridži je vliv štěstí při rozdání eliminován tak, že po partii jsou původně rozdané karty uloženy do krabičky tak, aby stejné rozdání hráli hráči u dalších stolů v celém turnaji. O vítězství pak nerozhodují body, které jsme uhráli v partii, ale o kolik bodů jsme získali víc nebo méně, než ostatní hráči v turnaji, kteří drželi v ruce stejné karty, jako jsme měli my.\n\n"}
{"id": "89015", "url": "https://cs.wikipedia.org/wiki?curid=89015", "title": "Pjalozero", "text": "Pjalozero\n\nPjalozero ( nebo ) je jezero v Karelské republice v Rusku. Má rozlohu 100 km². Dosahuje maximální hloubky 74 m. Uprostřed jezera leží velký ostrov.\n\nZdroj vody je převážně sněhový. Rozsah kolísání úrovně hladiny je 1,5 m. Zamrzá v listopadu až prosinci a rozmrzá v dubnu až květnu. Do jezera ústí Pionýrský kanál (délka 7,5 km), který přivádí vodu z řeky Suny po vybudování Pjalozerské hydroelektrárny. Odtéká z něj řeka Niva (povodí Oněžského jezera) přes jezero Sandal ke Kondopožské hydroelektrárně.\n"}
{"id": "89018", "url": "https://cs.wikipedia.org/wiki?curid=89018", "title": "Pleščejevo jezero", "text": "Pleščejevo jezero\n\nPleščejevo jezero ( nebo ) je morénové jezero na jihozápadě Jaroslavské oblasti v Rusku. Má rozlohu 50,8 km². Dosahuje maximální hloubky 25 m.\n\nJezero má kulatý tvar.\n\nZdrojem vody jsou převážně sněhové srážky. Rozsah kolísání úrovně hladiny je 1,3 m. Zamrzá v listopadu a rozmrzá v dubnu. Do jezera ústí řeka Trubež. Odtéká z něj řeka Vjoksa.\n\nPrůmyslově zpracovávané ryby jsou sízy, okoun říční, okouni a ježdíci. Na jihovýchodním břehu leží město Pereslavľ-Zalesskij.\n\nNa konci 17. století byla na jezeře postavena zábavná učební flotila Petra I.\n"}
{"id": "89019", "url": "https://cs.wikipedia.org/wiki?curid=89019", "title": "Pjasino", "text": "Pjasino\n\nPjasino ( ) je jezero na severu Krasnojarského kraje v Rusku. Má rozlohu 735 km². Je protáhnuté z jihu na sever v délce 70 km a je maximálně 15 km široké. Dosahuje maximální hloubky 10 m. Nachází se v nadmořské výšce 28 m.\n\nZdrojem vody jsou sněhové a dešťové srážky. Zamrzá v říjnu a rozmrzá v červnu. Do jezera ústí velké množství řek, ze kterých je největší řeka Norilka. Z jezera odtéká řeka Pjasina.\n\nJezero je bohaté na ryby.\n"}
{"id": "89020", "url": "https://cs.wikipedia.org/wiki?curid=89020", "title": "Salvador Santana", "text": "Salvador Santana\n\nSalvador Santana (* 22. května 1983 San Francisco) je americký hudebník a zpěvák, syn slavného kytaristy Carlose Santany a jeho ženy Deborah.\n\nSalvador Santana, který studuje na umělecké škole v San Francisku, již v mládí experimentoval s hrou na kytaru, brzo se však přeorientoval na piáno a keyboards. Na umělecké škole se seznámil s několika dalšími hudebníky, kteří usměrnili jeho další vývoj. S několika z nich založil roku 2004 skupinu, která se vbrzku pojmenovala Salvador Santana Band a ke které patřili mimo jiné basista Emerson Cardenas, Carla Holbrook (zpěv), Matt Heulitt (kytara), Tony Austin (bicí) a José Espinoza (saxofon). Salvador Santana preferuje hudební styl, připomínající latin rock jeho otce, obohacuje ho však o několik pozdějších směrů, zejména rap resp. hip-hop.\n\nKoncertů skupiny se často účastní i členové skupiny Santana Blues Band. Dosud největšího úspěchu zaznamenal Salvador Santana a jeho skupina během dubna a května 2006, kdy \"Salvador Santana Band\" vystupuje jako opening band na všech 24 koncertech evropského turné Carlose Santany.\n\n\n"}
{"id": "89021", "url": "https://cs.wikipedia.org/wiki?curid=89021", "title": "Saltaim", "text": "Saltaim\n\nSaltaim ( ) je jezero v Omské oblasti v Rusku. Má rozlohu 146 km². Průměrně je hluboké 0,9 m a dosahuje maximální hloubky 1,7 m. Nachází se v nadmořské výšce 98 m.\n\nJe spojené průtokem s jezerem Tenis. Zdroj vody je převážně sněhový. Vysoká úroveň hladiny je v květnu a červnu a nízká v září a říjnu. Zamrzá na konci října a rozmrzá v květnu.\n"}
{"id": "89022", "url": "https://cs.wikipedia.org/wiki?curid=89022", "title": "Sandal", "text": "Sandal\n\nSandal ( ) je jezero na jihu Karelské republiky v Rusku. Má rozlohu 152 km². Průměrně je hluboké 12 m a dosahuje maximální hloubky 58 m.\n\nLeží v úzké kotlině severozápadně od Oněžského jezera\n\nVoda odtéká do Oněžského jezera, se kterým je spojené průtokem.\n\nOd roku 1936 je součástí Pjalozerského vodního díla, převádějícího vodu řeky Suna pro výkony Kondopožské hydroelektrárny. Blízko jezera se nachází město Kondopoga.\n"}
{"id": "89023", "url": "https://cs.wikipedia.org/wiki?curid=89023", "title": "Sebežské jezero", "text": "Sebežské jezero\n\nSebežské jezero ( ) je jezero ve Pskovské oblasti v Rusku. Má rozlohu 16 km². Dosahuje maximální hloubky 9,8 m.\n\nZdroj vody je smíšený. Rozsah kolísání úrovně hladiny je 1,5 m. Nejvyšší je v dubnu a nejnižší v březnu. Zamrzá v listopadu nebo prosinci a rozmrzá na konci dubna nebo na začátku května. Z jezera odtéká řeka Ugarinka, která ho spojuje s říčním systémem Západní Dviny.\n\nNa břehu leží město Sebež.\n"}
{"id": "89027", "url": "https://cs.wikipedia.org/wiki?curid=89027", "title": "Sjamozero", "text": "Sjamozero\n\nSjamozero ( nebo ) je jezero na jihu Karelské republiky v Rusku. Má rozlohu 266 km² (s ostrovy 270 km²). Průměrně je hluboké 6,7 m a dosahuje maximální hloubky 24 m.\n\nPobřeží je členité. Na jezeře se nacházejí ostrovy o celkové rozloze 4 km².\n\nZamrzá na konci října, v listopadu nebo na začátku prosince a rozmrzá na konci dubna nebo v květnu.\n\nRozsah kolísání úrovně hladiny je maximálně 1,3 m. Odtéká z něj řeka Sjaňga, přitéká Šuja. Jezero náleží k povodí Oněžského jezera.\n\nRybný průmysl zpracovává marény, síhy a candáty. Na jezeře je také rozvinutá místní lodní doprava a splavování dřeva.\n\nPatnáct dětí zahynulo, když bouře 18. června 2016 zastihla na jezeře skupinu výletníků. Čtyři lidé byli zatčeni kvůli podezření z porušení bezpečnostních předpisů, neboť události předcházela opakovaná varování před přicházející bouří a doporučení nevyjíždět na jezero.\n"}
{"id": "89028", "url": "https://cs.wikipedia.org/wiki?curid=89028", "title": "Sartlan", "text": "Sartlan\n\nSartlan ( ) je jezero v Barabinské stepi v Novosibirské oblasti v Rusku. Má rozlohu 238 km². Průměrně je hluboké 3 m a dosahuje maximální hloubky 6 m.\n\nBřehy jsou mírně skloněné, porostlé skřípincem.\n\nZdroj vody je sněhový. Rozsah kolísání úrovně hladiny je 1,7 m. Zamrzá na konci října nebo v první polovině listopadu a rozmrzá na konci dubna nebo v květnu. Voda je mírně slaná. Do jezera ústí řeka Karapuz.\n\nNa jezeře je rozvinuté rybářství (cejni, okouni, kapři, štiky).\n"}
{"id": "89036", "url": "https://cs.wikipedia.org/wiki?curid=89036", "title": "FPS", "text": "FPS\n\nZkratka FPS může označovat:\n\n"}
{"id": "89038", "url": "https://cs.wikipedia.org/wiki?curid=89038", "title": "Něva", "text": "Něva\n\nNěva () je řeka v Leningradské oblasti a v Petrohradě v Rusku. Je 74 km dlouhá. Rozloha povodí (včetně povodí Ladožského a Oněžského jezera) dosahuje 281 000 km², z čehož vlastní povodí \"Něvy\" činí 5 000 km².\n\nOdtéká ze zátoky Petrokreposť (\"Tliselburské\") Ladožského jezera a ústí do Něvské zátoky Finského zálivu v Baltském moři. Na dolním toku se větví na ramena. Hlavní jsou Velká a Malá Něva, Velká a Malá Něvka). Vytváří tak velkou deltu, na jejíž ostrovech leží město Petrohrad.\n\nPrůměrný průtok vody při odtoku (u města Šlisselburg) činí 2 480 m³/s (maximální 4 590 m³/s a minimální 2 050 m³/s) a v ústí 2 530 m³/s. Jihozápadní a západní větry ženou vodu \"Finským zálivem\" a dále po dolním toku \"Něvy\", zvyšují tak úroveň hladiny a někdy způsobují záplavy v \"Petrohradě\". Katastrofické záplavy (přibližně 4 m nad běžnou hladinou) byly v r 1824 (popsáno Puškinem v Měděném jezdci) a v r 1924. Na horním toku jsou charakteristické ledové zácpy. Zamrzá v prosinci a led mizí na konci dubna nebo na začátku května. Obvykle po 10 – 15 dnech po krách uvolněných při tání \"Něvy\" následují kry z \"Ladožského jezera\".\n\nHlavní přítoky jsou zprava Ochta a zleva Ižora, Tosna a Mga.\n\nNěva je součástí bělomořsko-baltské vodní cesty a volžsko-baltské vodní cesty.\n\n\n"}
{"id": "89039", "url": "https://cs.wikipedia.org/wiki?curid=89039", "title": "Snímková frekvence", "text": "Snímková frekvence\n\nSnímková frekvence je frekvence, s jakou zobrazovací zařízení zobrazuje jednotlivé unikátní snímky, případně záznamové zařízení zachycuje snímky. Snímková frekvence se obvykle udává v jednotkách fps (z anglického \"frames per second\") nebo prostě v hertzích – v obou případech jednotka odpovídá jednomu snímku za sekundu.\n\nPojem snímkové frekvence se používá v mnoha oblastech techniky, které se zabývají pohyblivým obrazem. Mimo jiné v počítačové grafice, při zpracování videa, filmovém průmyslu či televizním vysílání.\n\nVe filmu, televizi a při zpracování videa existuje několik běžně používaných hodnot snímkové frekvence: 24 a nově 48 Hz pro film a pro televizi 25 a 30 Hz pro neprokládaný (progresivní) režim a 50 a 60 Hz pro režim prokládaný. Například:\n\nPřevody snímkovacích frekvencí mohou být:\n\nNejvětší zaznamenané zpomalení času je záběr světla pronikající plastovou lahví Coca-Coly. Byl pořízen na půdě Massachusettského technologického institutu a má frekvenci 1 Tfps (1 bilión snímků za sekundu, tj. 1,000,000,000,000). Je tedy dostatečně zpomalený na to, aby viděl samotné šíření světla. Záběr ale nebyl pořízen v reálném čase ale postupně „po fotonech“, postupně vystřelovaných z emitoru a zaznamenávaných každého zvlášť a každého s rostoucím zpožděním. Iluze pohybu světla vznikla složením všech obrázků.\n\nHodnotou snímkové frekvence se např. hodnotí obrazová odezva a plynulost grafiky u počítačových her na konkrétním počítači. Jako minimální hodnota pro plynulou grafiku (při které lidské oko nerozezná jednotlivé obrazy) se bere 24 fps, zhruba 60 fps se bere jako naprosto dostatečné pro bezproblémový chod hry.\n\nAvšak u náročnějších her je možno vidět rozdíl mezi 60 a 120 fps, a to zpravidla poznáte zpomaleným pohybem myši na obrazovce, v případě zvýšení fps, tedy zhoršení detailů apod, se snímky za sekundu zvýší a obraz bude pevnější a plynulejší.\n\nSnímková \nfrekvence se dá také definovat kolikrát se změní obraz za 1 sekundu. \nProbíhá aktualizace obrazu na monitoru x krát za sekundu, kde x je Právě\ndaný počet snímků za sekundu.\n\nPohyb složeného oka, které mají někteří korýši a dospělá stádia hmyzu s nedokonalou proměnou, je vnímán jako přechod z jednoho očka (ommatidia) do druhého, to co je mezi nimi pak živočich nevidí. To umožňuje vnímat více impulzů a lépe a včas na pohyb reagovat. Počet impulzů za sekundu je druhově závislý a pohybuje se mezi 8 a 200 fps (např. u včel), nejběžnější hodnota je mezi 60 a 120 fps (pro srovnání u člověka je to kolem 60). Hmyzu tak pohyb většinově připadá pomalejší než lidem. Tato hodnota udává, při kolika impulzech za sekundu je pohyb vnímán jako plynulý.\n\n"}
{"id": "89042", "url": "https://cs.wikipedia.org/wiki?curid=89042", "title": "Cirk", "text": "Cirk\n\nSlovo cirk má více významů:\n"}
{"id": "89049", "url": "https://cs.wikipedia.org/wiki?curid=89049", "title": "Akropolis (rozcestník)", "text": "Akropolis (rozcestník)\n\nTermínem Akropolis mohou být označena tato témata:\n"}
{"id": "89054", "url": "https://cs.wikipedia.org/wiki?curid=89054", "title": "Timo Rautiainen", "text": "Timo Rautiainen\n\nTimo Rautiainen & Trio Niskalaukaus byla finská metalová hudební skupina utvořená v roce 1997. Timo Rautiainen je také frontmanem kultovní finské undergroundové skupiny Lyijykomppania. \n\nTrio Niskalaukaus je ovlivněné tvorbou Black Sabbath i modernějších metalových uskupení; skupina zatím vydala 7 alb. Témata textů písní jsou velmi silná, týkající se například jaderného odpadu, globálního oteplování, smrti blízkého příbuzného nebo zrady. Timo více než dvacet let zpíval pouze finsky; říká o sobě, že je hrdý na svou zem a jazyk - jednou ho však jeho přítel oslovil s nápadem nazpívat album v němčině, což Tima zaujalo. Tento nápad se nakonec uskutečnil, a tak v roce 2001 vznikl počin \"In frostigen Tälern\" („V zmrzlých údolích“), vůbec první německy zpívané album od finské skupiny a podle mnohých jedno z nejlepších v Timově tvorbě. V roce 2004 vyšlo i druhé německy zpívané album, Hartes Land. Tato alba se skládají ze skladeb původně nazpívaných ve finštině a později přeložených.\n\nTimo je označován za klidného a introvertního člověka, což se projevuje i při hraní na koncertech - místo zdůrazňování světelných a jiných efektů nebo neustálého opakování kytarových riffů se on a jeho skupina soustředí hlavně na hudbu samotnou a snaží se ji dodat sílu. Tato upřímnost a přímočarost spolu s výraznou hudbou a texty zaručily Timovi přední příčky na finských hudebních žebříčcích.\n\nTrio Niskalaukaus má od prosince 2004 neurčitě dlouhou přestávku.\n\nV roce 2006 vydal Timo Rautiainen sólové album Sarvivuori, kde mu asistovali hudebníci z nejrůznějších skupin.\n\n\nSkupinu opustili:\n\n\n\n\n"}
{"id": "89057", "url": "https://cs.wikipedia.org/wiki?curid=89057", "title": "Praploštěnci", "text": "Praploštěnci\n\nPraploštěnci (Acoelomorpha) je skupina drobných mořských živočichů dříve řazených mezi ploštěnce, nyní je jejich místo ve fylogenetickém systému na samé bázi bilaterií.\n\nMají jednoduchý hltan nebo pouze ústní otvor. Nemají střevo, trávení u nich probíhá rozptýlenými trávicími buňkami v dutině, která se vytváří z mesenchymu. Nemají vylučovací, dýchací ani oběhovou soustavu.\n\nJsou to hermafrodité s oddělenými pohlavními otvory, spermie mají dva bičíky. Rozmnožovat se mohou i nepohlavně (dělením). Po rozmnožení hynou.\n\nŽijí převážně v moři, někdy žijí v symbióze s řasami (např. obrněnkami), potom jsou zeleně zbarvení (viz bezstřevka zelená).\n\n"}
{"id": "89062", "url": "https://cs.wikipedia.org/wiki?curid=89062", "title": "Brumov-Bylnice", "text": "Brumov-Bylnice\n\nBrumov-Bylnice je město v okrese Zlín ve Zlínském kraji, v údolí říčky Brumovky v Bílých Karpatech, asi 6 km jižně od Valašských Klobouk a 30 km vjv. od Zlína. Žije zde obyvatel.\n\nPrvní důkazy o osídlení pocházejí již ze starší doby kamenné. V první polovině 13. století zde byl zbudován pozdněrománský královský hrad. První purkrabí byl Smil ze Zbraslavi a Střílek.\n\nRoku 1888 byla do Bylnice přivedena Vlárská dráha vedoucí z Brna do Trenčianské Teplé. Na ni byla za první republiky napojena trať z Horní Lidče přes Valašské Klobouky a Brumov.\n\nDne 14. června 1964 došlo ke sloučení obcí Brumova a Bylnice do jednoho celku a nově vznikla obec Brumov-Bylnice, která získala od 1. ledna 1965 status města. Od 15. července 1976 je součástí města také Svatý Štěpán a od 25. července 1997 také před tím slovenská část osady Sidonie.\n\n\nMezi nejvýznamnější památky oblasti patří zřícenina královského hradu a barokní sousoší z roku 1777, které je umístěné na náměstí. Historické jádro Brumova a blízká dělnická kolonie jsou od roku 1995 městskými památkovými zónami.\n\n\nRoku 1997 byla vysvěcena křížová cesta v Bylnické části města.\n\n\n\n\n"}
{"id": "89064", "url": "https://cs.wikipedia.org/wiki?curid=89064", "title": "Valašské Klobouky", "text": "Valašské Klobouky\n\nValašské Klobouky ( \"Wallachisch Klobouk\") jsou město v okrese Zlín ve Zlínském kraji, 27 km jihovýchodně od Zlína na říčce Brumovka (místně zvaná též \"Klobučka\"). Žije zde obyvatel.\n\nMěsto leží v údolí říčky Klobučky na pomezí Bílých Karpat a Vizovických vrchů v severním cípu Chráněné krajinné oblasti Bílé Karpaty, která byla v roce 1996 zařazena na seznam biosférických rezervací UNESCO. V okolí města se nachází několik velmi cenných území s výskytem bělokarpatských orchidejí, například Dobšená, Bílé Potoky, Javorůvky nebo Ploščiny.\n\nPodle pověsti získalo město svůj název od klobouku, který brumovská vrchnost při výjezdech na hon použila k označení své oblíbené studánky, která se nacházela na místě dnešní kašny. Když tady byla později založena osada nazvali ji Klobouky. Od roku 1885 město užívá dnešní název Valašské Klobouky.\n\nVe 14. a 15. století získaly Valašské Klobouky řadu privilegií. Roku 1356, se Valašské Klobouky staly městečkem s právem Hradiště, což jim přineslo právo trhu i právo hrdelní. Od 16. století jsou Klobouky označovány jako město.\n\nPři velkém požáru v roce 1896 lehla popelem více než polovina města. Tento požár je považován za největší na Moravě během 19. století. Požár zničil většinu původních dřevěných domů a nová výstavba probíhala již ve zděné podobě. O to cennější jsou tři dochované dřevěnice, které požár přečkaly a dodnes stojí v těsné blízkosti náměstí, u silnice směrem k Brumovu-Bylnici. V jedné z nich má své sídlo ekologické sdružení Kosenka.\n\nPo roce 1960, kdy došlo k transformaci krajů, bylo ke Kloboukám připojeno postupně sedm obcí. V roce 1990, ale začal opačný proces dezintegrace obcí. Postupně se čtyři obce osamostatnily.\n\nK nejvýznamnějším památkám patří farní kostel Povýšení svatého Kříže s gotickým jádrem ze 13. století, renesanční věží a barokním interiérem, budova Staré radnice, která je dnes sídlem muzea, mariánský sloup, Červený dům a zajímavostí je také dochovaný renesanční pranýř. Ve městě zahájil svou kariéru známý architekt Hubert Gessner, autor zdejší Bratmannovy vily. V období první republiky obohatil Valašské Klobouky některými stavbami také slavný architekt Bohuslav Fuchs.\n\nZajímavé expozice Městského muzea představuje zdejší historii a zvyky a také tradice soukenictví, plátenictví a barvířství. Ve městě je každoročně pořádán tradiční Mikulášský jarmek, na který se pravidelně sjíždí tisíce lidí z blízkého i vzdáleného okolí. Valašské Klobouky jsou významným střediskem zimních sportů a výchozím místem turistických hřebenových túr v severní části Bílých Karpat. Pěší turisty i cykloturisty ale přitahují hlavně v létě, kdy odtud vyrážejí po mnoha trasách do Bílých Karpat.\n\nNázev města je na Valašsku skloňován jako podstatné jméno pomnožné – používá se proto „ve Valašských Kloboukách“ (místo „ve Valašských Kloboucích“) či „do Valašských Klobouk“ (místo „do Valašských Klobouků“).\n\n\n\n\n\n"}
{"id": "89066", "url": "https://cs.wikipedia.org/wiki?curid=89066", "title": "Sloupnice", "text": "Sloupnice\n\nSloupnice (j. č., tedy: \"ta Sloupnice, do Sloupnice, ve Sloupnici\") je velká obec na východě Čech v Pardubickém kraji. Leží v okresu Svitavy a má  obyvatel a rozlohu 2 791 ha. Nachází se v údolí u hranic s okresem Ústí nad Orlicí asi 6 km severně od historického města Litomyšl.\n\nObec se skládá z následujících částí:\n\nJméno Sloupnice je odvozeno pravděpodobně od slova \"slup\", což je archaismus pro klec na chytání ryb. Nejedná se tedy o odvozeninu od slova \"sloup\". Na historických mapách lze Sloupnici nalézt pod názvem \"Sloupnitz\" (nebo \"Zlupnitz\"), její jednotlivé části pak pod názvy \"Ober Sloupnitz\" (Horní Sloupnice), \"Unter Sloupnitz\" (Dolní Sloupnice), \"Cončin\" (Končiny) a \"Džbánowec\" (Džbánovec). Jméno osady Džbánovec odkazuje na nedaleký Džbánov, mezi nímž a Sloupnicí osada leží.\n\nVesnice Sloupnice je \"německého typu\", tj. protáhlá lesně-lánová vesnice sledující říční tok nebo pozemní komunikaci bez zjevné návsi nebo náměstí. Rozkládá se v údolí východně od Českotřebovské pahorkatiny a severně od Českomoravské vrchoviny podél silnice z Ústí nad Orlicí do Vysokého Mýta. Tuto pozemní komunikaci, protínající obec ve směru SV-JZ a posléze ve směru východ-západ, sleduje potok \"Bílá Labuť\" (též zvaný \"Sloupenský\", \"Sloupnický\" nebo \"Labuťka\"). Nejvyšším bodem vesnice je \"Šuráňkův kopec\" nacházející se v SV části obce.\n\nPředpokládá se, že první kolonizace oblasti proběhla již na přelomu 12. století. Podle listiny z roku 1200 je patrno, že v oblasti již existovala kultivovaná půda, ale zmínky o osídlení chybí.\n\nPrvní písemná zmínka o obci se datuje letopočtem 1292, kdy král Václav II. daroval lanšperské panství cisterciáckému klášteru na Zbraslavi. Počátkem 14. století je jako majitel obce uváděn Vítek ze Švábenic. Na konci 14. století byla obec rozdělena na několik dílů s různými majiteli.\n\nV letech 1867-1868 byl v obci založen a postaven klášter Kongregace Milosrdných sester sv. Karla Boromejského. Tento řád se zabýval výchovou a vyučováním dívek. Klášterní škola byla v roce 1942 uzavřena a budova začala sloužit nemocným dětem a později i jako \"Charitní domov pro přestárlé\". Klášter byl postupně transformován na státní domov důchodců. Od roku 1985 pracují v domově pouze civilní zaměstnanci.\n\n1.1.2007 přešla Sloupnice společně s Vlčkovem a Němčicemi z okresu Ústí nad Orlicí pod okres Svitavy.\n\nSloupnice je středisková obec. Za zdravotnictvím a školstvím do ní dojíždějí obyvatelé okolních obcí (Voděrady, Džbánov, České Heřmanice aj.).\n\n\nNěkteré části obce mají zažitá lidová pojmenování:\n\n\nZe Sloupnice se lze po pozemních komunikacích dostat do těchto obcí:\n\n\n\n"}
{"id": "89069", "url": "https://cs.wikipedia.org/wiki?curid=89069", "title": "Dobrava Moldanová", "text": "Dobrava Moldanová\n\nDobrava Moldanová (* 12. května 1936 Kladno) je česká univerzitní profesorka dějin české literatury, působící na katedře bohemistiky Pedagogické fakultě Univerzity Jana Evangelisty Purkyně v Ústí nad Labem. V letech 1992–1995 byla na tamní fakultě proděkankou pro vědu a zahraniční styky, 1994–2007 byla vedoucí katedry bohemistiky, v letech 1995–2001 pak děkankou téže fakulty.\n\nJe členkou vědeckých rad Univerzity Jana Evangelisty Purkyně, Pedagogické fakulty Univerzity Jana Evangelisty Purkyně, Pedagogické fakulty Univerzity Karlovy, Pedagogické fakulty Technické univerzity v Liberci; členkou oborové rady doktorského studia teorie a dějiny české literatury Filozofické fakulty Ostravské univerzity v Ostravě; členkou habilitačních komisí, komisí pro jmenování profesorem; členkou redakční rady mezinárodního vědeckého časopisu Bohemistyka (Polsko); členkou Obce spisovatelů, PEN klubu, Společnosti Franze Kafky; byla členkou komise pro udělení Státní ceny za literaturu 1999.\n\nOblastí jejího odborného zájmu je česká próza 20. století a literatura psaná ženami, vedle toho se zabývá problematikou českých příjmení. Je autorkou 7 odborných knih a spoluautorkou více než 150 odborných studií, publikovaných ve vědeckých časopisech a sbornících v Česku i v zahraničí, editorkou 8 vědeckých sborníků a spoluautorkou několika kolektivních děl.\n\n\n\n"}
{"id": "89071", "url": "https://cs.wikipedia.org/wiki?curid=89071", "title": "Lilijicovci", "text": "Lilijicovci\n\nLilijicovci (lilijcovci, řehořky) (Myzostomida) jsou drobní (do 3 cm) mořští prvoústí živočichové. Žijí jako parazité na ostnokožcích, zejména na lilijicích (odtud jejich jméno), v menší míře na hvězdicích a hadicích, v jednom případě je popsán jako hostitel houbovec. Tělesný plán a životní styl jsou přizpůsobené k parazitickému způsobu života. Lilijovci jsou hermafroditi, larvou je trochofora, rýhování vajíčka je spirální.\n\nTaxonomicky proto patří do skupiny Lophotrochozoa. V současnosti jsou na základě molekulárních i morfologických studií považováni za přirozený klad kmene kroužkovců (tedy v souladu s tradičními představami), i když jejich postavení uvnitř tohoto kmene zůstává nejasné. Na začátku 21. století bylo toto zařazení zpochybňováno, některé studie ribozomálních genů a bílkovin totiž naznačovaly blízkost k břichobrvkám, některé struktury se zase podobají vířníkům (např. tažný bičík spermií). Proto byli určitý čas považováni za samostatný kmen.\n\nJe známo více než 150 druhů.\n\nJedná se o starobylou skupinu. Deformační cysty, které vytvářejí v těle hostitele, byly nalezeny již na fosiliích prvohorních lilijic.\n\nTělesný plán a životní styl mohou být velmi rozdílné, silně modifikované a přizpůsobené parazitickému způsobu života. Záleží na tom, zda žijí přisedle na povrchu hostitele, v jeho ústech, v dutinách jeho orgánů nebo jako endoparaziti v nitrotělních cystách. Tělo přisedlých parazitů je často zkrácené a zploštělé, někdy až diskovité, s potlačenou segmentací, s pěti páry parapodií na břišní straně, vybavených háčky k zachycení na hostiteli. Vyskytují se však druhy s protáhlou stavbou, některé jsou vybavené záchytnými chapadélky. Dýchací, oběhová a vylučovací soustava jsou redukované, i nervová soustava je zjednodušená. Trávicí soustava začíná ústním otvorem na hlavě, často vysunutelné, a pokračuje svalnatým hltanem a rozvětveným střevem, anální vyústění je zpravidla na samotném konci těla. U některých druhů se předpokládá, že se přiživují na potravě hostitele, u vnitrotělních parazitů je potravou sám hostitel.\n\nTaké rozmnožování a životní cyklus lilijicovců jsou velmi rozdílné. Procesy dozrávání pohlavních buněk a kopulace musí být přizpůsobeny kvůli parazitickému způsobu života stavbě a někdy i životnímu cyklu hostitele.\n\nNásledující revidovaná klasifikace pochází z r. 2014.\n\nŘád: Lilijicovci (Myzostomida) \n\nPříbuzenské vztahy mezi čeleděmi zobrazuje následující fylogenetický strom (k čeledím Asteriomyzostomidae a Stelechopodidae dosud neexistují molekulární údaje, které by je umožnily zařadit):\n\n"}
{"id": "89078", "url": "https://cs.wikipedia.org/wiki?curid=89078", "title": "Semanín", "text": "Semanín\n\nSemanín (německy se obec nazývala \"Schirmdorf\", z čehož bylo odvozeno latinské označení \"„villa Zirmeri“\") je obec na východě Čech v Pardubickém kraji. Leží v okrese Ústí nad Orlicí a má obyvatel a rozlohu 886 ha. Nachází se na jižním okraji okresu Ústí nad Orlicí nedaleko od hranic s okresem Svitavy. Leží asi 14 km od okresního města Ústí nad Orlicí.\n\nPrvní zmínka o obci pochází z roku 1347, tehdejší osada patřila litomyšlskému biskupovi. Český název obce je doložen od počátku 15. století. Od České Třebové je Semanín vzdálen jen 3 km a v letech 1976 až 1998 byl součástí tohoto města.\n\n\n"}
{"id": "89081", "url": "https://cs.wikipedia.org/wiki?curid=89081", "title": "Los Angeles (vzducholoď)", "text": "Los Angeles (vzducholoď)\n\nVzducholoď LZ 126, byla v roce 1924 vyrobena na zakázku námořnictva USA Zeppelinovou společností v Německu. Po úspěšném přeletu Atlantiku byla předána americkému námořnictvu a byla přejmenována na ZR-3 „USS Los Angeles“. Jednalo se o patrně nejúspěšnější americkou vzducholoď, která bez nehod sloužila dalších 16 let.\n\nVýroba vzducholodě LZ 126 byl diplomatický úspěch Hugo Eckenera, kterému se podařilo nabídnout stavbu vzducholodě americké vládě (v rámci válečných reparací) i přes to, že Anglie i Francie byly proti. Německo mělo po prohrané válce stavbu vzducholodí zakázánu, dokonce muselo rozebrat všechny vzducholodní hangáry. Ústupkem bylo omezení objemu vzducholodi z původně plánovaných 98 000 m³ na 70 000m³ a to, že byla stavěna jako civilní. Stavba začala v roce 1922.\n\nVzducholoď poprvé vzlétla 27. srpna 1924. Po otestování odstartovala ráno 13. října k přeletu Atlantiku. Letu velel Hugo Eckener. Nejprve letěla vzducholoď k Azorským ostrovům, poté narazila na protivítr, který hrozil vyčerpáním paliva ještě před dosažením Ameriky. Z USA už dokonce vyrazily záchranné lodi. Eckener na základě údajů z těchto lodí rozhodl o cestě severním směrem a vzducholoď se obrovským obloukem svezla po okraji tlakové níže téměř k Newfoundlandu. 15. října 1924 v 9:52 dorazila na letiště u New Yorku.\n\nV USA byl vypuštěn vodík, se kterým vzducholoď vykonala cestu přes Atlantik a vzducholoď byla naplněna bezpečnějším héliem, které bylo získáno ze vzducholodi USS Shenandoah (ZR-1). Hélium bylo v té době vzácné a tak se jeho nedostatek musel řešit tímto způsobem – uzemněním jedné vzducholodě, aby druhá mohla operovat.\n\nPo předání americkému námořnictvu sloužila jako cvičná vzducholoď. Byla mezi letci velmi oblíbena, protože původně civilní určení zajišťovalo posádce nezvykle komfortní podmínky. Sloužila mimo jiné i k testům startů a přistání letadel (později využito při stavbě vzducholodí Akron a Macon). Při této příležitosti na \"USS Los Angeles\" přistával a startoval cvičný dvoumístný dvouplošník Consolidated N2Y-1. V roce 1930 se experimentovalo s vypouštěním kluzáku \"Prüfling\", který byl speciálně za tímto účelem zakoupen z Německa. Účelem bylo vymyslet způsob, jak při přistávání vzducholodi dopravit na zem školeného důstojníka, který by řídil přistávací čety na zemi. Ačkoliv zkoušky dopadly úspěšně, v praxi se nepoužíval. 17. října 1931 na vzducholodi poprvé v rámci zkoušek přistál i stíhací Curtiss F9C Sparrowhawk.\n\nVyřazena byla v roce 1939 a rozebrána v srpnu 1940.\n\n\n\n"}
{"id": "89094", "url": "https://cs.wikipedia.org/wiki?curid=89094", "title": "Třebovice", "text": "Třebovice\n\nTřebovice () je obec na východě Čech v Pardubickém kraji. Leží v okrese Ústí nad Orlicí a má obyvatel. Nachází se na jižním okraji okresu Ústí nad Orlicí hned u hranic s okresem Svitavy. Táhne se v údolí podél řeky Třebovky od hráze rybníku Hvězda. Leží asi 16 km od okresního města Ústí nad Orlicí. Od České Třebové je vzdálena 6 km. Východně od obce se nachází Třebovické sedlo.\n\nPrvní písemná zmínka o obci pochází z roku 1304.\n\nTřebovice leží na hlavní železniční trati Česká Třebová – Bohumín se stanicí \"Třebovice v Čechách\". Odbočuje zde regionální trať do Moravské Třebové.\n\nPoblíž Třebovice stojí Třebovický tunel, jeden z nejstarších ve střední Evropě, v roce 2005 opuštěný a nahrazený novým Třebovickým tunelem.\n\n\n"}
{"id": "89095", "url": "https://cs.wikipedia.org/wiki?curid=89095", "title": "Hail to England", "text": "Hail to England\n\nHail to England je třetí studiové album americké heavymetalové skupiny Manowar vydané v roce 1984. Album bylo nahráno a smícháno během 6 dní. Se stopáží 33 minut a 24 sekund je nejkratším albem skupiny.\n\nZvukově i v aranžmá je na této desce znatelný posun od dvou předchozích alb. Kytary jsou méně zkreslené, rytmika je až thrash metalově strojová a Eric Adams dostává větší prostor k předvedení svého hlasového rozsahu.\n\nAlbum otevírají dvě středně rychlé skladby textově inspirované nordickou mytologíí a fantasy. Poté následuje rychlá a energická \"Kill With Power\". Titulní skladba a také název desky \"Hail to England\" je vyznáním Velké Británii, která byla v roce 1980 místem zrodu skupiny a kam Manowar v roce 1984 vyjeli na své první zámořské turné v rámci propagace tohoto alba. V následující hymnické \"Army of the Immortals\" vzdává skupina hold svým fanouškům po celém světě, které takto od té doby nazývají a motiv „Army of the Immortals“ (česky „Armády Nesmrtelných“) se později opakuje v textech i na dalších albech. Předposlední \"Black Arrows\" je tradiční ukázkou schopností Joey DeMaia ve hře na basovou kytaru a uvádí epicky vygradovanou téměř devítiminutovou skladbu \"Bridge of Death\" s textem inspirovaným smrtí, odevzdáním duše a také satanismem.\n\n\nAutor všech skladeb Joey DeMaio. \"Each Dawn I Die\" a \"Army of the Immortals\" Joey DeMaio a Ross The Boss.\n"}
{"id": "89097", "url": "https://cs.wikipedia.org/wiki?curid=89097", "title": "Wasted Years", "text": "Wasted Years\n\nWasted Years je singl britské heavy metalové kapely Iron Maiden vydaný roku 1986 a natočený v klasické sestavě Dickinson/Harris/Murray/Smith/McBrain. Kromě titulní Wasted Years je zde známá také skladba \"Reach Out\" nazpívaná poněkud netradičně kytaristou Adrianem Smithem. Singl vydaný 6. září 1986 se nakonec v britském žebříčku umístil na 18. pozici.\n\n"}
{"id": "89100", "url": "https://cs.wikipedia.org/wiki?curid=89100", "title": "Třebovický tunel (původní)", "text": "Třebovický tunel (původní)\n\nTřebovický tunel, ležící zhruba kilometr východně od stanice Třebovice v Čechách na trati Olomouc – Česká Třebová pod Třebovickým sedlem, patřil k nejstarším železničním tunelům ve Střední Evropě a byl, společně s Choceňským a Tatenickým tunelem, prvním na českém území. Byl postaven v letech 1842–1845, poté opuštěn v roce 1865, obnoven 1931–1932 a definitivně zrušen v roce 2005 při stavbě třetího železničního koridoru.\n\nJeho stavbu i provoz provázely stálé problémy, způsobené především obtížnými geologickými podmínkami. Směs jílů a mokrých písků je pro takovéto stavby krajně nevhodná.\n\n"}
{"id": "89101", "url": "https://cs.wikipedia.org/wiki?curid=89101", "title": "Hlinka (příjmení)", "text": "Hlinka (příjmení)\n\nPříjmení Hlinka, přechýleně Hlinková, je zdrobnělina apelativa hlína.\n\n\n"}
{"id": "89102", "url": "https://cs.wikipedia.org/wiki?curid=89102", "title": "Sarvivuori", "text": "Sarvivuori\n\nSarvivuori je prvním sólovým albem finského zpěváka Timo Rautiainena. Bylo vydáno v roce 2006 společností King Foo. Album a jeho stejnojmenná titulní píseň se jmenují podle místa, kde Rautiainen žije. Albu předcházel singl Punainen viiva.\n\n\n"}
{"id": "89104", "url": "https://cs.wikipedia.org/wiki?curid=89104", "title": "Příjmení", "text": "Příjmení\n\nPříjmení je část osobního jména s významem příslušnosti k určité rodině.\n\nPříjmení tvoří ve slovní zásobě národa zvláštní skupinu. Jsou zbavena významu slova, z něhož vznikla. Často se od něho liší pravopisně či tvaroslovně (např. \"Rosypal, Sirovátka, Kafka; Nohavica, Stejskal, Stojaspal\" apod.) Ustáleně označují nositele, jsou dědičná zpravidla po otci, přecházejí (u některých jazyků v přechýlené podobě) na manželku a na dcery. Při sňatku se však snoubenci mohou dohodnout, že si žena ponechá své dosavadní příjmení, popřípadě že ženino příjmení budou používat oba manželé, respektive jejich děti).\n\nPříjmení (i rodná jména) mají v češtině, slovenštině a jiných slovanských jazycích zpravidla různé tvary podle pohlaví, tedy se zde uplatňuje přechylování z mužské na ženskou podobu příjmení. V jazycích velkého počtu národů však žádný rozdíl mezi pohlavím nositele příjmení není, čímž často vzniká rozdíl vůči tvorbě obecných podstatných jmen. Např. německá podstatná jména Müller (mlynář), Müllerin (mlynářka) dala vznik pouze příjmení Müller. V češtině se přechylování děje nejčastěji pomocí přípony -ová. Ženská podoba původně německého příjmení Müller je tedy Müllerová. U českých příjmení vzniklých z přídavných jmen se přechyluje podle gramatiky, tedy záměnou koncovky -ý za -á: Dlouhý, Kinský - Dlouhá, Kinská.\n\nVe většině jazyků se uvádí nejprve jméno a pak příjmení. Opačné pořadí mají například maďarština (Petőfi Sándor), japonština (Koizumi Džun'ičiró (小泉 純一郎)) nebo vietnamština (Nguyễn Công Hoan), někdy také ruština (viz ruská Wikipedie).\n\nPříjmení vznikala postupně, zprvu u šlechticů v podobě přídomku. V Evropě se příjmení nejprve objevila v Benátkách (9. století), poté se tento zvyk rozšířil do severní Itálie a jižní Francie (10. století), dále do Katalánska a severní Francie (11. století) a poté do Švýcarska a Anglie (12. století).\n\nV českých zemích se příjmení objevují od 14. století a jejich rozmach přišel v 15. století. Například v 16. století již příjmení používala většina obyvatel, příjmení však nebylo striktně dědičné. V minulosti docházelo v některých obdobích (zejména po třicetileté válce) nezřídka k tomu, že členové určité rodiny přejímali příjmení podle označení hospodářské usedlosti, na níž se usídlili (např. příjmení Kuchválek podle Kuchvalovského gruntu). Usedlosti byly takto pojmenovány zpravidla po dřívějších majitelích.\n\nVe Španělsku, Portugalsku a v španělsky a portugalsky hovořících zemích se používají dvě příjmení, první po otci a druhé po matce, (tj. po matčině otci) – např. José Luis Rodríguez Zapatero, kdy José Luis jsou dvě křestní jména, Rodríguez je příjmení po otci (první z jeho příjmení), který se jmenoval Juan Rodríguez García-Lozano, a Zapatero je příjmení po matce. Sňatkem nepřichází žena o svá dosavadní příjmení, nýbrž je doplní o slovo „de“ (v portugalštině „da“) spolu s (prvním) příjmením manžela. \"Sonsoles Espinosa Díaz\" by tedy provdáním za José Luise Rodrígueze Zapatera měla změnit své jméno na \"Sonsoles Espinosa Díaz de Rodríguez\" (v běžném styku však používá například jen \"Sonsoles Espinosa de Rodríguez\").\n\nJména šlechtických rodů v Evropě obsahují predikáty (přídomky), tedy obdobu českého \"z\" resp. \"ze\" (z Lipé, z Pernštejna, z Rožmberka, z Polžic a Bezdružic apod.). V Německu mají lidé šlechtického původu (udělení šlechtického titulu do roku 1918) nadále právo používat ke svému příjmení předložky \"von\" nebo \"zu\" resp. \"von und zu\" (Johann Wolfgang von Goethe, Karl-Theodor zu Guttenberg). V Anglii je to předložka \"of\". Zvláštním případem v Anglii jsou rody, které přišly z Francie společně s Vilémem Dobyvatelem, jako byl původně normanský rod de Vere (Edward de Vere, 17. hrabě z Oxfordu - \"Earl of Oxford\") nebo i později, jako rodina spisovatelky Daphne du Maurier. Také v dalších zemích obsahují jména šlechticů takové predikáty. Jsou to mj. francouzské d' resp. \"de\" a \"du\" (Charles de Gaulle a Valéry Giscard d'Estaing, v jehož případě je predikát rodu osvojený) a španělské \"de\" nebo italské d' resp. \"di\" (Gabriele d'Annunzio, Giuseppe Tomasi di Lampedusa). Ve Spojených státech amerických mají mnozí známí lidé italského původu upravená jména tohoto typu, jako Leonardo DiCaprio (herec) a Joyce DiDonato (operní pěvkyně). Dále lze jmenovat italské a portugalské predikáty \"da\" (Leonardo da Vinci, Vasco da Gama, žertovně také Jára da Cimrman).\n\nV nizozemštině resp. vlámštině existuje předložka \"van\", která odpovídá německé \"von\". Příjmení s touto předložkou jsou velmi běžná. Vznikla od místních názvů a z velké většiny neoznačují šlechtický původ, nýbrž původ předků z určitého místa (jako van Nijmegen). Známé osobnosti s takovými jmény jsou mj. Ludwig van Beethoven, Louis van Gaal, Vincent van Gogh a Rafael van der Vaart.\n\nPříjmení se někdy vyvinulo z příjmí nebo tzv. jména po chalupě. Historické přídomky neoznačovaly místo narození dotyčného, ale původ rodu (tak se např. Mikuláš Dačický z Heslova nenarodil v Heslově, ale v Kutné Hoře).\n\nPovinné používání příjmení v českých zemích zavedla císařovna Marie Terezie. Tehdy si židé museli zvolit německé příjmení, nebo jim bylo určeno (často složené, jako \"Frühauf\", \"Goldstein\", \"Hauptvogel\", \"Wachsmann\" apod.). Jména jim byla určována často podle znamení domu, v němž bydleli, nebo podle jejich místního původu (Taussig – pocházející z Domažlic, německy \"Taus\", Petschek - z Peček), jinde náhodně (dostávali také posměšná příjmení).\n\nPravopis s \"-au-\" na místě dnešního \"-ou-\" (\"Aujezdský\", \"Autrata\", \"Saudek\", \"Auředník\") nebo \"g\" místo \"j\" (\"Geržabek, Geřábek\") jsou relikty tzv. bratrského pravopisu (vyslovované \"ou\" se psalo \"au\"), který byl v češtině opuštěn v polovině 19. století.\n\nPo druhé světové válce vznikla v rámci snah o degermanizaci jazyka také vlna počeštění („odgermanisování“) častých německy znějících příjmení. Český jazykovědec profesor František Oberpfalcer-Jílek ve svém spisku „Počeštěme svá příjmení“ uvádí, že německé příjmení má asi sedmina obyvatel, přičemž k tomu došlo často „zvůlí vrchnostenských úředníků“, kteří česká příjmení poněmčovali a zapisovali do urbářů apod. v německé podobě (např. příjmení Hrnčíř zapsali jako \"Tefr\", což je zkomolené \"Töpfer\"). Profesor Jílek, který šel sám příkladem a své původní německé příjmení Oberpfalcer si roku 1946 změnil podle jména otcovy matky na Jílek, navrhl čerpat při výběru nového příjmení z historie jmen ženských členů rodiny (manželky, babičky apod.). Změna příjmení byla ulehčena i státem: zatímco změna běžného příjmení stála 125 Kčs, změna německého příjmení stála pouhých 5 Kčs.\n\nŽeny mohou požádat o výjimku a požádat o zápis nepřechýleného příjmení. Podle výsledků průzkumu Mladé fronty Dnes v roce 2011 nepřechylování ženských příjmení označilo jako proti pravidlům češtiny 41 % dotázaných, dalších 41 % dotázaných uvedlo, že jim nepřechýlená forma příjmení nevadí.<ref name=\"www.idnes.cz/onadnes/moda/prechylovani-prijmeni.A130909_121451_styl_jup\"></ref>\n\n\nNěkterá příjmení jsou odvozena od místa původu nebo bydliště. Příklady:\n\n\nPo sňatku manželka obvykle přebírá manželovo příjmení, ovšem zákon umožňuje, aby si oba manželé ponechali svá původní příjmení nebo používali jako společné příjmení manželky. Snoubenec, který při sňatku přebírá příjmení toho druhého, si může zvolit ponechat si své původní příjmení jako druhé.\n\nŽeny si po sňatku většinou ponechávají svoje původní jméno, některé ženy si k rodnému jménu přidají manželovo jméno.\n\nFinky si po sňatku mohou nechat svoje příjmení. Existuje také možnost vytvoření nového příjmení.\n\nŽenám po sňatku zůstává jejich rodné příjmení.\n\nOd roku 1975 ženám po sňatku zůstává jejich příjmení. Neformálně si mohou přidat pomocí předložek \"in\", \"nei\" a \"cg\" za své jméno manželovo příjmení.\n\nJelikož na Islandu jsou dědičná příjmení vzácností a jména dětí jsou odvozována od jména otce, případně matky, nemá sňatek na jméno ženy vliv, neboť i po sňatku je dcerou svého otce či matky.\n\nŽenám po sňatku zůstává jejich původní jméno.\n\nV některých zemí Latinské Ameriky se ženy vzdávají svého příjmení po matce a přijme příjmení manžela po otci pomocí předložky \"de\".\n\n\n"}
{"id": "89105", "url": "https://cs.wikipedia.org/wiki?curid=89105", "title": "Andrew Fletcher", "text": "Andrew Fletcher\n\nAndy Fletcher, známý jako „Fletch“ (* 8. července 1961 Nottingham) je člen skupiny Depeche Mode.\n\nFletcher začínal jako hráč na basovou kytaru ve skupině spolu s Vince Clarkem, ale později přešel na klávesové nástroje ve skupině Composition of Sound, kde byli jeho spoluhráči Vince a Martin Gore. Tito tři hudebníci poté spolu se zpěvákem Davidem Gahanem vytvořili skupinu Depeche Mode. Fletcher nikdy ve skupině nebyl lídrem, více se zaměřoval na manažerskou činnost, která je jeho silnou stránkou. Je také jediným členem, který se nikdy autorsky nepodílel na tvorbě Depeche Mode, ačkoliv v jednom rozhovoru naznačil, že se o to v minulosti pokoušel.\n\nFletcher je mluvčím skupiny, často vydává prohlášení do médií a komunikuje s novináři, jako tomu bylo v případě alb Exciter v roce 2001 a Playing the Angel v letech 2004 a 2005.\n\nŘíká se o něm, že je členem, který skupinu stmeluje a pomáhal najít kompromisní řešení mezi Davem a Martinem v jejich autorských roztržkách při práci na albu \"Playing the Angel\".\n\nFletcher byl kritizován pro svůj hlas a je jediným členem skupiny, který nezpívá. Během živých vystoupení bývá viděn s mikrofonem, který je ale obvykle vypnutý.\n\nAndy Fletcher založil vydavatelství Toast Hawaii. Občas také vystupuje jako DJ.\n\nOd 16. ledna 1993 je ženatý. Se svou manželkou Grainne mají 2 děti.\n"}
{"id": "89108", "url": "https://cs.wikipedia.org/wiki?curid=89108", "title": "Pissing", "text": "Pissing\n\nPissing či urolagnie je sexuální praktika, při níž je součástí sexuálních aktivit a představ moč a močení. V případě, že se jedná o klíčovou součást těchto aktivit a představ, jde o parafilii známou jako urofilie. Většinou se rozlišuje aktivní a pasivní účastník, ale není to pravidlem. Praktika může být kontaktní (močení na sexuálního partnera) i nekontaktní (močení mimo sexuálního partnera) a sexuální vzrušení může navodit i pozorování močící osoby či vůně moči. Praktika bývá často, jako forma ponížení, součástí BDSM aktivit. Podle Haase a Haasové mají s touto sexuální aktivitou zkušenost zhruba 4 % mužů a žen.\n\nPro tuto praktiku existuje celá řada názvů. Mezi používané patří například \"pissing\", zkráceně \"piss\", pocházející z anglického slovesa \"piss\", tj. močit. Označuje se i jako \"urolagnie\", což pochází z řeckých slov (\"ouro\", tj. moč) a (\"lagneia\", tj. touha, chtíč) či \"urofilie\", což pochází z řeckých slov (\"ouro\", tj. moč) a (\"filia\", tj. láska, náklonnost). Mezi slangová pojmenování, používaná pro tuto praktiku někdy jejími vyznavači, patří například \"zlatá sprška\", \"zlatý déšť\", \"šampaňské\" či \"vodní sporty\".\n\nJedním z urofilů měl být za dob Římské říše samotný císař Tiberius. Byl známý tím, že svým „obětem“ doléval víno, přičemž jim však podvázal močovou trubici, aby jim zabránil v močení. Když to již dotyční nemohli vydržet, tak trubici uvolnil a ukájel se pohledem na močící osobu. V minulosti (dnes se již moc nepoužívá) byla v homosexuální komunitě vyjadřována inklinace k pissingu, v rámci tzv. hanky code („kapesníkového kódu“), prostřednictvím žlutého šátku.\n\nV některých zemích je propagování, publikování či podporování této praktiky trestným činem. Patří mezi ně například Nový Zéland, kde je za takové jednání možné udělit trest až deseti let odnětí svobody.\n\nExistuje celá řada způsobů provedení této praktiky, u nichž závisí na individuální preferenci. V případě kontaktní formy se většinou rozlišuje aktivní a pasivní účastník (též přijímající a dávající). Může tak jít o močení na sexuálního partnera, a to na libovolnou část těla (hruď, prsa, genitálie, obličej), či do tělních otvorů a dutin (pochva, ústa, konečník). Pokud je moč zároveň konzumována, hovoří se o urofagii. Sexuální vzrušení může vyvolávat vůně moči, její teplota či nečistota s praktikou spojená. Bývá provozována často během pohlavního styku či ve vaně nebo sprše.\nV případě nekontaktní formy se mezi příklady řadí třeba pomočení se (přičemž může být dotyčný oblečen) a k sexuálnímu vzrušení může vést i jen pozorování partnera při močení, či vůně moči.\n\nPraktika bývá často součástí BDSM aktivit, a to jako forma ponížení. Může sloužit masochistickým i sadistickým účelům (S/M); v prvním případě na sebe dotyčný nechá močit sexuálním partnerem a v druhém případě močí na sexuálního partnera. Polykání moči dominantního partnera v rámci této praktiky je projevem podřízenosti a fyzické a citové náklonnosti.\n\nExistují rovněž speciální kluby pro vyznavače této praktiky, kteří v nich na sebe vzájemně močí nebo pijí moč. Některé BDSM kluby nabízejí takzvané toaletní služby (). Při té si klient lehne na záda, je připoután a k hlavě je mu umístěno toaletní sedadlo. Následně jej pro vykonání potřeby využije jedna či více žen, jejichž moč proudí přímo do úst klienta.\n\nZ hygienicko-epidemiologického hlediska nepředstavuje moč zdravého člověka pro svou sterilitu problém. Podle urologa MUDr. Jandáka tak při pissingu „nehrozí přímé nakažení sexuálně přenosnými chorobami, ať už jde o virus HIV, kapavku či syfilis“. U jedinců s nezdravou či velmi citlivou pokožkou může dojít při kontaktu s močí k jejímu podráždění.\n\nMoč je pro své složení a vlastnosti po staletí využívána k různým účelům. Galové ji používali k bělení zubů, příslušnice francouzské aristokracie se v ní koupaly pro zjemnění své pokožky, je možné ji využít k dezinfekci rány a v armádách je pití moči vyučováno jako jedna z technik přežití. Její požívání je kromě toho základem alternativní léčební metody známé jako urinoterapie.\n\nV literatuře je pomočení, v erotickém významu, popsáno například v knize \"120 dnů Sodomy\" od Markýze de Sade. Naopak v neerotickém významu, jako symbol ponížení, je pomočení oběti znásilnění zmíněno v knize \"...a je čas zabíjet\" od Johna Grishama, která byla adaptována ve snímek \"Čas zabíjet\" režiséra Joela Schumachera z roku 1996. Explicitně je pissing znázorněn například ve filmu \"Pepi, Luci, Bom y otras chicas del montón\" režiséra Pedra Almodóvara z roku 1980. V seriálu \"Sex ve městě\" naopak Bill (John Slattery) žádá hlavní hrdinku Carrie (Sarah Jessica Parker), aby jej pomočila. Pomočení předmětu, jako symbol dominance, se objevilo například v seriálu \"Dr. House\".\n\nV hudbě lze nalézt odkazy například v písni „Aren't You a Little Pervert Too“ německé powermetalové skupiny Edguy, „Bobby Brown (Goes Down)“ amerického zpěváka Franka Zappy či „Golden Showers“ americké heavymetalové skupiny The Mentors.\n\nNěkterá zvířata praktikují urolagnii. Žirafí samec ochutnává moč partnerky, aby zjistil, zda je již v říji (plodné období žirafy je pouze dva týdny v roce).\nSamice kozy obchází kolem samce a močí před ním, aby v něm vzbudila sexuální žádostivost. Jakmile samec moč ochutná, dojde k páření.\n\n\n"}
{"id": "89122", "url": "https://cs.wikipedia.org/wiki?curid=89122", "title": "Němčice (okres Svitavy)", "text": "Němčice (okres Svitavy)\n\nNěmčice jsou středně velkou obcí v Pardubickém kraji a okresu Svitavy. Žije zde  obyvatel. Leží u hranic s okresem Ústí nad Orlicí, 3 kilometry severovýchodně od Litomyšle.\n\nPrvní doklady o kolonizaci této lokality jsou datovány před rok 1200. Tehdy zde stávala tvrz s dvorem pánů ze Člupku.\n\nV obci stojí kaple vedle bývalé obecné školy, přestavěné na obecní úřad. Secesní škola dostala jednoduchý kabát koncem 80. let 20. století.\n\nUnikátní je soustava osmi vodních mlýnů na potoce s názvem Zlatý pásek, který je plný pstruhů. Dva mlýny stojí na Člupku, pět v Němčicích a další ještě v osadě Podrybník. Podél potoka se táhnou náhony k jednotlivým mlýnům, jen v jediném místě je původní tok přerušen.\n\nNa konci obce stojí unikátní roubená zájezdní hospoda s mansardovou střechou krytou šindelem. Ve středu obce je starobylá hospoda s divadelním sálem a na Člupku hospoda s bývalým kinosálem.\n\nJedním z center společenského života a výstav je historický Dům Na nebesích se zachovalou architekturou kombinace domu v měšťanském stylu a zemědělské usedlosti s okrasnou zahradou se staletými stromy.\n\nZástavbu tvoří množství velkých usedlostí i drobných chalup.\n\nPod kapličkou na Člupku je studánka s pitnou vodou.\n\nOd osady Pudilka vede cesta lesem k tzv. Kačenkám, podél potůčku s množstvím studánek, kde se koná tradiční Otvírání studánek z nedalekého Vlčkova. Na Kačenkách je pitoreskní soustava mlýnků, které pohání pohyb různých postaviček.\n\nSkupina domů zvaná \"Podrybník\" je tvořena shlukem chalup s mlýnem, která leží pod hrází bývalého rybníka, který sahal až k roubené hospodě na dolním konci. Podrybníku se dříve říkalo Dubínka.\n\nObec se skládá ze čtyř částí ležících na dvou katastrálních územích:\n\n"}
{"id": "89124", "url": "https://cs.wikipedia.org/wiki?curid=89124", "title": "Roman Jakobson", "text": "Roman Jakobson\n\nRoman Osipovič Jakobson (, v USA \"Roman Jakobson\", 23. října 1896, Moskva, Rusko – 18. července 1982, Boston, USA) byl ruský lingvista, představitel strukturalismu a jeden z nejvýraznějších představitelů lingvistiky 20. století vůbec. Před druhou světovou válkou žil v Československu a podílel se na založení Pražského lingvistického kroužku. Po válce přednášel ve Spojených státech amerických.\n\nRoman Osipovič Jakobson se narodil v Moskvě v zámožné židovské rodině a už v dětství objevil kouzlo jazyků. Jako student patřil k avantgardě a inspiroval se dílem švýcarského lingvisty Ferdinanda de Saussure, jednoho z otců strukturalismu. V protikladu k tehdy vládnoucí mladogramatické škole, která se věnovala historickému vývoji jazyka (diachronní perspektivě), zdůrazňoval Saussure sdělovací funkci jazyka a studium vzájemných vztahů mezi prvky jazyka, tedy synchronní perspektivu. \n\nRoku 1920 se přestěhoval do Prahy jako člen sovětské diplomatické delegace, brzy však toto místo opustil a věnoval se akademické dráze. Jeho studie o českém verši udělaly velký dojem na české lingvisty, zejména na Viléma Mathesia, René Wellka a Jana Mukařovského, kteří spolu s Jakobsonem a Nikolajem Sergejevičem Trubeckým roku 1926 založili Pražský lingvistický kroužek. Od roku 1933 byl profesorem univerzity v Brně. Jakobson se věnoval fonologii, kde vypracoval teorii příznakovosti a teorii verše, a české kultuře vůbec. Na začátku války se přes Německo, Dánsko a Norsko dramaticky dostal do Švédska a nakonec do New Yorku, kde spolu s Claude Lévi-Straussem a J. Maritainem zakládal svobodnou francouzskou univerzitu při New School for Social Research. \n\nSpřátelil se zde s americkými lingvisty a antropology, jako byl Franz Boas nebo Benjamin Lee Whorf, a významně ovlivnil zejména Lévi-Strausse. Od roku 1943 byl profesorem na Kolumbijské univerzitě, od roku 1949 na Harvardově univerzitě a později přednášel lingvistiku také na sousedním Massachusettském technologickém institutu (MIT). V 60. letech se více zabýval strukturální poetikou, sémiotikou a obecnou lingvistikou, mimo jiné otázkami komunikace, dětské řeči a poruch řeči. Roku 1967 byl emeritován a přednášel jako host na mnoha různých univerzitách po celém světě.\n\nV často citovaném textu \"Lingvistika a poetika\", který se zabývá poetikou coby integrální součástí lingvistiky, rozlišil Jakobson (v návaznosti na K. Bühlera) šest složek komunikace, které jsou přítomny v každém jazykovém projevu:\n\nNa každou z těchto složek je navázána jedna z jazykových funkcí: referenční (kontext), poetická (sdělení), expresivní (mluvčí), konativní (adresát), fatická (komunikační kanál) a metalingvistická (kód). V textech různého druhu nicméně některé funkce převládají, například v poezii je to vlastní sdělení, v odborném jazyce kontext.\n\nZa svého pobytu v Praze i později se intenzivně zabýval hlavně starší českou literaturou a spřátelil se s řadou lidí. I později psal doslovy ke knihám Milady Součkové nebo Jana Patočky, jemuž věnoval i vřelý nekrolog.\n\nJeho dílo je dodnes živé v poetice i v obecné lingvistice a významně ovlivnilo například psychoanalýzu Jacques Lacana a filosofii Giorgio Agambena.\n\n\n\n"}
{"id": "89126", "url": "https://cs.wikipedia.org/wiki?curid=89126", "title": "Louis Hjelmslev", "text": "Louis Hjelmslev\n\nLouis Hjelmslev (3. října 1899 Kodaň – 30. května 1965 Kodaň) byl dánský lingvista a přední představitel dánské strukturalistické školy. Studoval komparativní lingvistiku v Kodani, Praze a Paříži. Výrazně jej ovlivnily myšlenky \"Pražského lingvistického kroužku\". Je považován za zakladatele glosématiky.\n\n\nHjelmslev, L. (1938): Rasmus Rask, jeho život a dílo. \"Slovo a slovesnost\", 4, s. 65-72. Dostupné on-line: http://sas.ujc.cas.cz/archiv.php?art=244\n"}
{"id": "89130", "url": "https://cs.wikipedia.org/wiki?curid=89130", "title": "Helax – Ostrava se baví", "text": "Helax – Ostrava se baví\n\nHelax – Ostrava se baví (zkratka HOB) byla česká politická strana registrovaná ministerstvem vnitra 21. srpna 2002. Založena byla lidmi z okruhu rádia Helax (dřív Rádio Helax) před komunálními volbami konanými v roce 2002, jichž se zúčastnila. Strana se dá označit za recesistickou, proto je v politickém spektru velmi špatně zařaditelná (resp. nezařaditelná). Některými body jejího volebního programu by se řadila k extrémní pravici (snížení hranice trestní odpovědnosti na 3 roky, v případě organizované skupiny na 1 rok), jinými by se řadila spíš k levici („Poskytnutím státních záruk podpoříme zejména nákup lahvového piva, konzumního rumu a vlašského salátu na splátky.“). Předsedkyní strany byla \"prodavačka sekund\" Gabriela Zimermanová.\n\nDne 24. července 2007 rozhodl Nejvyšší správní soud České republiky o pozastavení činnosti strany z důvodu nepředkládání finančních zpráv Poslanecké sněmovně. Dne 24. června 2009 byla strana rozpuštěna. \n\nPřestože jde o stranu prezentující samu sebe jako recesistickou, upozorňovali kritici na některá problematické skutečnosti: kandidaturu do voleb je možné chápat jako levnou reklamu rádia Helax na účet daňových poplatníků, zároveň se může jednat o i o střet zájmů nebo dokonce příklad mediokracie (propojování médií a politických zájmů). Strana totiž díky svému napojení na rozhlasovou stanici měla ke své propagaci prostředky, které ostatní strany neměly. Ve všech volbách, jichž se strana zúčastnila, nicméně dosáhla jen zanedbatelného počtu hlasů.\n\nStrana se zúčastnila komunálních voleb v Ostravě v roce 2002, voleb do Evropského parlamentu v létě 2004 (tehdy vešla svými volebními spoty v obecnou známost) a voleb do krajských zastupitelstev na podzim 2004. \nV Moravskoslezském kraji kandidovala rovněž do sněmovních voleb 2. a 3. června 2006, 25. května strana oznámila odstoupení z voleb a vyzvali voliče k podpoře stran se šancí dostat se do sněmovny, formálně ale kandidátku nestáhla, proto byly její výsledky do celkových volebních výsledků započítány, obdržela 1 375 hlasů čili 0,02  %.\n\n\n\n\n"}
{"id": "89133", "url": "https://cs.wikipedia.org/wiki?curid=89133", "title": "HOB", "text": "HOB\n\nHOB je zkratka, která může mít následující významy:\n\n"}
{"id": "89134", "url": "https://cs.wikipedia.org/wiki?curid=89134", "title": "Nadledvina", "text": "Nadledvina\n\nNadledviny (dříve se také uvádělo \"ledvinky\" nebo \"nadledvinky\", latinsky: \"glandulae suprarenales\") jsou párové endokrinní žlázy obratlovců, přiložené k ledvinám. Místo na ledvině, ke kterému je nadledvina přiložena, se mění v závislosti na evoluční vyspělosti organismu.\n\nNadledviny prošly podobným vývojem jako ledviny, a proto jsou také složeny z kůry a dřeně. U primitivních obratlovců (např. paryb) jsou kůra a dřeň odděleny, u ryb kůra chybí.\n\nKůra (\"cortex\") je mezodermálního původu a její činnost je řízena hypofýzou (hormonem kortikotropinem). Produkuje pohlavní hormony a kortikosteroidy:\n\n\nDřeň (\"medulla\") vzniká z buněk neurální lišty – je tudíž původu ektodermálního – a její činnost je řízena nervově (sympatikem). Produkuje stresové hormony:\n\n"}
{"id": "89136", "url": "https://cs.wikipedia.org/wiki?curid=89136", "title": "Šimon Caban", "text": "Šimon Caban\n\nŠimon Caban (19. července 1963 Praha) je český režisér, scénograf, původní profesí architekt, choreograf, fotograf a obecně divadelní a filmový tvůrce. Často spolupracuje se svým bratrem Michalem Cabanem.\n\nVystudoval scénografii na Střední uměleckoprůmyslové škole v Praze a Vysoké škole uměleckoprůmyslové v ateliéru prof. Josefa Svobody (absolutorium 1985).\n\nSpolu se svým bratrem Michalem v roce 1980 založili \"Baletní jednotku Křeč\" – tanečně divadelní soubor s nímž realizují představení, jednorázové multimediální akce, filmy a televizní filmy (v roce 1983 vystupovali i pod vedením americké choreografky Twylly Tharp ve filmu M. Formana \"Amadeus\"). V tomto souboru realizuje vlastní představy o divadle a vizuálních produkcích. Obě inscenace Baletní Jednotky Křeč (\"TV 20.10 „Právě tady!“ a Baletní jednotka Křeč na Laguně Varadero\" – no to snad není možný!) z první poloviny 80. let se staly nejen hity divadelní Prahy té doby, ale i prvními radikálními ukázkami nové divadelní poetiky stírající hranice žánrů (opera, činohra, rock, pantomima, tanec) a esteticky rozvíjející postmodernismus (\"Jan Dvořák\").\n\nSérie mnoha produkcí a akcí vrcholila v předvečer Sametové revoluce koncem 80.let rockově taneční událostí \"Show Tomáše Tracyho\" (BJK spolu s hudební skupinou Laura a její tygři) v pražském Paláci kultury a filmem \"Barvy\" 1988 (režie Tomáš Vorel), který byl součástí kultovního filmu celé generace \"Pražská 5\".\n\nPráce Šimona Caban byly v devadesátých letech vystavovány doma i v zahraničí: jmenujme alespoň ve své době slavnou \"Fotochemu\" v Praze, kde vystavoval fotografické práce samostatně i spolu s Michalem Cihlářem, Miro Švolíkem, Tonem Stanem, Petrem župníkem. Nebo souhrnná divadelní výstava, se Simonou Rybákovou v dánském Aarhusu.  Jeho fotografická kapitola vyvrcholila pravděpodobně výstavou ve francouzském \"Arles\" a následném zastoupení ve sbírkách v \"Centre Pompidou\" v Paříži a sbírkách \"Umělecko průmyslového muzea\" Praha.\n\nV devadesátých létech  spolu s Michalem Cabanem a svou ženou Simonou Rybákovou vytváří vyhledávaný autorský tým pro řešení atypických jednorázových firemních presentačních akcí, které se vyznačují originalitou, živou jevištní akcí a suverénní profesionální realizací. \n\nVe filmové tvorbě otevřeli dveře postmodernistické volnosti autorským celovečerním filmem \"Don Gio\" (1992), který reagoval na proměny pražské porevoluční kulturní společnosti na základě mozartovsko-faustovského mýtu. Další autorský film \"KusPoKusu\" je složený ze sedmi pohybově výtvarných vizí a získal Zvláštní cenu na Mezinárodním televizním festivalu \"Zlatá Praha\" 1999-2001.\n\nZatím poslední projekt Baletní Jednotky Křeč – \"Corpus sex  Máchňa\"  v halách bývalého ČKD – Karlín v Praze zahajuje festival \"4+4 dny\" v pohybu v roce 1999.\n\nV témže roce  spolu se Simonou Rybákovou se stávají Komisary pro expozici české národní sekce na světové výstavě scenografie \"Pražské Quadrienále\" – získávají první cenu – \"Zlatou trigu\".\n\nZa svou architektonickou práci (rodinné domy, rekonstrukce kanceláří \"UPP, HBO\" atd.) dostává v roce 2004 zvláštní cenu \"Grand Prix Architektury\".\n\nPodílel se také na mnoha státních zakázkách, například prezentaci nahrávky \"Národní hymny\" v Pantheonu Národního Muzea v Praze pod záštitou premiéra vlády ČR, slavnostní zahájení \"MS\" v klasickém lyžování Liberec naposledy \"Český národní den\" na \"EXPO\" v \"Šanghaji 2010\".\n\nŠimon a Michal \"Cabani\" byli v devadesátých letech autory scénické režie mnoha ročníků Louskáčka (vyhlášení \"Grand Prix\" v oblasti reklamy) a televizního festivalu Zlatá Praha. \n\nPro \"MFF Karlovy Vary\" jsou již od roku 1995 podnes režiséry úvodního a zakončovacího ceremoniálu. Tuto práci zmapovali v roce 2013 výstavou \"Cabani 18 let spolupráce s karlovarským festivalem\" v Galerii Karlových Varů.\n\nOd roku 2000 dosud vytváří scenografie pro přední pražská a brněnská muzikálová divadla (\"Broadway, Kalich (Hamlet Galileo), Hybernia, Městské divadlo Brno\"). V \"Národním divadle\" v Praze inscenují \"Cabani\" Janáčkovu \"Lišku Bystroušku\" (2002) , ve \"Státní opeře Praha\" Bernsteinova \"Candida\" (2006).\n\nV posledních letech se věnuje především režii: \"Nahá múza\"  Městské divadlo Brno 2009, vlastní projekt \"Muchova epopej\" s hudbou Aleše Březiny 2010, v Ostravském \"Národním divadle Moravskoslezském\" (Pardon My English\" 2011, \"Guys and Dolls\" 2012), v Klicperově divadle v Hradci Králové kultovní \"Sexmisi\" 2012. S brněnským \"Buranteatrem\" nastudoval v roce 2013 vlastní přepis klasického díla Dáma s kaméliemi, kterou uvádí s \"Michalem Isteníkem\" v hlavní roli pod titulem \"Pán s kaméliemi. \n\nSe souborem Buranteatr nastudoval v roce 2016 \"Universální Sci-Fi\". \n\nV pražském divadle \"Studio Dva\" režíruje vánoční příběh \"Děvčátko\" 2013 s hudbou \"Kryštofa Marka\" se kterým spolupracuje i na dalším divadelním zpracování \"Šíleně smutné princezny\" tamtéž 2016. \n\nPo mnoha letech nastudují s členy vlastních souborů \"Baletní jednotka Křeč\" a \"Jednotka rychlého nasazení\" multimediální show \"Bond / Medea\" s Ivanou Chýlkovou a Petrem Fejkem v hlavních rolích (Divadlo Komedie 2016 / obnovená premiéra Studio Dva 2019). Pro divadlo \"Kalich\" nastuduje muzikál s hudbou Elvise Presleyho \"Srdcový král\" 2016. Zatím posledními hudebními projekty Cabanů a Simony Rybákové byla v roce 2016 \"MASS\"/Mše Leonarda Bernsteina s \"Vojtou Dykem\" v roli Celebranta. Na přelomu roku zaplnil 02 Arenu koncert \"Lucie Bílé\" v jejich scénické režii a v roce 2017 kabaretní show \"Wanted\"  – písně Kurta Weilla v podání Dagmar Peckové zaplnila sedmnáckrát pražskou Lucernu. S tímto představením jsou o dva roky později i prvním zahraničním hostem v historii \"festivalu Kurta Weilla v německém Dessau\". Pro Českou televizi zpracovávají Cabani výročí Marie Terezie v třídílném dokumentu \"Panovnice\" 2017.\n\nPro \"Operu Národního divadla\" nastudovali Cabani pod taktovkou Jana Chalupeckého klasickou operetu \"Orfeus v podsvětí\" 2017 Jacquese Offenbacha, jako nezávaznou parodii na Evropský Parlament. V roce 2018 v divadle Kalich Šimon nastuduje vlastní adaptaci muzikálu \"Hair/Vlasy\" (premiera leden 2019), a v divadle Studio Dva pak \"Moje tango\" Rona Hutchinsona s Jitkou Schneidrovou a Romanem Zachem 2018. Režíruje Jana Cinu jako \"Malého Prince\" v projektu skladatele Kryštofa Marka a ve scéně Jakuba Kopeckého (2018). Ve  Slováckém divadel inscenuje v dubnu 2019 vlastní hru \"Kocourkov – brod\" a v Klicperově divadle \"Malý říjen\" L. Smoljaka.\n\nSpolu se svou ženou – kostýmní návrhářkou Simonou Rybákovou a dvěma dětmi žije a pracuje v Praze na volné noze jako režisér, architekt, scénograf a scenárista. Své zájmy poutníka a cestovatele prezentuje i ve vlastních autorských dokumentárních filmech uváděných na několika festivalech.\n\n\n\n\n\n\n\n\n\npro českou televizi návrhy a realizaci studií pro přenos Olympijských her\n\n\n\n"}
{"id": "89137", "url": "https://cs.wikipedia.org/wiki?curid=89137", "title": "Přemostění Masarykova nádraží", "text": "Přemostění Masarykova nádraží\n\nPřemostění Masarykova nádraží v Praze je součást Severojižní magistrály, překonávající areál Masarykova nádraží. Most nad vlastním nádražím měří 240 m. Most je částí Wilsonovy ulice.\n\nO potřebě řešit komplikovanou situaci automobilové dopravy v centru města, jež se musela v severojižním směru nádraží složitě vyhýbat, se hovořilo již od 30. let; tehdy mělo řešit nejen problémy automobilové dopravy, ale též i hromadné. Počítalo se zde s mostem tramvajové rychlodráhy, která byla právě v 30. letech 20. století již od své realizace nedaleko. V 50.–60. letech se uvažovalo o tom, že se nádraží zbourá podobně jako nádraží Praha-Těšnov, ale nakonec bylo zachováno a magistrála ho přemostila. Provoz na mostě byl zahájen 28. října 1978.\n\nCelá estakáda magistrály je dělená na sedm samostatných prvků a vyrobená z vysokohodnotné svařované oceli. Nosná ocelová konstrukce přemostění (mostu) byla vyrobena v období let 1976 až 1978 v mostárně bývalých VŽKG v Ostravě, ocelová konstrukce má hmotnost 6821 tun, je od hlavního nádraží po napojení na začátek Hlávkova mostu dlouhá 685,371 m. Rozpětí polí se pohybují mezi 30-40 m s maximem nad ulicí Sokolovskou 43,684 m, výška hlavních komorových nosníků je 1,1 m a jejich šířka je 2,25 m. Most má maximální šířku 41,407 m. Přemostění vede do oblouku o poloměru 420 až 3000 m. Použitá informace a fotografie plánku stavby ocelové konstrukce přemostění je z propagačního materiálu VÍTKOVICE - ocelové konstrukce z roku 1982. Fotografie jsou založené z doby výroby ocelové konstrukce, nelze u nich dohledat a určit autora.\n\nNa začátku 21. století byla v sousedství tohoto přemostění pod Vítkovem vybudována část tzv. Nového spojení, železniční stavby propojující Hlavní nádraží s tratěmi vycházejícími z Prahy východním, severovýchodním a severním směrem.\n\n"}
{"id": "89139", "url": "https://cs.wikipedia.org/wiki?curid=89139", "title": "Maxmilian Martischnig", "text": "Maxmilian Martischnig\n\nMaxmilian Martischnig (7. července 1912 - 29. prosince 1984) byl v roce 1939 předsedou samosprávy Hlávkovy koleje a jedním z představitelů českých studentů vystupujících proti nacistickým okupantům.\n\nMaxmilian Martischnig byl studentem medicíny na Univerzitě Karlově a bydlel na Hlávkově koleji. V roce 1938 byl, údajně rozdílem jednoho hlasu, zvolen jako kandidát českých nacionalistických studentů předsedou studentské kolejní samosprávy (místopředsedou se stal Jan Opletal). Martinschig se aktivně účastnil demonstrací 28. října 1939, po nich často navštěvoval zraněného Jana Opletala na Jiráskově klinice. Byl jedním z hlavních organizátorů pražského demonstrativního pohřbu Jana Opletala, který se konal 15. listopadu 1939, a spolu s jeho rodinou se podílel i na organizaci Opletalova pohřbu v jeho rodišti.\n\nPo pohřbu v Nákle odcestoval spolu s dalšími členy studentské delegace do Olomouce, kde díky zpoždění vlaku přespával. Následujícího dne přicestoval do Prahy, kde se dozvěděl o noční akci proti českým studentům a začal se skrývat. Gestapo po něm skutečně intenzivně pátralo a je vysoce pravděpodobné, že patřil mezi ty, kteří měli být 17. listopadu 1939 popraveni.\n\n1. ledna 1940 opustil území Protektorátu a dostal se přes Slovensko a Maďarsko do Jugoslávie. Z Jugoslávie posléze přes Turecko a Sýrii zamířil do Francie. V den svých narozenin, 7. července 1940, přeplul do Velké Británie, kde v Newcastlu úspěšně dokončil svá studia medicíny. Titul mu udělila univerzita v Oxfordu.\n\nIhned po dokončení studia se Martischnig jako lékař v speciálních jednotkách se účastnil bojů v Indii a Barmě. Válka pro něj skončila v roce 1946 v Singapuru. Zbytek svého života prožil v Anglii, kde také roku 1984 zemřel.\n\n\n"}
{"id": "89141", "url": "https://cs.wikipedia.org/wiki?curid=89141", "title": "Panda", "text": "Panda\n\nPanda je souhrnný český název pro nepříbuzné rody šelem \"Ailurus\" a \"Ailuropoda\". Do každého z rodů patří jediný žijící druh, jsou ale známy i tři fosilní druhy rodu \"Ailuropoda\".\n\nPanda velká žije v hornatých oblastech, jako například Sečuán a Tibet. Od druhé poloviny 20. století se stala národním symbolem Číny a je zobrazována na čínských zlatých mincích. Za její zabití je v Číně trest smrti.\n\n\n\n\nPanda velká patří do čeledi medvědovitých, panda červená je jediným žijícím zástupcem větve příbuzné skunkovitým, medvídkovitým a kunovitým.\n"}
{"id": "89142", "url": "https://cs.wikipedia.org/wiki?curid=89142", "title": "Obchodní zákoník", "text": "Obchodní zákoník\n\nObchodní zákoník byl zákoník vyhlášený ve Sbírce zákonů pod č. 513/1991 Sb., který v letech 1992–2013 upravoval oblast obchodního práva coby součásti práva soukromého. Obecným právním předpisem soukromého práva byl občanský zákoník a obchodní zákoník představoval nejvýznamnější zvláštní předpis k občanskému zákoníku. Obchodní zákoník upravoval:\n\nVztah k občanskému zákoníku byl různý. Některé vztahy obchodní zákoník neupravoval (pak se použil občanský zákoník výhradně, pokud tyto vztahy neupravoval zvláštní zákon), jiné upravoval jen částečně (pak se občanský zákoník použil částečně v neupravených částech – tyto části byly zpravidla označeny jako „některá ustanovení o započtení pohledávek“ apod.) a jiné komplexně (pak se občanský zákoník nepoužije vůbec – komplexní úpravy). Jeho zásady nicméně byly posledním možným pramenem obchodního práva.\n\nHlavními autory obchodního zákoníku byli Stanislav Stuna (úprava obchodních společností) a Ludvík Kopáč (úprava obchodních závazkových vztahů).\n\nObchodní zákoník se skládal ze čtyř částí:\n\nObchodním zákoníkem se řídily obchodní závazkové vztahy:\n\nV souvislosti s přijetím nového občanského zákoníku byl od 1. ledna 2014 nahrazen novým zákonem o obchodních korporacích. Oproti původnímu obchodnímu zákoníku nový zákon neobsahuje právní úpravu závazkových vztahů, která byla přesunuta do nového občanského zákoníku, a některé další okruhy otázek (například obchodní rejstřík). Je tedy zaměřen především na úpravu obchodních společností a družstev. Hlavním zpracovatelem návrhu zákona o obchodních korporacích byl Bohumil Havel.\n\nObchodní zákoník je stále platný na Slovensku.\n\n"}
{"id": "89146", "url": "https://cs.wikipedia.org/wiki?curid=89146", "title": "Hřebečsko", "text": "Hřebečsko\n\nHřebečsko (z německého \"Schönhengstgau\", \"Schönhengster land\") je název zaniklého jazykového ostrova rozkládajícího se po obou stranách historické zemské hranice Čech a Moravy mezi městy Ústí nad Orlicí, Litomyšl, Polička a Jevíčko, které již nebyly jeho součástí, a na druhé straně Mohelnice (\"Müglitz\"), Zábřeh (\"Hohenstadt\") a Lanškroun (\"Landskron\"), které součástí byly. Jeho centrem byla města Moravská Třebová (\"Mährisch Trübau\") a Svitavy (\"Zwittau\"). Toto území bylo od 13. století až do roku 1945 obýváno převážně Němci (rozkládal se tu největší německý jazykový ostrov v českých zemích). Název pochází od Hřebečského hřbetu, který prochází přibližně středem regionu.\n\nV české odborné literatuře se název Hřebečsko příliš nepoužívá, častější je označení Svitavsko, resp. svitavský jazykový ostrov.\n\nDle Marie Mackové byl region poprvé definován pravděpodobně roku 1813. Autor tehdejšího vymezení regionu, Josef Jurende, jej definoval jako „území, větším dílem obývané Němci“. Centrem regionu dle něj byla města Svitavy a Moravská Třebová, hraničními body Lanškroun, Litomyšl a Zábřeh. \n\nÚzemí nebylo nijak geograficky ani hospodářsky jednotné. Dokonce i překračovalo platnou zemskou hranici. Gustav Korkisch ve svých \"Dějinách Hřebečska\" (1975) uvádí, že k roku 1850 k Hřebečsku patřily na Moravě soudní okresy Jevíčko, Moravská Třebová, Svitavy, Zábřeh a Mohelnice, v Čechách pak soudní okresy Lanškroun, Ústí nad Orlicí, Litomyšl a Polička. Z české části ovšem do Hřebečska jen soudní okres Lanškroun patřil celý, ostatní soudní okresy tam patřily jen částí. Hřebečsko tak bylo jednoznačně definováno jen svou „kulturní a národní přináležitostí“, nikoli politicky nebo geograficky. \n\nV 90. letech 19. století vznikla politická iniciativa tzv. schönereriánů, kteří se dané oblasti snažili administrativně sjednotit pod okres Lanškroun. Usilovali o to, aby se Lanškroun stal podobně významným sudetským centrem, jako Liberec. Tato iniciativa však v říšském sněmu nenašla žádné ohlasy. Určitou roli ve vytváření místní regionální sounáležitosti ovšem sehrála. Předním národopisným badatelem Hřebečska se pak po první světové válce stal Dr. Emil Lehmann.\n\nPo vpádu Tatarů roku 1241 byly Morava a část severovýchodních Čech (Kladsko a přilehlá území) velmi zpustošeny a vypleněny. Obnova země byla už spojena s novým jevem, tzv. emfyteutickou kolonizací, která dosáhla i do té doby pustých podhorských oblastí. Nové osídlování, součást širšího proudu středověké kolonizace, se dělo na českém území hlavně přičiněním krále Přemysla Otakara II., v moravské části také zásluhou olomouckého biskupa Bruna ze Schauenburku a v některých případech i šlechty. Většina nových kolonistů byla z jazykového/etnického hlediska Němci. Rolníci a řemeslníci byli povoláni do země především z Horních Frank, Porýní a Horní Falce, také ze Slezska.\n\nPro každé nově založené sídliště určil zeměpán vhodného a zkušeného „lokátora“ (plánovače osídlení), který byl odpovědný za osídlení a další rozvoj obce. Jako odměnu za obtížný úřad obdržel jistá práva, např. fojtství a dědičný úřad rychtáře. K tomu se řadilo právo provozovat hostinec, zřídit mlýn a udržovat řemeslníky (pekaře, kováře). Němečtí osadníci zakládali pro ně charakteristické řadové (tzv. lesní záhumenicové) vsi. Každý selský čtverhranný dvůr stál o samotě, oddělený od sousedních usedlostí; za každým statkem se táhl pruh polí, luk a lesů. Kolonizační aktivity naverbovaných osadníků byly směřovány do jednotně plánovaných vesnic a velkoryse plánovaných měst s německým právem (magdeburské městské právo). Kolonistům se dostalo za tyto mimořádné útrapy a strádání v době výstavby výhodného sociálního postavení (např. osvobození od daní a poplatků po prvních 12 až 20 let).\n\nV Hřebečsku bylo celkem šest měst (Svitavy, Březová nad Svitavou, Moravská Třebová, Lanškroun, Zábřeh, Mohelnice) a dalších 142 obcí, z nichž jen ve 13 žilo více Čechů než Němců. V roce 1939 zde žilo 126 000 obyvatel, z nichž bylo 84 % německé národnosti. Je uváděno, že rozloha území byla 1230 km.\n\nS květnovými dny roku 1945 začaly intenzivní akce vedoucí k urychlenému vyčištění prostoru Hřebečska od německého obyvatelstva v rámci národní očisty a „vylikvidování Němců“ řečeno známým projevem presidenta Beneše v Brně: \n\nHlavní roli v těchto aktivitách v oblasti Hřebečska přejaly jednotky československé armády a partyzánské skupiny, zejména partyzánská skupina „Václavík“, která působila v oblasti pod Orlickými horami a zasahovala až na Zábřežsko, Hřebečsko a Svitavsko. Dne 15. 5. gen. Zdeněk Novák vydal rozkaz k obsazení pohraničních terénů s dovětkem „všechny Němce vykažte z historických území“, ale oddíly podnikaly své akce většinou samostatně, vyznačovaly se značnou tvrdostí, násilnými domovními prohlídkami. Vysídlování prováděly zpočátku tyto partyzánské formace ve spolupráci s místními orgány, po nich převzali vedoucí roli při těchto aktivitách provázenými častými excesy vojáci spadající pod velení 14. divize. Do oblasti Lanškrounska zasahovaly aktivity jednotlivých rot I.-III. praporu 30. pěšího pluku s velitelstvím v Ústí nad Orlicí. K odsunu byla využita také železnice v severozápadním směru. Dle výnosu z 12. června nebylo k odsunu využito území obsazené Poláky, ale železnice v severozápadním směru na Děčín a pak na Drážďany a z prostoru II. sboru na Teplice-Šenov a pak na Saskou Kamenici. Partyzáni pak organizovali tzv. divoký odsun, případně i s tím spojené revoluční tribunály, jako například Lidový soud v Lanškrouně a jinde.\nNěmecké zdroje hovoří o několika násilně usmrcených lidech ve městě a okolí a větším množství sebevražd. Hovoří se také o sedmi obětech partyzánských akcí v obcích Čenkovice, Orličky, Třebovice a Žichlínek.\n\nPo odsunu německých obyvatel po skončení 2. sv. války byl kraj znovu osídlen českým obyvatelstvem z vnitrozemí (především z Hané, Boskovicka, Vyškovska aj.) Ze správního hlediska dnes toto území spadá pod okresy Svitavy, Ústí nad Orlicí a Šumperk.\n\nV kraji se traduje pověst o nenaplněné lásce Anny Gläserové a Josefa Herknera. Syn moravskotřebovského starosty, se zamiloval do dcery revírníka v Karlíně Anny Gläserové. Rodiče však jejich lásce nepřáli. Josef s Annou si v letech 1819–1823 vyměňovali dopisy a příležitostně se tajně scházeli, Josef se pokoušel získat si přízeň Anniných rodičů. Nakonec vztah ukončil a Anna se provdala za linhartického rychtáře Franze Gromese. Do roka však zemřela. Po pohřbu se šířilo tvrzení, že Herkner Annu odnesl z hrobu a znovu pochoval v zahradě, kterou si už od roku 1823 budoval na svahu Křížového vrchu, odkud bylo vidět na linhartickou rychtu. V předvečer svátku sv. Anny roku 1825 došlo k pozoruhodnému jevu: Cesta od města k Herknerově zahradě byla osvětlena, světla plála také v zahradě, kde bylo osvětleno ohrazené místo skutečně podobné hrobu a z pochodní vytvořeny nápisy “Tobě tam” (Dir dort) a “Es heisse Annenruhe” (Ať se to zde jmenuje “Annenruhe” – Annin odpočinek, Annino spočinutí). Pravdivost legendy, od pol. 19. stol. literárně a dramaticky zpracovávána, potvrzena, když v roce 1924 byla v hrobě, kde měla být pohřbená Anna, byla nalezena jen prázdná rakev, a definitivně v roce 1934, kdy byla při práci v lomu na místě někdejší Herknerovy zahrady objevena kostra a konstatováno jako velmi pravděpodobné, že jde o ostatky Anny Gläserové-Gromesové. Anna byla opět pohřbena do hrobu rodiny Gromesů. Její příběh zpracoval do podoby písně i hudebník Petr Linhart se skupinou 29 Saiten. \n\nŘadu obdivuhodných starých příběhů z Hřebečska zaznamenal do samostatné knihy \"Alt-Landskroner Geschichten\" (česky \"Příběhy ze starého Lanškrounska\", 2014) lanškrounský rodák Josef Benoni, který čerpal z rozsáhlých vzpomínek svých předků.\n\nNa území Hřebečska se nachází turistická oblast \"Česko-moravské pomezí\", též zvaná \"turistická oblast Svitavsko\". Nachází se zde rovněž vinařská naučná stezka. Významné jsou zde památky na židovské osídlení, byť nedosahovalo velkého rozsahu.\n\n\n\n"}
{"id": "89147", "url": "https://cs.wikipedia.org/wiki?curid=89147", "title": "Swiss (rozcestník)", "text": "Swiss (rozcestník)\n\nSwiss, anglicky přídavné jméno \"švýcarský\", může znamenat:\n\n\nmístní názvy:\n\n"}
{"id": "89152", "url": "https://cs.wikipedia.org/wiki?curid=89152", "title": "Orbita", "text": "Orbita\n\nOrbita může být:\n\n"}
{"id": "89156", "url": "https://cs.wikipedia.org/wiki?curid=89156", "title": "Matrix (rozcestník)", "text": "Matrix (rozcestník)\n\nMatrix (latinský (zde ženský rod) a také anglický výraz pro \"matici\") může v českých textech znamenat:\n\n\n"}
{"id": "89163", "url": "https://cs.wikipedia.org/wiki?curid=89163", "title": "Lech Wałęsa", "text": "Lech Wałęsa\n\nLech Wałęsa [vauensa] (* 29. září 1943 Popowo) je polský politik, zakladatel nezávislých odborů Solidarita a aktivista za lidská práva. V letech 1970–1976 byl pravděpodobně také placeným agentem komunistické tajné policie, ale to zatím nebylo plně prokázáno. V letech 1990–1995 byl prezidentem Polské republiky.\n\nPůvodním povoláním byl elektrikář v Gdaňských loděnicích, kde pracoval (s přestávkami) v letech 1967–1990 a kde stál v srpnu 1980 v čele stávky a procesu, ze kterého vznikla nezávislá odborová organizace Solidarita. Za svou činnost obdržel v roce 1983 Nobelovu cenu za mír.\n\nNarodil se do rodiny tesaře a ženy v domácnosti, kde se mu dostávalo křesťanské výchovy. Dodnes je silně věřící katolík, a prohlašuje, že mu víra pomohla překonat těžké chvíle života, zvláště obtížné období Solidarity. Do Gdaňských Leninových loděnic nastoupil na post elektrotechnika v roce 1970. O rok dříve se oženil s Danutou Gołoś, se kterou má osm dětí. Jeho syn Jaroslaw Wałęsa byl členem Sejmu a Evropského parlamentu.\n\nByl vůdčí osobností polských protestů proti komunistickému režimu v Gdaňských loděnicích, které způsobily, že byl roku 1976 vyhozen z práce (jednalo se o formu trestu). O dva roky později se stal členem ilegální odborové organizace, mezi jejíž členy patřili i Bogdan Borusewicz, Andrzej Gwiazda, Krzysztof Wyszkowski, Lech Kaczyński, Anna Walentynowiczová, Antoni Sokołowski a jiné budoucí osobnosti polské politické scény.\n\nDne 14. srpna 1980, v době kdy začaly protesty v Gdaňských loděnicích, byl Wałęsa v čele těchto protestů, které se z Gdaňsku rozšířily do celého Polska, a nepřímo zahájily rozpad východního bloku. Poté, co polská vláda částečně ustoupila požadavkům loďařů a dovolila jim zakládat odborové organizace, se Wałęsa stal odborovým předákem. Tuto funkci zastával do 13. prosince 1981, kdy byl zatčen na základě stanného práva vyhlášeného polským vůdcem Jaruzelskim. Propuštěn byl až 14. listopadu 1982, po 11 měsících ve vězení. Roku 1983 se vrátil do loděnic na post řadového elektrotechnika a zároveň byl nominován na Nobelovu cenu míru, kterou skutečně dostal. Lech Walesa si cenu osobně v Oslu nepřevzal, protože se obával, že by mu komunistický režim neumožnil návrat zpět do Polska. Nobelovu cenu míru proto převzala v zastoupení jeho manželka Danuta.\n\nV rozmezí let 1987–1990 vedl pololegální zákonný výbor odborových organizací v Gdaňských loděnicích a v roce 1988 znovu vyhlásil stávku s cílem zlepšit postavení Solidarity v Polsku. Po osmdesáti dnech vláda souhlasila s jednáním, kterými Wałęsa dosáhl přibližně to, co požadoval. Solidarita se stala de facto legitimní nekomunistickou politickou stranou Polska, a vyhrála první volby v roce 1989. Jednalo se o první nekomunistický politický útvar v sovětském bloku.\n\nV tuto chvíli už Wałęsovi nic nebránilo začít s realizací přestavby Polska, které sice stále teoreticky bylo komunistickým státem, ale vyjednaná koaliční vláda s bývalou komunistickou stranou vedly k dalším demokratickým ústupkům.\n\n15. listopadu 1989 došlo k prvnímu kontaktu nové vlády s USA.\n\n9. prosince 1990 vyhrál prezidentské volby a prezidentem nekomunistického Polska byl až do roku 1995. Jeho éra se vyznačovala bouřlivou výměnou vlád každý rok. Sám Wałęsa proslul jako kritik, kterému se pořád něco nelíbí. Kromě toho se vyskytly problémy s ekonomickou transformací země. V roce 1995 byl ve druhém kole prezidentských voleb poražen Aleksandrem Kwaśniewským.\n\nV roce 2000 se pokoušel znovu kandidovat do prezidentského úřadu, dostal ovšem necelé 1 %. V roce 2006 pro politické neshody ze Solidarity vystoupil. Odborům vytýkal především podporu politické strany Právo a spravedlnost Lecha a Jarosława Kaczyńských. Po ukončení prezidentury se věnuje politicky zaměřeným přednáškám na evropských univerzitách.\n\nV roce 2011 odmítl převzít nejvyšší litevské státní vyznamenání a uvedl, že vyznamenání převezme až poté, co se zlepší postavení polské menšiny v Litvě. Polsko-litevské vztahy jsou už delší dobu napjaté, protože litevské úřady omezují používaní polštiny a snaží se politevštit polská příjmení.\n\nWałęsa vedl dlouholeté politické spory s Jarosławem Kaczyńským a kritizoval jeho konzervativní stranu Právo a spravedlnost (PiS), která podle Wałęsy „jedná v rozporu se zájmy Polska, proti...svobodě a demokracii“. Po vítězství PiS v parlamentních volbách v roce 2015 se znovu objevila obvinění týkající se Kauzy „Bolek“.\n\nV srpnu 2017 několik nositelů Nobelovy ceny za mír včetně Wałęsy vyzvalo Saúdskou Arábii, aby propustila čtrnáct mladých lidí odsouzených k trestu smrti za účast na protivládních protestech během arabského jara v letech 2011 a 2012.\n\nNěkteré dokumenty, odtajněné v roce 2008, podezřívají Wałęsu ze spolupráce s polskou tajnou policií, u které byl údajně veden jako „Bolek“. Toto podezření se potvrdilo 17. února 2016 a znovu 30.1. 2017, kdy Institut národní paměti (IPN) získal z pozůstalosti bývalého ministra vnitra Czesława Kiszcaka (1925–2015) dva svazky dokládající tuto spolupráci v letech 1970–1976 s Wałęsovým vlastnoručním podpisem. Wałęsa popřel autentičnost těchto materiálů, spis agenta někdejší polské tajné komunistické policie pod krycím jménem Bolek prozkoumali grafologové a dospěli k závěru, že agentovo písmo je shodné s písmem polského exprezidenta Lecha Wałęsy. Ačkoli Wałęsu polský soud očistil v roce 2000, sám Wałęsa podpis spolupráce vzápětí přiznal. Uvedl ale, že mělo jít o „fiktivní spolupráci“ a že tak učinil na základě prosby agenta kontrarozvědky, který pouze potřeboval získat důvod pro vyúčtování chybějících finančních prostředků na operativní práci.\n\nV roce 2017 začal být Wałęsa vyšetřován Institutem národní paměti (IPN) kvůli podezření z křivé výpovědi pod přísahou. Podle některých komentátorů za vyšetřováním stojí Wałęsův dlouholetý konflikt s šéfem vládnoucí strany Právo a spravedlnost (PiS) Jaroslawem Kaczyńským.\n\n10. května 2004 bylo mezinárodní letiště v Gdaňsku přejmenováno na „Letiště Lecha Wałęsy“ (dokonce logo letiště se skládá i z Wałęsova podpisu).\n\n"}
{"id": "89177", "url": "https://cs.wikipedia.org/wiki?curid=89177", "title": "Koprofágie", "text": "Koprofágie\n\nKoprofágie (z řeckých slov \"copros\" „výkal“ a \"phagein\" „jíst“) je označení pro pojídání výkalů.\n\nŽivočicha živícího se výkaly označujeme jako koprofága. U řady druhů živočichů jde o jejich přirozené chování. Mezi koprofágy patří mnoho druhů hmyzu, především much a brouků. Mouchy, zejména ze skupiny bzučivek, kladou na výkaly vajíčka. Výkaly pak slouží jako potrava vylíhnutým larvám. Z brouků patří ke koprofágním druhům mnozí chrobáci a vrubouni. Některé druhy včetně vrubouna posvátného, vytváří z trusu kuličky, které odvalí do předem vyhrabané díry v zemi. Tam na trus vykladou vajíčko. Larva se poté výkalovou kuličkou živí.\nMezi obratlovci je koprofágie známa u některých ryb, např kaložrouta skvrnitého, plazů, ptáků i savců. Ze savců se např. zající a králíci živí vlastním kašovitým trusem, který poté znovu prochází trácící soustavou a je posléze vyloučen ve formě tuhých bobků. Také mláďata koalů často žerou kašovitý trus své matky, obsahující natrávené eukalyptové listy. Podobně se chovají i někteří býložraví plazi, např. scink šalomounský.\n\nU lidí je pojídání výkalů, není-li vynuceno okolnostmi (zasypání v lavině apod.), hodnoceno jako parafilie (sexuální úchylka), typ koprofilie (koprolagnie).\n\n\n"}
{"id": "89183", "url": "https://cs.wikipedia.org/wiki?curid=89183", "title": "Moment hybnosti", "text": "Moment hybnosti\n\nMoment hybnosti je vektorová fyzikální veličina, která popisuje rotační pohyb tělesa.\n\nMoment hybnosti se určuje vzhledem k bodu nebo ose.\n\nMoment hybnosti bývá také označován jako kinetický moment, impulsmoment nebo točivost (starší literatura).\n\n\nMoment hybnosti formula_1 hmotného bodu vzhledem k počátku soustavy souřadnic je určen vektorovým součinem jeho průvodiče formula_3 a hybnosti formula_4,\n\nVyjdeme-li ze vztahu formula_6 pro moment síly, pak lze provést následující úpravu\nkde formula_3 je polohový vektor, formula_9 je rychlost, formula_10 je hmotnost (hmotného bodu), formula_11 je hybnost, formula_12 je moment síly, formula_1 je moment hybnosti, formula_14 je síla. Při výpočtu bylo využito skutečnosti, že vektorový součin formula_15, tzn. v rovnici člen formula_16, je roven nule, a proto jej můžeme k rovnici bez obav přičíst. Tím bylo možno následně použít vzorec pro derivaci vektorového součinu.\n\nPředchozí vztah lze slovně popsat tak, že změna momentu hybnosti vzhledem k danému bodu formula_17 je co do velikosti i směru rovna momentu síly (vzhledem k témuž bodu), který na hmotný bod působí.\n\nV soustavě hmotných bodů platí pro formula_18-tý hmotný bod podle vztah formula_19. Z vlastností momentu síly pak plyne\nkde formula_21 představuje celkový moment hybnosti.\n\nS využitím druhého Keplerova zákona lze vyjádřit vztah mezi plošnou rychlostí formula_22 a momentem hybnosti jako\n\nPři kruhovém pohybu lze rychlost vyjádřit jako formula_24. Moment hybnosti soustavy formula_25 hmotných bodů vzhledem k těžišti lze pak vyjádřit vztahem\nkde formula_27 označuje polohu formula_18-tého hmotného bodu s hmotností formula_29 vzhledem k těžišti a formula_30 je úhlová rychlost pohybu tělesa kolem osy rotace jdoucí těžištěm.\n\nPoužitím dvojitého vektorového součinu dostaneme\nMoment hybnosti tělesa vzhledem k těžišti má tedy dvě složky. První má směr úhlové rychlosti, tedy směr osy rotace, druhá má ale jiný směr. Moment hybnosti tedy obecně nemá směr rotační osy. Označíme-li složky úhlové rychlosti formula_30 vzhledem k libovolné soustavě souřadnic s počátkem v těžišti a pevně spojené s tělesem jako formula_33 a složky průvodiče formula_27 jako formula_35, můžeme předchozí vztah rozepsat do složek. Z vyjádření momentu setrvačnosti formula_36 pak lze získat\nkde formula_40 jsou momenty setrvačnosti k formula_18-té ose a formula_42 jsou deviační momenty.\n\nPokud vztáhneme složky momentu hybnosti k soustavě souřadnic totožné s hlavními osami centrálního elipsoidu setrvačnosti, deviační momenty vymizí, a složky momentu hybnosti vzhledem k hlavním osám budou\n\nPokud se těleso otáčí kolem osy, která je totožná s jednou z hlavních os setrvačnosti nebo kolem pevné osy, jsou složky úhlové rychlosti k osám kolmým k rotační ose nulové a moment hybnosti lze zapsat jako\n\nMoment setrvačnosti je možno brát jako symetrický tenzor druhého řádu podle formule\n(řecké indexy označují tři složky tenzorů, symbol formula_48 označuje Kroneckerovo delta ). Moment hybnosti tělesa je potom možno vyjádřit ve tvaru\na rotační energii tělesa ve tvaru\n\nMoment hybnosti tedy nemusí být nutně rovnoběžný s osou rotace, ale pokud nepůsobí vnější síla, zachovává svou velikost a směr. Naopak okamžitá osa rotace může vykonávat složitý precesní pohyb.\n\nPro časový účinek momentu síly můžeme v analogii s impulsem síly získat vztah pro rotační impuls formula_51\n\nPokud je silový moment formula_12 po celou dobu působení stálý, je možné předchozí výraz zjednodušit na tvar\n\nMoment hybnosti má při rotačním pohybu podobný význam jako hybnost při pohybu přímočarém. Tak jako je hybnost součinem hmotnosti a rychlosti v případě translačního pohybu,\ntak je moment hybnosti (tenzorovým) součinem momentu setrvačnosti a úhlové rychlosti v případě rotačního pohybu.\n\nPro celkový moment hybnosti izolované soustavy platí jeden z nejdůležitějších fyzikálních zákonů, zákon zachování momentu hybnosti. Pokud je celkový moment vnějších sil působících na soustavu nulový, tak se její celkový moment hybnosti zachovává. Platí například pro pohyb v poli centrální síly, jako v případě planet obíhajících okolo Slunce (2. Keplerův zákon).\n\nSoučet momentů vnitřních sil v tuhém tělese je roven nule, protože:\n\n1. Dva body na sebe působí silou přitažlivou nebo odpudivou (tzn. má směr shodný se směrem jejich spojnice)\n\n2. Působí-li bod A na bod B, pak bod B působí na bod A silou stejně velikou, ale opačně orientovanou\n\nUvažme tedy vzoreček pro moment sil:\nformula_55 je moment hybnosti formula_18-tého bodu. Mezi formula_18-tým a formula_58-tým bodem působí síla formula_59. Celkový moment vnitřních sil je formula_60. Uvažujme nyní pouze interakci formula_18-tého a formula_58-tého bodu:\nformula_63,\n\nkde formula_64 je spojnice formula_18-tého a formula_58-tého bodu. Dle prvního předpokladu na sebe tyto body působí silou, která je s jejich spojnicí rovnoběžná. A jak známo, vektorový součin rovnoběžných vektorů je roven nule.\n\nV kvantové mechanice je moment hybnosti vždy kvantován. Výsledkem měření jedné komponenty momentu hybnosti (impulsmomentu) můžou být pouze násobky redukované Planckovy konstanty. Kvantován je i kvadrát momentu hybnosti.\n\nZcela novou vlastností je spin částic, vnitřní moment hybnosti určité částice. Na rozdíl od orbitálního impulsmomentu, který byl zmíněn výše, může nabývat komponenta spinu i poločíselných hodnot.\n\nPři zavedení kvantového impulsmomentu vyjdeme z principu korespondence, kvantový impulsmoment je tedy definován takto:\n\nformula_67\n\nZ komutačních relací pro souřadnici a impuls formula_68 lze odvodit komutační relace pro impulsmoment:\n\nformula_69\n\nZ těchto komutačních relací již plyne kvantování impulsmomentu. Pro vlastní vektory kvadrátu impulsmomentu a jeho třetí komponenty platí:\n\nformula_70\n\nformula_71\n\nKde l je nezáporné celé nebo polocelé číslo. Pro určitou hodnotu l může kvantové číslo m nabývat pouze hodnot -l,-l+1...,l-1,l, tedy celkem 2l+1 hodnot.\n\n"}
{"id": "89185", "url": "https://cs.wikipedia.org/wiki?curid=89185", "title": "Benjamin Britten", "text": "Benjamin Britten\n\nBenjamin Britten (22. listopadu 1913, Lowestoft – 4. prosince 1976, Aldeburgh) byl britský skladatel, klasik hudby 20. století.\n\nStudoval na Gresham's School a Royal College of Music. Jeho kompoziční styl byl ovlivněn staroanglickou tvorbou Thomase Weelkese a Henryho Purcella. Byl rovněž inspirován anglickým folklórem, který je však v jeho skladbách přítomen ve velmi stylizované podobě a italskou operou 19. století, především díly Rossiniho.\n\nPro jeho práci je typická spontánnost a invenčnost, připomínající kompoziční lehkost Mozarta či Schuberta. Britten neužíval nové racionální a uměle konstruované skladatelsko-technologické principy. Proto má jeho hudba blíže spíše ke Stravinského neoklasicismu než třeba k Schönbergovi a jeho dodekafonické škole.\n\nSkladatelova tvorba a formální rozpětí jsou rozsáhlé, zahrnuje celkem dvanáct oper, balety i orchestrální a vokálně-instrumentální díla stejně jako skladby komorní pro nejrůznější obsazení. Ještě za svého života získal řadu prestižních ocenění.\n\n\n\n"}
{"id": "89199", "url": "https://cs.wikipedia.org/wiki?curid=89199", "title": "Seznam římských zákonů", "text": "Seznam římských zákonů\n\nSeznam římských zákonů. Tento abecední seznam je neúplný, některé zde uvedené zákony vznikly v západořímské říši až po zániku římské říše, tyto zákony však byly ovlivněny římským právem do té míry, že o nich lze uvažovat jako o nástupcích římského práva.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "89204", "url": "https://cs.wikipedia.org/wiki?curid=89204", "title": "Józef Glemp", "text": "Józef Glemp\n\nJózef Glemp [juzef glemp] (18. prosince 1929 Inowrocław, Polsko – 23. ledna 2013 Varšava) byl kardinál a polský primas.\n\nAbsolvoval Prymasowskie Wyższe Seminarium Duchowne v Hnězdně a také Papežskou lateránskou univerzitu. Kněžské svěcení přijal 25. května 1956.\n\nV letech 1967–1979 byl osobním sekretářem primase Stefana Wyszyńského. Biskupské svěcení přijal 21. dubna 1979 z rukou primase kardinála Stefana Wyszyńského, arcibiskupa a metropolity krakovského Franciszka Macharského a biskupa Jana Obłąka, tehdejšího warmińského pomocného biskupa. Zároveň byl jmenován warmińským biskupem.\n\nO dva roky později 7. července 1981 byl jmenován papežem Jana Pavlem II. arcibiskupem-metropolitou hnězdenským (tuto funkci zastával do roku 1992) i varšavským (do roku 2007), a také primasem polským. Při konzistoři 2. února 1983 byl jmenován kardinálem.\n\nOd března roku 1992 v souvislosti s rozdělením tehdejší personální unie arcibiskupství hnězdensko–varšavského zůstal titul primase při arcibiskupství varšavském Józefu Glempovi. Po roce 2009 se tento titul navrátil a zůstal ve Hnězdně.\n\nDo roku 2004 byl předsedou Polské biskupské konference.\n\nV roce 2009 byl v Polsku natočen film o knězi Jerzym Popiełuszkovi, který byl v roce 1984 zavražděn příslušníky komunistické tajné služby. Primas kardinál Glemp ve filmu hraje sám sebe.\n\nPodle některých tvrzení se tak snažil napravit svůj obraz v očích veřejnosti v souvislosti se svou rolí v kauze Popiełuszko. Glemp dle svědectví pamětníků a Institutu národní paměti spolupracoval s tehdejším komunistickým vedením Polska. Jeho roli ocenil i generál Jaruzelski, když na adresu kardinála prohlásil: „Je to muž, který s námi může v rámci uklidnění situace v zemi spolupracovat.\" Když věřící začali požadovat zahájení procesu beatifikace Popiełuszka, Glemp podle archivů komunistické tajné služby prohlásil: „Dokud budu primasem, proces blahořečení nezačne.\"\n\nKdyž v roce 1987 papež Jan Pavel II. navštívil rodné Polsko, snažily se úřady i primas Glemp zabránit tomu, aby se modlil u Popiełuszkova hrobu. Jan Pavel II. tak ale podle svého přesvědčení učinil.\n\nProces beatifikace začal nakonec až v únoru roku 1997, tedy více než 12 let od Popiełuszkovy mučednické smrti. V souvislosti s premiérou filmu přinesl polský deník Rzeczpospolita informaci, že beatifikace byla oddalována proto, že kardinál Glemp odmítl podat požadovaná svědectví. Vatikán později rozhodl, že bude v procesu pokračovat i bez Glempa.\n\n\n"}
{"id": "89211", "url": "https://cs.wikipedia.org/wiki?curid=89211", "title": "Sedlec-Prčice", "text": "Sedlec-Prčice\n\nSedlec-Prčice je město, které se nachází ve středních Čechách v okrese Příbram (v letech 1960–2006 náleželo souměstí do okresu Benešov). Skládá se ze 36 místních částí, z nichž centrální dvojměstí (Sedlec a Prčice) má městský charakter, dalších 34 přidružených částí jsou vesnice a osady, některé z místních částí jsou tvořeny i více osadami. Má obyvatel. V současnosti je město zřejmě nejvíce proslulé pořádáním tradičního pochodu Praha-Prčice.\n\nPro okolí Sedlce-Prčice se koncem 19. století vžilo pojmenování \"Český Meran\", to proto, že je nápadně podobné krajině kolem italského města Merano. Tak nazval Sedleckou kotlinu asi před 130 lety profesor táborského gymnázia Václav Křížek při školním výletu, srovnával pohled z vrchu s pohledem na alpský sestup k městečku Meran (italsky \"Merano\").\n\nMěsto vzniklo 6. září 1957 sloučením původně samostatných obcí, města Sedlec (dříve též \"Sedlec u Sedlčan, Sedlec na dráze Františka Josefa, Sedlec na dráze Wilsonově, Sedlec u Votic\") a městyse Prčice, které spolu těsně sousedí.\n\nStarší a historicky významnější je Prčice, dokládaná již v 11. století. Náležela pánu Vítkovi z Prčice, od něhož odvozují svůj původ nejstarší české šlechtické rody Vítkovců, resp. Rožmberků, páni z Hradce, páni z Landštejna a páni z Ústí.\n\nMěstečka a jejich okolí byla poznamenána třicetiletou válkou a těžce zasažena neúrodou a hladomorem v letech 1771–1772, který připomínají i kříže a pomníčky v okolí. Zachovala si víceméně dodnes svůj venkovský charakter, zejména kvůli absenci průmyslu způsobené nepřítomností železničního spojení. Železnice Praha - Budějovice byla v 19. století vedena 10–15 km východně od obou městeček, nejbližší železniční stanice je v obci Heřmaničky cca 6 km severovýchodně. Od 19. století do reformy v roce 1961 byl Sedlec okresním městem.\n\nMěsto bylo tragicky zasaženo na konci druhé světové války, kdy 7. května 1945 projíždějící jednotky SS vypálily sedleckou školu, v níž povstalí Češi drželi německé zajatce, a postřílely 21 místních občanů. Událost připomínají pomník v místě neštěstí a společný hrob obětí na sedleckém hřbitově.\n\nHistorická jádra obou částí dvojměstí jsou součástí městské památkové zóny Sedlec-Prčice.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe městě Sedlec na Wilsonově dráze \"(883 obyvatel, město se později stala součástí města Sedlec-Prčice)\" byly v roce 1932 evidovány tyto živnosti a obchody (výběr): poštovní úřad, telefonní úřad, telegrafní úřad, okresní soud, důchodkový kontrolní úřad, četnická stanice, katol. kostel, 3 lékaři, zvěrolékař, notář, 2 autodopravci, Městský biograf, elektrárna, fotoateliér, 4 hostince, 2 hotely (Na Knížecí, Záložna), lékárna, 2 mlýny, pila, Občanská záložna v Sedlci, Okresní záložna hospodářská, školkařsko-semenářské družstvo, zubní ateliér.\n\nVe městě Prčice \"(788 obyvatel, město se později stala součástí města Sedlec-Prčice)\" byly v roce 1932 evidovány tyto živnosti a obchody (výběr): poštovní úřad, telefonní úřad, telegrafní úřad, katol. kostel, synagoga, klášter milosrdných sester, nemocnice, společenstvo smíšených živností, 2 nákladní autodopravci, cihelna, 3 hostince, kamnář, kapelník, továrna na likéry, 3 mlýny, pila, spořitelní a záložní spolek pro Prčice, 2 stavitelé, strojírna, velkostatek.\n\nV obci Divišovice \"(přísl. Dobrošovice, Mrákotice, Vršovice, 417 obyvatel, samostatná obec se později stala součástí města Sedlec-Prčice)\" byly v roce 1932 evidovány tyto živnosti a obchody: 3 hostince, 2 kováři, 2 mlýny, 7 rolníků, obchod se smíšeným zbožím, 3 trafiky.\n\nVe vsi Jetřichovice \"(přísl. Cunkov, Javoří, Alenina Lhota, Moninec, Ounuz, Záhoří a Kozinec, 498 obyvatel, samostatná ves se později stala součástí města Sedlec-Prčice)\" byly v roce 1932 evidovány tyto živnosti a obchody: družstvo pro rozvod elektrické energie pro Jetřichovice, Sánovice a Uhřice, 3 hostince, 3 koláři, 2 kováři, krejčí, obuvník, plletárna, 2 řezníci, 2 obchody se smíšeným zbožím, švadlena, 2 trafiky, velkostatek.\n\nV obci Měšetice \"(přísl. Lidkovice, 347 obyvatel, samostatná obec se později stala součástí města Sedlec-Prčice)\" byly v roce 1932 evidovány tyto živnosti a obchody: bednář, 2 hostince, kolář, kovář, lihovar, mlýn, rolník, trafika, velkostatek.\n\nV obci Přestavlky \"(přísl. Dvorce, Kvašťov, Rohov, Staré Mitrovice, Víska, Záběhlice, 662 obyvatel, samostatná obec se později stala součástí města Sedlec-Prčice)\" byly v roce 1932 evidovány tyto živnosti a obchody: 2 cihelny, družstvo pro rozvod elektrické energie v Přestavlkách, holič, 3 hostince, kolář, kovář, 2 mlýny, škrobárna, 2 švadleny, 4 trafiky, velkostatek.\n\nV obci Uhřice \"(přísl. Boletín, 167 obyvatel, samostatná obec se později stala součástí města Sedlec-Prčice)\" byly v roce 1932 evidovány tyto živnosti a obchody: hostinec, družstevní lihovar, 2 mlýny, 2 pily, 3 rolníci, švadlena, trafika, truhlář, velkostatek, zámečník.\n\nMěsto Sedlec-Prčice se skládá z třiceti šesti částí na patnácti katastrálních územích:\n\nDopravní síť\nVeřejná doprava 2012\n\n\n"}
{"id": "89226", "url": "https://cs.wikipedia.org/wiki?curid=89226", "title": "Česká expedice", "text": "Česká expedice\n\nČeská expedice bylo centrum českého obrozeneckého hnutí v době jeho počátku a to jako pražské nakladatelství, knihkupectví a antikvariát. \n\nZaložil je 1790 v návaznosti na zrušené Svatováclavské nakladatelství vydavatel a novinář Václav Matěj Kramérius. Po jeho smrti edici několik let řídil přítel zesnulého, literát Jan Rulík. Později ji převzal Kramériův syn, Václav Rodomil Kramerius, který již tolik úspěšný jako otec nebyl, a celé nakladatelství prodal Schönefeldovi, od kterého se jeho otec osamostatnil.\n"}
{"id": "89230", "url": "https://cs.wikipedia.org/wiki?curid=89230", "title": "Golem (zdravotnický modul)", "text": "Golem (zdravotnický modul)\n\nGolem je typ speciálního zdravotnického modulu vyrobený firmou KOV Velim pro Zdravotnickou záchrannou službu hlavního města Prahy. Vůz mají záchranáři k dispozici od roku 2006. Jako druh zdravotnické zástavby pro hromadná neštěstí není zařazen mezi žádnou z tříd sanitních vozidel. Tento modul je schopen zasahovat u zranění většího počtu lidí a po svém „rozbalení“ je schopen pojmout až 12 těžce zraněných na lůžkách s kyslíkovými přípojkami a množství dalších lehce zraněných. Jde o český vynález, který nemá ve světě obdoby. Modul obsahuje štábní a dispečerské pracoviště, dále pak strojovnu, sociální zařízení pro záchranáře včetně sprchy, úložný prostor a především třídicí pracoviště.\n\nŠtábní pracoviště slouží primárně jako prostor pro koordinaci práce jednotlivých složek integrovaného záchranného systému na místě zásahu a nachází se uvnitř, pod dispečerským pracovištěm.\n\nDispečerské pracoviště je umístěno ve výsuvné prosklené části na střeše modulu a slouží pro řízení provozu na místě zásahu a třídění zraněných a jejich převozu do zdravotnických zařízení. Obsahuje zařízení pro dvojici operátorek. Zároveň má odtud vedoucí zásahu vizuální přehled o situaci na místě zásahu a díky výpočetní a komunikační technice může sledovat i stav volných míst v okolních nemocnicích a hlášení hasičů či policie.\n\nTřídicí prostor se nachází pod výsuvnými bočnicemi návěsu a slouží jako prostor pro třídění obětí neštěstí, prvotní zajištění jejich životních funkcí a ošetření na místě zásahu před přesunem do zdravotnických zařízení. Je vybaveno dvanácti přípojnými místy na rozvody medicinálního kyslíku a potřebnými prostředky pro práci zdravotnického personálu na místě zásahu.\n\nStrojovna obsahuje mimo vlastní elektrický agregát také topení, klimatizační jednotku, elektrorozvaděče a především zásobníky potřebných médií. Jde o nádrž na 600 l nafty, dále pak nádrže na 800 l čisté a 1200 l odpadní vody a nádrž na kyslík. Po modulu je rozvedena elektřina o napětí 12, 24, 230 a 400 V.\n\nVůz i s řidičem je v pohotovosti 24 hodin denně. Na místo zásahu se dostane po předem naplánovaných trasách. Modul zvládne uvést do stavu použitelnosti jeden člověk během chvíle. Na místě zásahu je díky tomu k dispozici zázemí, veškerá potřebná technika, lékařské přístroje a zásoby zdravotnického materiálu, vody a kyslíku.\n\n"}
{"id": "89231", "url": "https://cs.wikipedia.org/wiki?curid=89231", "title": "Slavistika", "text": "Slavistika\n\nSlavistika je akademická disciplína, která se zabývá Slovany osídlenými zeměmi, slovanskými jazyky, literaturou a kulturou. Osoby, které se této činnosti věnují, jsou označováni jako slavisté.\n\nSlavistika se objevila koncem 18. století a počátkem století devatenáctého, byla přirozeným důsledkem kulturního a jazykového rozvoje několika slovanských národů (západních a později i jižních), které byly součástí mnohonárodnostních říší (Rakousko-Uhersko, Osmanská říše, Rusko), v rámci kterých čelily asimilačním tlakům a integračním vlivům kulturních center používajících jiného jazyka a kultury. Slavisté ve svých teoriích šířili myšlenku slovanské vzájemnosti a nezřídkakdy považovali Slovany za jednotný národ s několika plemeny, či skupinami. Propagace a šíření kultury jednotlivých slovanských národů se stalo významnou politickou zbraní, která například v Čechách a na Moravě vystupovala v protikladu k tehdejší monarchii a poukazovala na rozvoj slovanských národních států (například Bulharsko od roku 1878). Mezi prvními slavisty byl český spisovatel Josef Dobrovský.\n\nVývoj slavistiky je možné rozdělit na různá období. Do roku 1876 působili slavisté, kteří se soustředili na shromažďování a publikaci písemných památek sepsaných slovanskými jazyky. Jejich cílem bylo jazyk, který byl mnohdy již mnohem méně užívaný a postupně vytlačovaný dominantní řečí a kulturou, která přicházela z centra říše, obnovit, modernizovat a popularizovat. V této době se v mnohých jazycích začínají objevovat první psaná díla, vycházely soubory lidových písní a sepisovala se pravidla moderního pravopisu. Další období, které končí první světovou válkou, je pak časem, kdy došlo k akceleraci těchto proudů. Slovanská filologie i lingvistika se rychle rozvíjela, spolu s tím, jak se obohatil kulturní život v jednotlivých zemích se slovanskými národy. Po druhé světové válce se slavistika začala objevovat na mnohých univerzitách různých států. Slavisté se zaměřili na dokumentaci jednotlivých regionálních odlišností, dokumentaci různých dialektů slovanských jazyků. Vzhledem k odstranění společného nepřítele a vytvoření slovanských národních států se však zájem o slavistiku a kulturu jednotlivých slovanských národů přestal stávat aktuálním, později opadl ještě například z politických důvodů, či díky podmínkám nové doby.\n\n"}
{"id": "89232", "url": "https://cs.wikipedia.org/wiki?curid=89232", "title": "Seznam esperantských časopisů", "text": "Seznam esperantských časopisů\n\nCelkem vychází asi 110 esperantských časopisů.\n\nMezi nejdůležitější esperanstké časopisy patří:\n\n\n"}
{"id": "89233", "url": "https://cs.wikipedia.org/wiki?curid=89233", "title": "Kozomín", "text": "Kozomín\n\nKozomín je obec okresu Mělník. Leží 6 km východně od města Kralupy nad Vltavou v nadmořské výšce 265 m n. m. V obci žije obyvatel.\n\nPrvní písemné zprávy o obci jsou datovány okolo roku 1400.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci se nachází památkově chráněný morový sloup z roku 1777.\n\nDopravní síť\nVeřejná doprava 2012\n\n"}
{"id": "89239", "url": "https://cs.wikipedia.org/wiki?curid=89239", "title": "Sign of the Hammer", "text": "Sign of the Hammer\n\nSign of the Hammer je čtvrté studiové album americké heavymetalové skupiny Manowar vydané v roce 1984.\n\nPřestože bylo vydáno ve stejném roce jako předchozí Hail to England, má tato deska hudebně a zvukem blíže spíše ke dvěma prvním album skupiny. Zvláště patrný je hutný zvuk kytar a výraznější bicí. Úvodní \"All Men Play on 10\" je středně rychlá píseň textově orientovaná, stejně jako titulní \"Sign of the Hammer\", na šíření pravého heavy metalu, což Manowar považují za své poslání. Za zmínku stojí také \"Mountains\", první power metalová balada v tvorbě skupiny, po které následovaly další téměř na všech následujících albech. Po tradičním sólu na basovou kytaru Joey DeMaia ve skladbě \"Thunderpick\" se deska uzavírá epickou \"Guyana (Cult of the Damned)\" s textem inspirovaným masovou sebevraždou z roku 1978 v Chrámu lidu, který vedl reverend Jim Jones.\n\n\nAutor všech skladeb Joey DeMaio. Autory \"The Oath\" jsou Joey DeMaio a Ross The Boss.\n\n"}
{"id": "89240", "url": "https://cs.wikipedia.org/wiki?curid=89240", "title": "Topologie", "text": "Topologie\n\nTopologie (z řeckého \"topos\" - místo a \"logos\" - studie) je obor matematiky, opírající se o velmi obecný výklad pojmu prostor (topologický prostor). Studuje takové vlastnosti útvarů, které se nemění při oboustranně spojitých transformacích („blízké“ body se transformují opět v „blízké“ body).\n\nV topologii nezáleží na geometrických vlastnostech, závislých na vzdálenosti, křivosti a podobně. Z hlediska topologie lze například v rovině považovat čtverec a kruh za rovnocenné, ale úsečku a kružnici nikoliv. Podle metod, kterými topologie studuje topologické útvary, se rozlišuje topologie algebraická (též kombinatorická) a topologie množinová.\n\nTento článek pojednává o vědě jménem topologie, která studuje topologické prostory. Pojmem topologie se však také označuje topologická struktura množiny: Je-li formula_1 topologický prostor, pak se formula_2 nazývá topologie na množině formula_3.\n\nTopologie vznikla jako důsledek zkoumání některých problémů v geometrii. Článek Leonarda Eulera, ve kterém je popsán problém \" sedmi mostů v Königsbergu\", je považován za první topologický výsledek.\n\nTermín „topologie“ vznikl v Německu. V roce 1847 ho Johann Benedict Listing použil ve svém článku \"Vorstudien zur Topologie\" poté, co jej již 10 let používal v korespondenci.\n\nModerní topologie nicméně nestaví na geometrii, ale teorii množin vytvořené Georgem Cantorem na konci 19. století. Cantor totiž kromě základních pojmů teorie množin zkoumal i množiny bodů v euklidovských prostorech jako součást svého výzkumu Fourierových řad.\n\nHenri Poincaré ve své publikaci \"Analysis Situs\" roku 1895 zavedl pojmy homotopie a spojitá deformace a tím položil základy algebraické topologie.\n\nV roce 1906 zavedl Maurice Fréchet ve snaze sjednotit práce Cantora a dalších pojem metrický prostor. Metrické prostory jsou dnes považovány za speciální případ topologických prostorů. V roce 1914 Felix Hausdorff zavedl pojem „topologický prostor“ (tehdy tím však nazýval to, co se dnes nazývá Hausdorffův prostor). Dnes se za „topologické prostory“ považují zobecnění Hausdorffových prostorů definované Kazimierzem Kuratowskim roku 1922.\n\nTopologické prostory se vyskytují ve většině odvětví matematiky. Tím se topologie stala jednou ze sjednocujících disciplín matematiky (tak jako třeba teorie kategorií). \"Obecná topologie\" studuje některé vlastnosti prostorů, například souvislost, kompaktnost a spojitost. \"Algebraická topologie\" potom využívá algebru, především grupy ke studiu topologických prostorů a zobrazení mezi nimi.\n\nMotivací je fakt, že mnoho geometrických problémů nezávisí na přesném tvaru objektů, ale jen na vztazích, které mezi sebou objekty mají. Například kružnice a čtverec mají některé společné vlastnosti: Jsou to jednodimenzionální objekty (z topologického pohledu) a dělí plochu na dvě části.\n\nJeden z prvních topologických článků napsal Leonhard Euler. Ukázal, že není možné najít cestu v Königsbergu, tak aby procházela přes každý z tamních sedmi mostů právě jednou. Důkaz byl nezávislý na délce mostů a na vzdálenostech mezi nimi. Důležité bylo jen to, které ostrovy mosty spojují. Zobecnění tohoto problému dalo základ dalšímu odvětví matematiky, teorii grafů.\n\nKdyž chceme abstrahovat od přesných vzdáleností, nutně musíme najít vlastnosti, na kterých je řešení problému závislé. Tím dojdeme k pojmu \"topologicky ekvivalentní\".\nIntuitivně řečeno jsou dva prostory topologicky ekvivalentní, pokud může být jeden deformován na druhý, aniž by se při tom roztrhl nebo spojil. Obrázek vpravo ukazuje, jak lze tímto způsobem deformovat hrníček na pneumatiku.\n\n\n\n\n"}
{"id": "89243", "url": "https://cs.wikipedia.org/wiki?curid=89243", "title": "Zdymadlo Hořín", "text": "Zdymadlo Hořín\n\nZdymadlo Hořín je součást laterálního plavebního kanálu Mělník – Vraňany, ve směru toku Vltavy následuje po zdymadlu Miřejovice, překonává výšku vzdutí Vraňanského jezu. Překonávaný spád je 8,5 m; zdymadlo tak tvoří nejvyšší plavební stupeň v úseku Praha - Mělník. Dílo projektoval František Sander. Zdymadlo je technická památka.\n\nDo provozu bylo uvedeno v roce 1905. Sestává ze dvou plavebních komor umístěných vedle sebe. Rozměry komor činí 137 × 20 metrů a 73 × 11 metrů. Plnění i vyprazdňování komor vodou probíhá pomocí obtokových kanálů podél celé jejich délky. Část původního technického vybavení zdymadla je vystavena vedle plavebních komor. V současnosti jsou ovládací mechanismy hydraulické a počítačově řízené. V roce 1996 byla uvedena do provozu malá vodní elektrárna s Francisovou turbínou o výkonu 30 kW. Původní Francisovu turbínu z počátku 20. století lze zhlédnout v expozici vodních motorů Technického muzea v Brně.\n\nV červnu 2019 zahájeny stavební úpravy plavební komory, při kterém bude přidáni zdvihací mechanismus, který umožní proplout vyšším lodím. Po dobu rekonstrukce je most vedoucí po zdymadle úplně uzavřen a je proto zaveden přívoz od nedalekého ústí kanálu do Labe na pravý břeh Labe. Plánované dokončení stavebních prací je rok 2021\n\n"}
{"id": "89247", "url": "https://cs.wikipedia.org/wiki?curid=89247", "title": "Telecké jezero", "text": "Telecké jezero\n\nTelecké jezero ( , nebo ), je jezero na severovýchodě Altaje v Altajské republice v Rusku. Leží v tektonické propadlině mezi hřbety Altyntu a Korbu. Má rozlohu 223 km². Je 77,7 km dlouhé a maximálně 5,2 km široké. Průměrně je hluboké 174 m a dosahuje maximální hloubky 325 m. Nadmořská výška hladiny jezera je 436 m.\n\nJezero obklopují hory vysoké na severu 800 až 1 300 m a na jihu 1 900 až 2 400 m. Břehy jsou příkré a skalnaté.\n\nKotlina jezera se skládá ze dvou částí, jižní protáhlé z jihu na sever (délka 48 km) a severní protáhlé z východu na západ (délka 30 km), které jsou rozdělené podvodním hřbetem (délka 2,3 km a šířka 0,6 až 0,8 km), který vystupuje ze dna do výšky 211 m. Dno je pokryté šedým jílem, u břehů kamenité.\n\nDo jezera ústí 70 řek. Největší jsou Čulyšman, Kyga, Kokši a Velká Čili. Odtéká řeka Bija. Zdroj vody je smíšený s převahou sněhového (asi 50 %) a dešťového (35 %). 97% přírůstku vodní bilance tvoří přítok řek (především \"Čulyšman\" 70 %), 3 % tvoří atmosférické srážky. 98% úbytku vodní bilance připadá na řeku \"Biju\" a 2% na vypařování z vodní hladiny. Rozsah kolísání úrovně hladiny je průměrně 3,58 m za rok. Nejvyšší je na konci května a začátku června. Na jezeře jsou časté větry. „Věrchovka“ je jižní vítr, který vytváří vlny vysoké až 2 m a je obvykle doprovázen jasným počasím. „Nizovka“ je severní vítr, který přináší deště.\n\nVoda je sladká, bohatá na kyslík. Průzračnost dosahuje 6 až 14 m. V létě je teplota vody na povrchu 17 až 18 °С (v jižní části 19 až 24 °С), v hloubce (pod 100 m) pak 2,7 až 4,0 °С.V zimě se voda ochlazuje na 2,3 °С (dokonce i u dna). Zamrzá v severní části v listopadu, v jižní části v lednu. V některých letech nezamrzá vůbec. Rozmrzá na konci dubna nebo na začátku května. Led je nestálý.\n\nNa jezeře je rozvinuté sportovní rybářství (lipani, telečtí sízy, okouni, tajmeni).\n\nNa břehu leží vesnice Artybaš, Jogač s turistickou chatou a Jajlju (26 km od odtoku \"Biji\"), ve kterém sídlí centrální správa Altajské rezervace a Telecká jezerní stanice.\n\n"}
{"id": "89252", "url": "https://cs.wikipedia.org/wiki?curid=89252", "title": "Tandovo", "text": "Tandovo\n\nTandovo ( ) je jezero v Novosibirské oblasti v Rusku. Leží severovýchodně od jezera Čany. Má rozlohu 87,8 km². Dosahuje maximální hloubky 2,8  m.\n\nBřehy na východě při ústí řeky Tandovky jsou vysoké 5 až 8 m.\n\nZ východu do jezera ústí řeka Tandovka. Rozsah kolísání úrovně hladiny je 1,2 m. Zamrzá na začátku listopadu a rozmrzá v květnu. Voda je mírně slaná.\n"}
{"id": "89255", "url": "https://cs.wikipedia.org/wiki?curid=89255", "title": "Tambukanské jezero", "text": "Tambukanské jezero\n\nTambukanské jezero ( nebo ), je hořkoslané jezero na severním Kavkaze na hranici Stavropolského kraje a Kabardsko-Balkarska v Rusku. Má rozlohu 1,87 km². Je hluboké 1,5 až 3,1 m.\n\nNa dně jezera pod solankou leží mocná vrstva jílového bahna. Obsahuje sulfáty a chloridy, sodné a hořečnaté, s mineralizací 50 až 60 g/l. Využívá se především k léčení v bahenních lázních Kavkazských minerálních vod. 12 km od jezera se nachází město Pjatigorsk.\n"}
{"id": "89256", "url": "https://cs.wikipedia.org/wiki?curid=89256", "title": "Čulyšman", "text": "Čulyšman\n\nČulyšman ( ) je řeka na Altaji v Altajské republice v Rusku. Je 241 km dlouhá. Rozloha povodí je 16 800 km².\n\nNa horním toku teče Čulyšmanskou pahorkatinou, kde protéká řadou jezer (největší je Džulukul). Poté protéká hlubokou dolinou mezi \"Čulyšmanskou pahorkatinou\" a Ulaganskou planinou a ústí do Teleckého jezera.\n\nZdroj vody je smíšený s převahou sněhového. Vyšší stav vody je od května do září. Průměrný průtok je 158 m³/s. Zamrzá od konce října do začátku prosince a rozmrzá od konce března do začátku května. Hlavní přítok je Baškaus.\n"}
{"id": "89260", "url": "https://cs.wikipedia.org/wiki?curid=89260", "title": "Šápúr II.", "text": "Šápúr II.\n\nŠápúr II. (309 – 379, Bíšápúr, Írán) byl perský velkokrál z rodu Sásánovců vládnoucí v letech 309–379. Jeho otcem byl král Hormizd II. (vládl 302–309), matkou jedna z královských konkubín. Doba Šápúrova panování se vyznačovala řadou úspěchů ve válkách s římskou říší a etniky na východě, ale také vnitřním neklidem, vyvolaným téměř čtyřicetiletým pronásledováním křesťanů.\n\nPo smrti Šápúrova otce Hormizda II. došlo v perské říši ke zmatkům. Velmoži nejprve svrhli a zavraždili nejstaršího Hormizdova syna Ádhar Narséa (vládl krátce roku 309), dalšího ze synů oslepili a třetího, Hormizda, uvrhli do vězení (tomu se po třinácti letech podařilo uprchnout k Římanům). Trůn byl vyhrazen pro ještě nenarozené dítě jedné z manželek Hormizda II., židovky Ifry Hormizd. Podle tradice připevnili dvořané korunu na břicho těhotné matky a ihned po narození se Šápúr stal automaticky perským králem – asi jediným panovníkem v dějinách, jenž byl „korunován“ již před svým zrodem. Vládní záležitosti vedla zpočátku královna-matka a její druhý muž Bahrám Kušánský spolu s perskými velmoži. V šestnácti letech byl pak Šápúr – zřejmě u příležitosti stoletého trvání sásánovské monarchie – slavnostně nastolen na trůn; o jeho dětství jinak chybí jakékoli doklady.\n\nZa Šápúrovy vlády se stal zarathuštrismus de facto státním náboženstvím a byla dokončena kodifikace Avesty, sbírky zarathuštrovských liturgických a posvátných textů. V reakci na christianizaci římské říše za Konstantina Velikého zahájil král koncem třicátých let perzekuci křesťanů, v níž pokračoval ještě jeho nástupce Ardašír II. Na křesťany se pohlíželo jako na exponenty římské politiky, neboť římští panovníci se sami chápali jako hlavy všech svých souvěrců. Při pronásledování zahynuly četné prominentní osobnosti, včetně hlavy perských křesťanů, seleukijského biskupa Šimona bar Sabbá’é. Že tato opatření byla motivována čistě politicky, ukazuje i fakt, že židé nijak diskriminováni nebyli.\n\nŠápúr II. si získal první vojenské ostruhy při výpravách proti Arabům, kteří ve třicátých letech ohrožovali mezopotámské pohraničí říše. Už tehdy se projevilo nejen jeho mimořádné velitelské nadání, ale i jeho nemilosrdnost – poraženým nájezdníkům dával prý provrtávat lopatky, což mu vyneslo v arabské tradici přídomek \"Dhu-’l-aktáf\", Pán plecí. Renomé úspěšného vojevůdce si však Šápúr vysloužil až jinými vojenskými akcemi – válkami s římskou říší.\n\nOd uzavření míru mezi císařem Diocletianem a králem Narsé (297/298) vládl na římsko-perské hranici klid – Sásánovci i Římané byli příliš zaměstnáni svými vnitřními problémy, než aby mysleli na vojenské akce. Protože však ustanovení mírové smlouvy byla značně nevýhodná pro perskou stranu (důsledek Narséovy porážky), bylo jen otázkou času, kdy se Peršané pokusí o odvetu. Králové Hormizd II. a Ádhar Narsé panovali příliš krátce, aby na ni mohli pomýšlet, a za Šápúra II. dlouho řídili stát poručníci – teprve ve třicátých letech bylo proto možné zahájit ofenzivní politiku vůči Římu. Roku 337 porušil Šápúr jednostranně mír a zahájil konflikt trvající 26 let (337–363).\nO těchto bojích je k dispozici relativně dost zpráv, především z pera římského historika Ammiana Marcellina, který se válek přímo zúčastnil jako důstojník, ale i z kroniky Zosimovy a Sozomenovy či z pramenů východních (arabských a perských).\n\nŠápúrovi se po smrti Konstantina Velikého podařilo nejprve anektovat Arménii, ztracenou pro Peršany asi již v dobách Bahráma II. Brzy nato se král se střídavým štěstím pokoušel dobýt strategicky významné římské opěrné body v Mezopotámii – Singaru, Nisibis (toto město třikrát marně obléhal) a Amidu (zde utrpěl kolem roku 344 porážku).\n\nAčkoli Constantius II., prostřední syn Konstantina Velikého a od roku 337 vládce východní části impéria, musel strpět řadu porážek, nedosáhl Šápúr II. větších územních zisků. Jeho vojenská síla zjevně nedostačovala k tomu, aby dobyté kraje natrvalo udržel ve své moci. Boje byly přerušeny roku 350, kdy do východních krajů sásánovské říše vpadly nomádské kmeny, z nichž jmenovitě známe Chionity. Teprve když bylo toto nebezpečí zažehnáno, mohl se Šápúr opět zabývat situací na západní hranici. Chionitský král Grumbatés se stal mezitím jeho spojencem.\n\nConstantius a Šápúr spolu zpočátku vyjednávali o míru, rozhovory však uvázly na mrtvém bodě a brzy nato byly obnoveny bojové operace. Roku 359 přitáhl perský král k pevnosti Amida, o níž se zápasilo již ve čtyřicátých letech, a po třiasedmdesátidenním obléhání se mu ji podařilo dobýt. Následně padla Singara a další římské kastely na pomezí, avšak Constantius se chytře vyhýbal rozhodnému střetnutí – to nakonec Šápúra přimělo ofenzivu zastavit (zřejmě jej ovlivnily i nepříznivé věštby).\n\nV roce 363 vpadl Constantiův nástupce Julianus Apostata se silným vojskem do Mezopotámie a pronikl až k hradbám sásánovského hlavního města Ktésifóntu, ležícího jižně od dnešního Bagdádu. Tentokrát se rozhodnému střetnutí vyhýbal Šápúr a Římané tak udeřili do prázdna. Julianus musel brzy nastoupit zpáteční pochod, v jehož průběhu byl v bezvýznamné šarvátce zabit. Jeho nástupce Jovianus neviděl jinou možnost než s Peršany uzavřít mír, jinak hrozilo, že se zaplete do pozičních bojů na cizím území. Mírová smlouva byla pro Šápúra velmi výhodná – Římané mu museli odstoupit všechny državy, jež kdysi dobyl Diocletianus, a zavázat se, že nebudou podporovat Arménii. Porážka krále Narséa byla v perských očích odčiněna.\n\nArménii, od počátku 4. století christianizovanou, obsadil Šápúr II. již roku 338 a později uvěznil krále Aršaka II. v Chúzistánu. Jeho snaha zavést v zemi zarathuštrismus ztroskotala na odporu arménských velmožů, tajně podporovaných z Říma, kteří na trůn dosadili Aršakova syna Pápa. Tváří v tvář hrozícímu konfliktu však Jovianův nástupce na Východě, císař Valens, přestal Arménům poskytovat pomoc a dal Pápa, který uprchl na římské území, roku 374 zavraždit. V roce 377 došlo k faktickému rozdělení Arménie na menší římskou a větší perskou část.\n\nVládu Šápúra II. považují Íránci za zlatý věk. Na konci panování tohoto krále se perská říše rozkládala od hranic Číny až po pohoří Kavkaz. Šápúr obnovil starobylé město Susy a několik dalších měst, mezi nimi i Níšápúr, založil. Jeho stát získal ve 4. století takovou vážnost, že z ní Peršané těžili ještě ve století následujícím.\n\n\n\n"}
{"id": "89269", "url": "https://cs.wikipedia.org/wiki?curid=89269", "title": "Husitský bojový vůz", "text": "Husitský bojový vůz\n\nHusitské bojové vozy byl středověký bojový prostředek používaný husity během husitských válek. Využívány byly především pro stavbu tzv. vozových hradeb.\n\nV počátcích byly pravděpodobně obyčejnými, běžně užívanými selskými vozy. Teprve postupem času došlo na základě zkušeností z bitev k rozlišení zásobovacích a bojových vozů. Pro tento účel byly využívány větší a pevnější vozy, vybavené na stranách deskou ze silných fošen. K vybavení bojových vozů náleželo silné prkno zavěšené ze spodu podél mezi koly. Tím byli bojovníci chráněni proti nepřátelské palbě. Vedle toho každý vůz vezl řetěz, jímž byla spojována kola vozů k sobě při srážení do vozové hradby. Ve voze bylo i nářadí jako lopaty, sekery, rýče a motyky, které sloužilo při úpravách cest.\nVozové hradby byly velmi praktické, protože bojovníci byli na stejné úrovni jako bojovníci na koních, nebo byli výše než pěšáci a lépe se jim útočilo.\n\nHusitská polní vojska měla v poli k dispozici obvykle větší množství vozů (ve velkých bitvách až stovky), které bylo možno ve vozové hradbě velmi rychle libovolně nakonfigurovat podle okamžitých potřeb do různých tvarů i většího počtu řad.\n\n"}
{"id": "89271", "url": "https://cs.wikipedia.org/wiki?curid=89271", "title": "Krist Novoselic", "text": "Krist Novoselic\n\nKrist Anthony Novoselic (* 16. května 1965, Compton, Kalifornie, USA) je americký muzikant a politik, nejvíce známý jako baskytarista grungeové skupiny Nirvana. V písni Jesus Doesn´t Want Me for a Sunbeam z alba MTV Unplugged in New York hraje na akordeon.\n\nJméno Novoselic v originále zní \"Novoselić\", jeho rodiče byli chorvatští přistěhovalci.\n\nRoku 1979 se s rodiči přestěhoval do Aberdeenu ve státě Washington. Nebyl zde moc spokojen a často trpěl depresemi, protože ho místní vrstevníci neměli příliš v oblibě – snažil se, aby se to změnilo (dokonce si začal říkat Chris). Mezitím si oblíbil Black Sabbath a Led Zeppelin. Rodiče ho na rok poslali za dědou do Jugoslávie, kde studoval gymnázium a také zde poznal punk, po roce se však vrátil.\n\nPo dokončení střední školy založil skupinu \"Stiff Woodies\", která ale dlouho nevydržela. V té době se setkal s Kurtem Cobainem a založili kapelu Fecal Matter a později Nirvanu. Po rozpadu Nirvany působil v kapelách Sweet 75 a Eyes Adrift. Hostoval ve Foo Fighters.\n\n"}
{"id": "89282", "url": "https://cs.wikipedia.org/wiki?curid=89282", "title": "Anglický plnokrevník", "text": "Anglický plnokrevník\n\nAnglický plnokrevník (anglicky \"Thoroughbread\", zkratka A1/1) je nejrychlejší koňské plemeno. Rychlost je jediné kritérium pro zařazení do chovu. Plemeno bylo vyšlechtěno v Anglii v 18. století. Předky všech anglických plnokrevných koní jsou hřebci dovezení ze Středního Východu, kterým byla dána jména \"Byerley Turk\", \"Darley Arabian\" a \"Godolphin Arabian\". Pro anglického plnokrevníka je vedena uzavřená plemenná kniha - do této plemenné knihy může být zapsán pouze kůň, jehož oba rodiče jsou již zapsáni v plemenné knize anglického plnokrevníka.\n\nAnglický plnokrevník se podílel a podílí na zušlechťování mnoha dalších plemen. V Česku se angličtí plnokrevníci chovají např. v Napajedlích nebo v Mimoni.\n\nAnglický plnokrevník je kůň vysoký asi 162 až 165 cm (ale není výjimkou, že jsou koně menší i vyšší), štíhlý s dlouhým krkem, výrazným kohoutkem, nezbytný je hluboký hrudník, dovolující maximální rozpínání plic. Tělo je svalnaté, silné, a přesto jemné. Hlava je ušlechtilá, jemná s rovným profilem a s velkým, živým okem. Hřbet je kratší a pevný. Záď je silná a bývá rovná nebo mírně sražená. Končetiny jsou výborně stavěné. Typická je dlouhá a šikmá lopatka. Pod kůží jsou zřetelně znát cévy, samotná srst je hedvábně jemná a krátká. Anglický plnokrevník (A1/1) se vyskytuje ve všech základních barvách. Anglický plnokrevník se především využívá pro dostihy, ale i přesto se s ním často můžeme setkat i v jiných odvětvích jezdeckého sportu. Řadí se mezi velice inteligentní koně a dokáže být věrný.\n\nNa britských ostrovech se koně chovali už od dob Keltů. Po válce růží byl na konci 15. století v Anglii kritický nedostatek koní, tak jejich vývoz král Jindřich VII. zakázal. Jeho syn Jindřich VIII. začal podporovat dovoz zahraničních koní, především španělských, dokonce nařídil šlechtě a církevním hodnostářům, aby - podle hodnosti - musela vlastnit určitý počet jezdeckých koní. Také založil hřebčín v Elthamu, kde choval nejen těžké a pomalé rytířské koně, ale i tzv. running horses, kteří sloužili jako koně poštovní a lovečtí. Jindřichova dcera Alžběta I. si kvůli rozvoji chovu těchto koní povolala neapolského experta - Prospera d'Osmu a založila hřebčín v Tutbury.\n\nNa začátku 17. století byl rychlý a ovladatelný kůň chovatelskou prioritou, hlavně kvůli kočárové dopravě. Velmi žádaní (ale těžko dostupní a drazí) byli orientální koně (např. arabský plnokrevník), během občanské války mnoho z nich na čas zmizelo, ale protože je potřeboval i Oliver Cromwell, dovozy pokračovaly. Za vlády Karla II. byli pro chov velmi významní James d'Arcy - vedoucí královských hřebčínů - a vrchní podkoní John Fenwick, který přímo od beduínů přivezl celé stádo arabských klisen, tzv. \"Royal Mares\", které se staly nejdůležitějšími pramatkami anglického plnokrevníka; vliv na chov mělo i budování nových dostihových drah.\n\nNa konci 17. století byla Evropa napadána Turky. Jejich hřebec Byerley Turk, ukořistěný Robertem Byerleyem v roce 1687, se stal prvním z hřebců - zakladatelů plemene A1/1. Druhým hřebcem byl Darley Arabian, dovezený v roce 1704 ze Sýrie; třetím byl Godolphin Arabian, darovaný francouzskému králi a později prodaný do Anglie. Z těchto tří praotců pocházejí všichni dnešní plnokrevníci.\n\nChov pokračoval a rostl s popularitou rovinových dostihů. Kvůli různým podvodníkům bylo potřeba zaregistrovat původy dostihových koní, tak vznikla Všeobecná plemenná kniha (\"General Stud Book\"). Její první část vznikla už v roce 1791 (předmluva), pak byla několikrát přepracována; za první díl se považuje verze z roku 1808. Další díly od té doby vycházejí pravidelně. Na tuto „Všeobecnou plemennou knihu“ navazují všechny národní knihy, včetně české.\n\n"}
{"id": "89292", "url": "https://cs.wikipedia.org/wiki?curid=89292", "title": "Lester Frank Ward", "text": "Lester Frank Ward\n\nLester Frank Ward (18. červen 1841 Joliet, Illinois – 18. duben 1913 Washington, D.C.) byl americký sociolog, paleontolog, biolog a první prezident Americké sociologické společnosti.\n\nWard věřil, že posláním vědy je sloužit člověku. Sociologii považoval za vědu, z níž může lidstvo těžit nejvíc. Podle Warda by sociologie, která by rozumně a vědecky řídila společenský a ekonomický rozvoj, měla zavést všeobecné vzdělání či regulaci hospodářské soutěže. Ward se také silně zasazoval o rovná práva žen.\n\nLester Frank Ward se narodil 18. června 1841 ve městě Joliet jako nejmladší z 10 dětí do rodiny Justuse Warda a Silence Roplh Ward. Když byl Wardovi rok, jeho rodina se přestěhovala blíže k Chicagu do města Cass, které je v dnešní době známé jako Downers Grove. Poté se jeho rodina přestěhovala do nedalekého St. Charles v Illinois, kde jeho otec postavil svou vlastní firmu na výrobu železničních pražců.\n\nWard šel poprvé do školy St. Charles v Kane County ve svých 9 letech. O čtyři roky později se s rodiči a starším bratrem přestěhovali do Iowy. V roce 1858 Justus Ward neočekávaně zemřel a jeho rodina se vrátila zpět do města St. Charles. Jeho matka, která žila nedaleko s Wardovou sestrou, se stěhováním nesouhlasila a chtěla, aby chlapci zůstali v Iowě a pokračovali v práci svého otce.\n\nWard žil s bratrem ve staré rodinné usedlosti, kde pracovali na farmě. Oba se chtěli vzdělávat. V roce 1858 se bratři přestěhovali do Pensylvánie za svým starším bratrem, který začal podnikat ve výrobě vagónových kol. Oba chlapci zde viděli příležitost přiblížit se k civilizaci a k možnosti studovat na vysoké škole.\n\nPodnikání se nezdařilo a Ward, který stále neměl peníze na vysokou školu, si našel práci v malé školní jídelně. Nakonec našetřil peníze a v roce 1860 se zapsal do Institutu Susquehanna Collegiat.\n\nNa Institutu poznal Elizabeth „Lizzie“ Carolyn Vought (některé zdroje uvádějí Bought) a vášnivě se zamiloval. Téměř ihned nato se Ward připojil k Pensylvánskému pluku a byl poslán na frontu občanské války, kde byl zraněn. Po konci války začal Ward spolupracovat s federální vládou ve Washingtonu, D.C., kam se s Lizzie přestěhovali. Lizzie Wardovi pomáhala při vydávání buletinu věnovanému svobodnému myšlení a útokům na organizované náboženství.  Brzy se jim narodil syn, který ale zemřel během svého prvního roku života. Lizzie zemřela v roce 1872. Ward se v roce 1873 oženil s Rosamondou Asenath Simons. \n\nPo přestěhování do Washingtonu, D.C. začal studoval na Kolumbijské univerzitě. V roce 1869 úspěšně dokončil bakalářské studium v oboru umění a v roce 1871 získal magisterský titul v oboru umění a bakalářský titul v oblasti práva.\n\nWard nikdy nepracoval se zákonem a soustředil se na kariéru ve federální vládě. Téměř veškerý výzkum v oblastech geologie, paleontologie, archeologie a antropologie byl soustředěn ve Washingtonu, D.C. V této době pracoval jako vědec federální vlády, což byla velmi prestižní a vlivná pozice. V roce 1883 byl jmenován geologem USGS. V roce 1892 byl jmenován paleontologem USGS. Na této pozici působil do roku 1906, kdy rezignoval, aby se mohl stát profesorem sociologie na Brownově univerzitě.\n\nWard zemřel v roce 1913 ve Washingtonu, D.C. Ward je pochován ve Watertownu ve státě New York.\n\nV 80. letech 19. století byla sociologie ovlivňována především ideologiemi z levého a pravého politického spektra, které si vykládaly sociologii po svém. Pravici zastupoval Herbert Spencer a levici Karl Marx. Ačkoli spolu nesouhlasili v mnoha tématech, v jednom se shodovali – před silou evoluce je lidstvo v podstatě bezmocné. Ward ostře nesouhlasil s myšlenkami Herberta Spencera a jeho žáka Williama Grahama Sumnera, kteří prosazovali evolucionismus a zásadu laissez-faire.\n\nVydáním dvoudílné publikace \"Dynamická sociologie\" se Ward snažil upozornit na důležitost experimentů a vědeckých metod v sociologii. Sociologii vnímal jako nejdůležitější vědu ze všech, která má sloužit člověku.\n\nPodle jeho názoru by chudoba mohla být minimalizována či dokonce zcela eliminována systematickým zásahem společnosti. Lidé nejsou před silou přírody a evoluce bezmocní, právě naopak. Skrze sílu rozumu může člověk převzít kontrolu nad situací a nasměrovat evoluci společnosti. Tuto schopnost označuje Ward jako \"telesis\". Sociologie, která vědecky a rozumně řídí sociální a ekonomický rozvoj, by měla zavést všeobecné vzdělání, regulaci hospodářské soutěže, propojovat občany na základě rovných možností a kooperace a celkově podporovat spokojenost a svobodu občanů.\n\nWard byl velkým zastáncem rovnoprávnosti žen, a dokonce předpověděl rozmach feminismu. V současné době historikové (například Ann Taylor Allenová) považují Warda za feministického autora, i když někteří tvrdí (např. Clifford H. Scott), že sufražetky jeho myšlenky nebraly v úvahu. \n\nWard, jakožto republikán, byl pro zrušení otroctví ve Spojených státech, a proto v Americké občanské válce bojoval na straně Unie. Nicméně při hlubším zkoumání Wardova díla Dynamická sociologie lze objevit pasáže, které by se podle dnešních měřítek daly považovat za rasistické a etnocentrické. Můžeme v nich najít zmínky o nadřazenosti západní kultury a barbarství amerických indiánů a černé rasy.\n\nWard žil později ve Washingtonu D.C., což bylo tehdejší centrum antropologického výzkumu ve Spojených státech, a proto měl vždy přístup k nejnovějším zjištěním. Na začátku 20. století se pak začal více věnovat otázce rasy (k tomuto tématu ho pravděpodobně přivedl W.E.B. Du Bois a Franz Boas). V této době byl jeho pohled na danou věc mnohem pokrokovější než pohled jakéhokoliv tehdejšího „bílého“ akademika.\n\nWard je často označován za přívržence Jeana-Baptiste Lamarcka (lamarckismus). Wardův článek s názvem „Neodarwinismus a neolamarckismus“ ukazuje Wardovy hluboké znalosti této problematiky. Přestože se Ward sám považoval za neolamarckistu, zároveň naprosto s nadšením přijímal Darwinovy objevy a teorie (ty se v určitých myšlenkách od lamarckismu zásadně liší). Na druhou stranu se ale domníval, že musel existovat jistý mechanismus, který umožnil přírodním faktorům ovlivnit evoluci rychleji v porovnání s Darwinovým (poměrně pomalým) evolučním procesem. V současné době nejnovější teorie epigenetiky říká, že Wardův pohled byl správný, i když tradiční stoupenci darwinismu nepřestávají lamarckismus zesměšňovat.\n\nVe svém díle „\"Pure Sociology. A Treatise on the Origin and Spontaneous Development of Society\"“ z roku 1903 Ward říká, že konflikt a válka jsou síly, které jsou nejvíce zodpovědné za pokrok lidstva. Skrze konflikt získali hominidé převahu nad zvířaty. Skrze konflikt a válku Homo sapiens vyhladily méně rozvinuté hominidy a skrze válku technologicky vyspělé rasy a národy rozšířily své území a civilizaci. Ward vnímá válku jako přirozený evoluční proces. A stejně jako všechny evoluční procesy je válka nevyzpytatelná, pomalá, často neefektivní a nebere ohled na bolest, kterou způsobí. Podle Warda by jedním z hlavních cílů aplikované sociologie měla být snaha nahradit válku systémem, který sice zachová pozitivní složky toho, co nám válka přinesla, ale zároveň ho nebudou charakterizovat výše zmíněné nevýhody.\n\n\n\n"}
{"id": "89304", "url": "https://cs.wikipedia.org/wiki?curid=89304", "title": "Želiv", "text": "Želiv\n\nŽeliv (dříve též \"Želivo\", \"Želevec\", \"Tětelice\" či \"Tětice\", \")\" je obec v okrese Pelhřimov na Českomoravské vysočině rozkládající se na soutoku řek Trnava a Želivka. Je vzdálena 10 km západně od Humpolce. Žije zde obyvatel. V obci je klášter z poloviny 12. století, umělý kanoistický kanál a rozsáhlá rekreační oblast podél břehů přehrady Trnávka.\n\n\n\nNejvětší památkou je premonstrátský klášter, který byl založen v roce 1139 Soběslavem I. Zpočátku patřil benediktinům, ale již v roce 1149 sem nastoupili premonstráti, kteří zde s malými přestávkami sídlí dodnes.\n\nŽelivský klášter byl několikrát přestavován, mj. kvůli předchozím požárům. Poslední zásadnější úpravy pocházejí ze začátku 18. století, kde je provedl Jan Blažej Santini ve stylu barokní gotiky. V druhé polovině 20. století komunistický režim využil kláštera jako koncentračního tábora (ofic. koncentračního kláštera), v němž byli protizákonně internováni významní členové československých katolických řádů. Poté zde dlouhou dobu fungovalo specializované pracoviště psychiatrické léčebny Havlíčkův Brod pro léčbu závislostí.\n\nKe klášteru přiléhá i gotický barokně upravený kostel Narození Panny Marie, který je pro svou výšku dominantou okolí.\n\nDalší památkou je památný dub rostoucí nedaleko kláštera na břehu rybníka. Dále pak ještě socha Jana Želivského v místním parku.\n\nZa návštěvu stojí i Paní skála, pod níž leží Vyrovnávací nádrž Želiv.\n\n\n\n\n"}
{"id": "89307", "url": "https://cs.wikipedia.org/wiki?curid=89307", "title": "Konik", "text": "Konik\n\nKonik je nejčistší potomek lesního tarpana. V Polsku se lesní tarpan vyskytoval nejdéle a dochovalo se zde plemeno jemu nejpodobnější. V současné době se Poláci snaží o co možná nejlepší rekonstrukci tarpana. Konik má většinu znaků tarpana, ale nemá stojatou hřívu. Konici jsou velmi ochotní a pracovití, na svou výšku také dost silní. Může sloužit i jako jezdecký pony pro děti. Konik má primitivní rysy, krátký, mohutný krk, krátké, ale pevné nohy s kvalitními kopyty, krátký hřbet a kulatou záď. Původně byl konik pracovním plemenem.\n"}
{"id": "89308", "url": "https://cs.wikipedia.org/wiki?curid=89308", "title": "Národní demokracie (Česko)", "text": "Národní demokracie (Česko)\n\nNárodní demokracie (zkratka ND) je česká nacionalistická politická strana. Bývá řazena mezi krajně pravicové politické subjekty. Do 12. ledna 2014 používala strana název „Právo a spravedlnost“ (PaS) a poté do 22. prosince 2014 název „NE Bruselu – Národní demokracie“.\n\nPůvodně se jednalo o politické hnutí a jeho název od podzimu 2005 již zněl Právo a Spravedlnost – ANO tradiční rodině, NE korupci a kriminalitě. Dne 29. března 2008 rozhodl 2. řádný sněm o přeměně hnutí na politickou stranu a zkrácení názvu na Právo a spravedlnost. Název byl inspirován polskou stranou Prawo i Sprawiedliwość. Téměř po celý rok 2014 strana nesla jméno NE Bruselu – Národní demokracie, a to z důvodu konání voleb do Evropského parlamentu. Od 22. prosince 2014 se znovu přejmenovala a dnes nese název Národní demokracie.\n\nStrana vznikla přetvořením již dlouho nefunkčního Sdružení důchodců České republiky, založeného roku 2001, jako volební uskupení. Na volebních kandidátkách ve volbách do PS ČR v roce 2006 se krom jednoho člena strany a řady nestraníků objevili především členové Dělnické strany, Národního sjednocení, Republikánské strany zemědělského a malorolnického lidu a Demokratické strany sociální spravedlnosti. Jihomoravský krajský lídr Vojtěch Fila byl členem KDU-ČSL a zastupitelem za tuto stranu. Krátce po volbách (7. června) mu ovšem členství v KDU-ČSL bylo ukončeno. Na kandidátce byl též předseda Dělnické strany Tomáš Vandas, jeden z někdejších výrazných představitelů SPR-RSČ.\n\nDne 11. ledna 2014 došlo na sněmu strany v Praze k přejmenování na „NE Bruselu – Národní demokracie“ se zkratkou ND. Proběhla zde také volba nového předsednictva. V pozdějším prohlášení k prezidentu Miloši Zemanovi, zveřejněném na osobním blogu žurnalisty Adama B. Bartoše se k funkci předsedy strany přihlásil sám Bartoš, někdejší redaktor iDNES.cz a současný redaktor serveru První zprávy, též autor zprávy o sněmu strany na tomto serveru. Jako místopředseda byl v prohlášení uveden Ladislav Zemánek, člen redakční rady online „kontrarevolučního magazínu“ Protiproud. Ministerstvo vnitra registrovalo nové stanovy dne 23. ledna 2014.\n\nND se vyslovuje pro silný národní stát a návrat k tradičním hodnotám. Navrhuje zavedení jazykového zákona a radikální omezení imigrace do České republiky (zahrnující např. i přezkoumání již udělených povolení k podnikatelské činnosti imigrantů v ČR). Svou zahraniční politiku chce kooridinovat především s Polskem a Slovenskem.\n\nOdmítá registrované partnerství homosexuálů, multikulturalismus, legalizaci tzv. měkkých drog, ale i euthanazii.\n\nV původních programových dokumentech se vyslovuje pro ekonomický nacionalismus, rovnou daň (15 %, s možností daňové asignace) a rozsáhlé zvýšení sociálních jistot (např. i vytvoření státního fondu pro zajištění důstojných životních podmínek osob a rodin, které se prokazatelně staly obětí podvodu). Velká podpora by měla také směřovat tradičním rodinám. V dokumentu Programové priority 2010 odmítá další zadlužování státu, vyslovuje se pro úspory a snížení daní. V novodobém Ekonomickém programu Národní demokracie volají po razantním snížení daní, podporují např. zrušení daně z příjmu pro zaměstnance a snížení firemních daní na 10 %.\n\nStrana se dále vyznačuje výrazným antikomunismem, snahou o zpřísnění trestů za korupci a kriminalitu (s návrhem na vyhlášení referenda o znovuobnovení trestu smrti). Objevuje se i snaha omezit „zbytečné a škodlivé“ svobody a lidská práva, alternativy a pluralitu ve prospěch akceschopnosti a autority (decizionismus). Hnutí se staví proti antidiskriminačnímu zákonu a podobným právním normám, které považuje za zatížené ultralevicovou ideologií a za zneužívání problematiky k omezování práv a svobod občanů.\n\nND původně odmítali mj. koncept Evropské unie. V roce 2010 usiluje jen o návrat k původní podobě ekonomického společenství. Naopak odmítá její byrokratizaci a \"vizi Evropského superstátu.\"\n\nV roce 2010 podle smlouvy o spolupráci se Stranou svobodných občanů obě strany podporovaly prezidenta Václava Klause v \"jeho snaze o svobodnější společnost a svrchovanost České republiky.\n\nZasazují se pro zavedení zlatého standardu jako \"jediného neinflačního systému\".\n\nPrávo a Spravedlnost kandidovalo ve třinácti obcích a městech (v Brně kandidovalo Národní sjednocení samostatně). Hnutí získalo celkem 86 418 hlasů (0,08 %), což mu vyneslo 6 křesel v zastupitelstvech (0,01 %). Dva mandáty hnutí získalo v Lokti na Sokolovsku (i funkci místostarosty) a po jednom v Březové na Berounsku (největší procentuální úspěch: 23,11 %), Dolní Poustevně na Děčínsku, Přáslavicích na Olomoucku a v Hranicích v okrese Přerov (i funkce místostarosty). Za hnutí kandidovali zástupci různých vlasteneckých organizací a politických stran.\n\nPaS kandidovalo ve všech čtrnácti krajích. Hnutí získalo celkem 12 756 hlasů, což činí 0,23 %. Největšího úspěchu dosáhlo hnutí ve výše zmíněných obcích (kolem 3 %).\n\nV sobotu 10. května 2008 vybralo Právo a spravedlnost své 4 kandidáty pro nadcházející senátní volby a to ve volebních obvodech Děčín, Kladno, Pelhřimov a Praha 1. Nakonec postavilo kandidáty jen ve dvou obvodech. V krajských volbách kandiduje strana jako součást Konzervativní koalice.\n\nV těchto volbách PaS nepostavila svou kandidátku, ale na základně dohody se Stranou svobodných občanů byli její zástupci připsáni do kandidátních listin Svobodných.\n\nStrana nasadila své kandidáty do květnových voleb do Evropského parlamentu. Předseda a volební lídr v jedné osobě Adam B. Bartoš k tomu na webových stránkách uvedl: „Jdeme tomuto židozednářskému konceptu sloužícímu k zotročení národů zasadit smrtelnou ránu“. Veřejnoprávní Česká televize počátkem května odmítla stranou původně dodaný předvolební spot, v němž strana hovořila o Evropské unii jako o zlu plodícím další zla, které v klipu symbolizoval had, vyzvala k zabití tohoto hada a doprovázela to obrázky s muslimskou, židovskou a zednářskou symbolikou, stejně jako obrázky policejního zákroku, bezpečnostních kamer, očkování dětí či teroristického útoku vůči Světovému obchodnímu centru. Had byl následně probodnut kopím rytíře, který držel v ruce štít s českým lvem. Předseda strany odmítnutí České televize vysílat předvolební klip označil za poškozování politické soutěže.\n\nStrana v roce 2008 sdělila poslancům KDU-ČSL obavy z „kriminalizace homofobie“ křesťanských duchovních ve skandinávských zemích.\n\nV březnu 2014 v souvislosti s ruskou anexí Krymu strana adresovala ruskému velvyslanectví dopis, ve kterém vyjádřila Vladimiru Putinovi a ruskému národu podporu „v úsilí o zajištění pořádku, bezpečnosti a stability na Ukrajině“. V dopise vedení strany označilo Rusko za baštu křesťanské víry a kultury. Již dříve se také postavilo za bývalého ukrajinského prezidenta Viktora Janukovyče. Vyjádřilo také nesouhlas s postupy Evropské unie a USA i s údajnou protiruskou mediální propagandou. Místopředseda strany Ladislav Zemánek v rozhovoru pro \"Hlas Ruska\" v březnu 2014 označil Českou republiku ve vystupování vůči Evropské unii a USA jako „užitečného idiota“. Ukrajinská vláda dle něj vzešla ze Západem podníceného puče, při kterém byl neoprávněně svržen legitimní prezident země Janukovyč.\n\nMístopředseda strany Ladislav Zemánek se v listopadu 2014 jako volební pozorovatel zúčastnil nezákonných voleb na separatistickém východě Ukrajiny. Za to byl posléze ukrajinskou vládou označen za nežádoucí osobu.\n\nNa jaře roku 2015 aktivisté strany v čele s předsedou Bartošem a místopředsedou Zemánkem, umístili na místě vraždy Anežky Hrůzové vývěsku poukazující jménem strany na „nutnost vyřešení židovské otázky, která nebyla dosud uspokojivě vyřešena“.\n\nV červnu 2015 strana jménem svého předsedy A. B. Bartoše napsala výhrůžný dopis Czeslawu Walekovi, v němž ho nabádala, aby jím vedená organizace Prague Pride upustila od konání srpnového festivalu Prague Pride 2015.\n\nBartoš uvedl, že jeho strana koordinuje tvrdou protikampaň připravovanou spolu s dalšími názorově blízkými subjekty, která by dle něj mohla vést až tomu, že by tento ročník festivalu mohl být posledním. Podle serveru \"Echo24\" by Bartošova rétorika mohla splňovat podstatu trestného činu podněcování k nenávisti vůči skupině osob nebo k omezování jejich práv a svobod.\n\nKoncem dubna 2016 byl zadržen a následně obviněn předseda strany Adam B. Bartoš ze tří trestných činů proti lidskosti, za které by mu v případě odsouzení hrozily až tři roky vězení. Dne 1. května 2016 strana v Praze uspořádala demonstraci a pochod \"proti vlastizrádcům\", kterého se zúčastnilo asi 500 osob.\n\nPo krajských volbách v říjnu 2016, které skončily pro stranu naprostým krachem, se uskutečnil IV. mimořádný sněm strany, který ve funkci předsedy opět potvrdil Bartoše, ale jinak zcela obměnil vedení strany. Krátce po sněmu se však objevily hlasy přímo od dlouhodobých členů a zakladatelů ND pod vedením bývalého místopředsedy strany Luke Belsona, kteří zpochybnili věrohodnost volby a uvedli, že většina dalších delegátů,kteří byli účastni sněmu, byli bez udání důvodu zbaveni práva volit a být volen z toho důvodu, že se snažili prosazovat jako primární ideový cíl strany na podkladě národního konzervativismu a oproti tomu naopak odsoudit nacionální socialismus, který začal již od jara prosazovat právě Bartoš jako jediný primární volební cíl, kterým si chtěl získat hlasy od dřívějších voličů DSSS. Tito členové se právě z výše uvedených důvodů rozhodli, že takovou politiku podporovat nebudou, a iniciovali ze strany hromadný odchod.\n\nV dubnu 2019 strana podepsala koordinační smlouvu spolupráce s Liberálně-demokratickou stranou Ruska.\n\n"}
{"id": "89317", "url": "https://cs.wikipedia.org/wiki?curid=89317", "title": "Amenemhet I.", "text": "Amenemhet I.\n\nAmenemhet I. byl egyptským faraonem, zakladatelem 12. dynastie. Vládl přibližně v letech 1939–1910 př. Kr..\nAmenemhet I. nastoupil na trůn po svém předchůdci Mentuhotepovi IV., který zemřel bez přímého následníka . Vlády se ujal vezír Amenemhet. Za manželku měl Nefrutotenen (Neferitatjenen), pozdější matka následníka Senwosreta I..\n\nPo své korunovaci, která se udála okolo roku 1940 př. Kr. , založil na strategickém místě poblíž oázy Fájum nové hlavní město, které pojmenoval \"Ictauej\" (Amenemhet-Ictauej poblíž dnešního Lištu). Přijal jméno \"Sehotep-ib-Re\", podle dochovaných nápisů vládl přibližně 30 let. Během své vlády zreorganizoval státní správu a založil nový administrativní aparát, který tvořili jím jmenovaní úředníci. Posílil obranu Egypta zvenčí i zevnitř. Na východních hranicích Dolního Egypta dal vybudovat tzv. \"Královu zeď\", systém pevností proti vpádu nájezdníků. Podobný systém nechal vybudovat i na jižních hranicích říše, ty se za jeho vlády posunuly až ke druhému kataraktu. Organizoval četné expedice do Wadi Hammát, vyschlého řečiště , patrně s cílem propojit stávající kanály s Nilem od města Koptos k Rudému moři. Další expedice byly vedeny proti Libyjcům a také do oblasti Sinaje aby se upevnily hranice říše. <br>\nSe sousedními panovníky se později pokoušel udržovat přátelské styky. Znovu zahájil těžbu v dolech na Sinaji a v Núbii. U karavanních cest nechával hloubit studny, jejich bezpečí zajišťoval vojenskými hlídkami. Také podporoval rozvoj plavby po Nilu. Velké změny provedl v zemědělství. Znovu zavedl ústřední řízení zavlažovacích prací, nechal vybudovat nové kanály a povedlo se mu rozšířit plochu, kterou bylo možno použit k osevu. Egypt se za jeho vlády stal prosperující zemí, takže mnoho egyptologů jej proto považuje za zakladatele Střední říše. Jeho vláda skončila jeho zavražděním. Padl za oběť spiknutí, které bylo započato v jeho harému. Na trůn po něm nastoupil Senusret I., jemuž je Amenemhetovým jménem adresováno jedno ze známých naučení. Synovi radí jakých činů se má vyvarovat, jaké jsou povinnosti vládce tak aby lidu zabezpečoval jejich potřeby i za cenu osobních obětí a pocitů osamělosti ve své (božské) výlučnosti.\n\nAmenemhet I. si nechal jako hrobku postavit pyramidu u dnešního Lištu, který se nachází asi 65 km jižním směrem od Káhiry. Poprvé prozkoumal prostory pyramidy Maspero v roce 1882, nekropolis pak v letech 1884-1885 expedice Francouzského Institutu Orientální Archeologie. <br>Její architektura napodobovala pyramid ze Steré říše. Dnes z ní zbyl pouze polorozpadlý kopec hlíny. Její vstupní chodba je zasypaná a pohřební komora je nepřístupná. Použitím sond se ukázalo, že její podzemí je zalito vodou, která sem z Nilu prosákla. Byla postavena z nepálených cihel, její základna měla rozměry 105x105 metrů, její výška se odhaduje na přibližně 65 metrů. V pyramidovém komplexu se v podzemní galerii nacházelo pět mastab a dalších 22 šachet pro královské ženy. Faraonovy stavební projekty byly zaměřeny i na obnovu starších monumentů v Bubastis, el-Khatan (Khatana-Qantir), Tanisu, Abydosu a také v prastarém hlavním města Memfis, kdy nechal vybudovat chrám boha Ptaha. Jeho torza jsou dosud patrná v bažině u vesnice Mitrahina.\n"}
{"id": "89321", "url": "https://cs.wikipedia.org/wiki?curid=89321", "title": "René Decastelo", "text": "René Decastelo\n\nRené Decastelo (* 25. července 1973 Želiv) je český spisovatel a scenárista. Knihy publikuje ještě pod pseudonymem Božena Svárovská.\n\nRené Decastelo se narodil v roce 1973 v Želivě. Po absolvování gymnázia v Pelhřimově studoval psychologii a pedagogiku na Filozofické fakultě Univerzity Karlovy, avšak vysokoškolské studium nedokončil.\n\nPůsobil v řadě českých lifestylových periodik, byl jedním z novinářů vydavatelství Stratosféra. Byl dlouholetým šéfredaktorem měsíčníku \"Esquire\", podílel se na vzniku týdeníku \"Redhot\" a několika dalších časopisů. Do roku 2014 byl kreativním ředitelem vydavatelského domu Mladá fronta a šéfredaktorem časopisu \"forMEN\". Podílel se jako dramaturg, scenárista a kreativní producent na seriálech \"Doktoři z Počátků,\" \"Ordinace v růžové zahradě\", \"Ohnivý kuře\", \"Modrý kód a Krejzovi\". V sobotu 11. ledna 2020 odvysílala TV Prima první díl nového televizního seriálu od Decastela s názvem Slunečná. V seriálu učinkují např. Eva Burešová, Barbora Jánová, Marek Lambora, Ota Jirák, Eva Holubová nebo Filip Tomsa.\n\nS bývalou manželkou Štěpánkou se jim v roce 2003 narodil syn Elias. V současnosti je podruhé ženatý s herečkou a moderátorkou Evou Aichmajerovou . V září 2009 se jim narodil syn Michael a o rok později dcera Zuzana.\n\n"}
{"id": "89327", "url": "https://cs.wikipedia.org/wiki?curid=89327", "title": "Seznam nizozemských spisovatelů", "text": "Seznam nizozemských spisovatelů\n\nNásleduje abecední seznam nizozemských spisovatelů a spisovatelek, ať už autorů prózy, poezie nebo divadelních her. Autoři, kteří publikovali pod pseudonymem, mají své pravé jméno uvedeno v závorce.\n\n\n\n\n\n\n\n\n\n\n\n\n\n\n\n\n\n"}
{"id": "89330", "url": "https://cs.wikipedia.org/wiki?curid=89330", "title": "Sol-gel", "text": "Sol-gel\n\nMetoda sol-gel je syntetický proces, při kterém dochází k přeměně koloidní suspenze na gel. Získaný porézní gel je následně chemicky vyčištěn. Žíháním gelu při vysoké teplotě vznikne oxidický materiál o vysoké čistotě. Gel může být před transformací dopován různými látkami, což umožňuje připravovat materiály s velmi rozdílnými vlastnostmi. Tato metoda se často využívá při přípravě keramických materiálů nebo tenkých filmů z oxidů kovů. Tyto produkty nacházejí uplatnění v optice, elektronice, senzorech a také ve vesmírných projektech.\n\nSol-gel proces slouží převážně pro přípravu skel a keramických materiálů. Jde v podstatě o transformaci kapalného systému (koloidní \"sol\") na pevnou fázi (\"gel\"). Tímto způsobem lze připravit materiály s velkou variabilitou vlastností: velmi jemné prášky, monolitickou keramiku a skla, keramická vlákna, anorganické membrány, tenké filmy a aerogely.\n\nSol je tvořen pevnými částicemi s rozměry v řádu stovek nanometrů, často se jedná o kovové soli suspendované v kapalné fázi. V typickém vodném sol–procesu je prekurzor podroben sérii hydrolytických a polymeračních reakcí. Tímto způsobem částice kondenzují a v roztoku vznikají pevné makroskopické útvary.\n\nMateriály získané pomocí sol-gel metod mají široké uplatnění v praxi. Jednou z největších oblastí jsou tenké filmy; ty se uplatňují především v materiálech pro optiku, elektrooptické komponenty, ochranné a dekorační povlaky.\n\nDíky viskozitě připraveného solu je možné snadno připravit optická a ohnivzdorná keramická vlákna pro optické senzory a tepelnou izolaci.\n\nVelmi jemné a homogenní keramické prášky lze získat srážením. Tyto prášky složené z jedné nebo více látek lze vyrobit v rozměrech v řádu mikrometrů a menších. Využití nacházejí v zubařství a biolékařských aplikacích. Kompozitní prášky se často používají v zemědělství (například jako herbicidy).\n\nPomocí sol-gel procesů je možné snadno včlenit kovy nebo jejich oxidy do struktury zeolitů.\n\nMezi další oblasti využití těchto materiálů patří keramické membrány pro mikrofiltaci, ultrafiltaci a reverzní osmózu.\n\nPokud se ze získaného gelu odstraní rozpouštědlo v \"superkritických podmínkách\" (teplota je vyšší než kritická teplota pro dané rozpouštědlo), vznikne aerogel. Tyto látky jsou velmi porézní a mají nízkou hustotu. Sušením gelů při nižší teplotě (25 – 100 °C) vzniká xerogel.\n\nPrvní zmínka o sol-gel metodách pochází z 50. let 20. století]]. Jednalo se o pokusy připravit práškovitý oxid uraničitý a oxid thoričitý pro jaderná paliva bezprašnou cestou.\n\n\n"}
{"id": "89331", "url": "https://cs.wikipedia.org/wiki?curid=89331", "title": "Seznam švédských spisovatelů", "text": "Seznam švédských spisovatelů\n\n\n\n\n\n\n\n\n\n\n\n\n\n\n"}
{"id": "89342", "url": "https://cs.wikipedia.org/wiki?curid=89342", "title": "Metro v Athénách", "text": "Metro v Athénách\n\nMetro v Athénách je základním páteřním systémem athénské dopravy. V současné době se systém metra skládá ze tří linek, vytvářející v centru města přestupní trojúhelník (podobně jako například v Praze nebo Kyjevě). Přestupní stanice jsou však dohromady čtyři.\n\nCelá síť dosahuje délky 52 km s 62 stanicemi. Provozovatelem linek 2 a 3 je společnost \"Attiko Metro\", linku 1 pak provozuje společnost ISAP S. A.\n\nPrvní linka metra v Athénách byla zprovozněna již 27. února roku 1869; avšak jako železniční povrchová trať mezi Athénami a Pireem. Roku 1904 byla elektrifikována a postupně prodlužována, roku 1957 byl zprovozněn první podzemní úsek. Dnes je na mapě sítě nejdelší a značena je zelenou barvou.\n\nVelký rozvoj, během něhož vznikly další dvě linky, začal v 90. letech 20. století. V této době se již smog a dopravní zácpy pomalu stávaly pro město nesnesitelné, a tak v listopadu roku 1991 se začalo stavět. I přes značné obtíže během výstavby (obtížné geologické podmínky, velké množství archeologických památek) byly obě linky otevřeny úspěšně k roku 2000 a následně i prodlouženy v letech 2004 a 2005. Nalezené starořecké vykopávky byly zakomponovány do některých stanic a staly se tak součástí metra.\n\nVznikla také příměstská železniční trať, spojující město s letištěm, je z ní umožněn přestup na všechny tři linky metra.\n\nDruhá a třetí linka se prodlužují, nové úseky mají být otevřeny do roku 2010. U druhé linky se jedná o dva úseky oběma směry do velmi rušných předměstí, u třetí pak o jedno západní prodloužení. Roku 2005 se také objevily i první plány na už čtvrtou linku metra, která by měla tvar písmene U a nacházela by se v západní části města.\n\nV současné době tvoří vozový park Athénského metra 41 šestivozových moderních vlaků, z nichž polovina používaná na linkách 2 a 3 je jihokorejské výroby. Tyto vozy se používají zhruba od začátku století a nahradily předchozí východoněmecké z 80. let, které budou sešrotovány a ještě starší z let šedesátých, ty budou přestavěny na speciální vozy.\n\n"}
{"id": "89343", "url": "https://cs.wikipedia.org/wiki?curid=89343", "title": "Tádž Mahal", "text": "Tádž Mahal\n\nTádž Mahal (: Taj Mahal, : ताज महल, : تاج محل a IPA ['ta:dʒ mə'ha:l]) je monumentální pomník v Ágře ve státě Uttarpradéš v Indii. Nechal ho vystavět indický mogul Šáhdžahán na památku své předčasně zesnulé ženy Mumtáz Mahal. Od roku 1983 je Tádž Mahal zanesen na Seznam světového dědictví UNESCO.\n\nPro mnoho lidí se Tádž Mahal stal symbolem Indie. Ročně jej navštíví 7–8 milionů návštěvníků. Pro svoji architektonickou výjimečnost se tato 73 metrů vysoká stavba stala v roce 2007 jedním z vítězů ankety Nových sedm divů světa.\n\nVlivem měnícího se osvětlení v různých denních dobách nabývá mauzoleum zajímavé barevné odstíny. Ráno je jeho barva narůžovělá, navečer mléčně bílá a dopadnou-li na něj měsíční paprsky, zbarvuje se do zlata. Pozorovateli připadá, že se vznáší mezi nebem a zemí, k čemuž přispívají jak proporce stavby a její symetrické členění, tak její zasazení do okolních zahrad s vodním prvkem.\n\nJde o historii islámského mughalského vladaře Šáhdžahána (vládl v letech 1628 – 1658) a jeho milované ženy Ardžumand Banu Baygam, které se říkalo Mumtáz Mahal (perla paláce). Mocný Mughal byl ještě princem, když se v roce 1612 oženil s půvabnou patnáctiletou dcerou vysokého úředníka Ásafa Chána. Šáhdžahán ji sice přidal ke svému harému, ale brzy poznal, že si Mumtáz zaslouží veškerou jeho pozornost. Při oficiálních příležitostech sedávala po jeho boku, doprovázela ho na dobyvačných výpravách a probírala s ním státní záležitosti. Milovaná žena porodila svému obdivovateli osm synů a šest dcer, avšak v roce 1629 při porodu posledního dítěte ve věku 36 let zemřela. Císařovi prý u smrtelné postele jeho ženy náhle zešedivěly vlasy. Po její smrti vyhlásil vdovec dvouletý státní smutek, během kterého bylo zakázáno slavit, poslouchat hudbu, nosit šperky a používat parfémy. Jeho žal byl tak veliký, že pro ni truchlil celé dva roky a učinil slib, že postaví pomník hodný její památky, něco, čemu by se nevyrovnalo nic na světě. Na důkaz hlubokého zármutku slíbil truchlící manžel postavit mrtvé ženě mauzoleum Tádž Mahal (korunu paláce). Mughal si nechal povolat architekty, inženýry, sochaře a kaligrafy z Persie, Turecka, Samarkandu, Benátek i Francie. Vedoucím architektem byl Ustad Ahmad Lahouri (Ustad Isa) z Íránu, který stavbu navrhl tak, aby symbolizovala krásu a věčnou lásku.\n\nBudova stojí v zahradách a vchází se do ní velkou, překrásnou vstupní bránou. Brána symbolizuje vstup do ráje. Převyšují ji pavilóny završené kupolemi a původně měla vrata ze stříbra, dodatečně pobitá stovkami stříbrných hřebíků. Od vstupních dveří se schází dolů do malé krypty se skutečnými hroby; nahoře stojí pouze kenotafy – symbolické sarkofágy. Na reliéfech ochozu kolem horní krypty lze spatřit opět květy – zde výlučné bílé přízračné květy smrti. Denní světlo prosakuje mřížovím čtyř oblouků klenoucích se nad sarkofágy. Kenotafy jsou orámovány osmibokým ažurovitým hrazením z bílého mramoru, udivujícím filigránovými květinovými motivy – je to skutečné arcidílo orientálního dekorativního umění. V samém středu se nachází malý sarkofág Mumtáz Mahal a hned vedle, téměř brutálně přiražený k mramorovému hrazení, stojí větší kenotaf Šáhdžahána, ozdobený malou soškou, symbolem muže. Toto umístění jeho rakve sem vnáší moment neklidu – je to nepříjemná disonance v jinak dokonalé harmonii mauzolea; znamení, že v minulosti došlo k něčemu tragickému. Původně si chtěl císař pro sebe postavit samostatné mauzoleum z černého mramoru, ale když jej jeho syn Aurangzéb sesadil z trůnu, nalezl místo svého posledního odpočinku vedle své manželky v Tádž Mahalu. Obraz dokonalé harmonie celé stavby dotváří také odraz stavby na nehybné hladině uměle vytvořeného kanálu. Mauzoleum stojí v zahradách na konci vodního kanálu, který je zapuštěn do centrální tery.\n\nTádž Mahal se stavěl 22 let (1632–1654) a na jeho stavbě se podílelo 20 000 dělníků a asi 1000 slonů. Stavělo se prý podle návrhů jednoho francouzského a jednoho benátského architekta. Žádné konkrétní jméno není však známé. Pomník je postaven z mramoru, který byl na stavbu dopravován z 300 km vzdáleného lomu. Celý povrch je zdoben polodrahokamy, drahokamy a kaligrafická výzdoba je provedena černým mramorem. Celý komplex zaujímá plochu 567 x 305 metrů (cca 17,5 ha) a samotné mauzoleum stojí na čtvercovém podstavci, jehož rohy zdobí čtyři čtyřicetimetrové minarety. Hlavní budova má čtvercový půdorys (o straně 56,7 metrů), v rozích je zešikmená, měří 72 metrů a návštěvníky ohromuje svými obrovskými rozměry. Uvnitř gigantického základního vzklenutí je mramorová klenba vybroušená do kosočtverců a súry z koránu, napsané černým stylizovaným kaligrafickým arabským písmem, se vinou kolem vstupních dveří jako obrovský rébus. Tato stavba se vyznačuje nepřeberným bohatstvím vlysů a kazet s reliéfy a inkrustacemi z drahých kamenů (tato technika se nazývá pietra dura a pochází z Itálie) – k jejich zhotovení bylo použito kolem 60 druhů polodrahokamů. Stejné květinové motivy se opakují s geometrickou přesností po tisícekrát. V reliéfech z bílého mramoru převládá kosatec, oddenková rostlina typická pro hřbitovy, jež roste jen ve stínu a nesnáší indický žár.\n\n\nTádž Mahal získává kvůli znečištění ovzduší nepěknou nažloutlou barvu. Pro vrácení původního bílého třpytu navrhla indická parlamentní komise pro dopravu, turistiku a kulturu obalit načas celou stavbu bahnem, které se nechá uschnout a poté se spláchne. Jak bahno usychá, vstřebává do sebe nahromaděnou nečistotu. Procedura potrvá asi dva měsíce, bude stát 230 000 dolarů a bude muset být opakována každé dva nebo tři roky.\nTato čisticí procedura byla použita k vyčištění mramoru mauzolea již dříve.\n\nDne 7. července 2007 byl Tádž Mahal zařazen mezi nových sedm divů světa.\n\n\n"}
{"id": "89346", "url": "https://cs.wikipedia.org/wiki?curid=89346", "title": "Nová Ves pod Pleší", "text": "Nová Ves pod Pleší\n\nNová Ves pod Pleší je obec v okrese Příbram, 9 km severovýchodně od Dobříše a 5 km severně od Nového Knína. Žije zde obyvatel.\n\nObec je tvořena jednou evidenční částí a jedním katastrálním územím, které má rozlohu 11 km². Evidenční část Nová Ves pod Pleší ovšem v areálu sanatoria pod Pleší přesahuje do katastrálního území Senešnice příslušejícího k obci Bojanovice, tj. domy s novoplešskými popisnými čísly 200 až 209 stojí na senešnických parcelách na území obce Bojanovice.\n\nPrvní zmínky o obci jsou z roku 1304, obec vznikla z hornické osady. V minulosti se zde těžilo zlato, nyní má obec rekreační charakter.\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Nová Ves pod Pleší \"(přísl. Pleš, Senešnice, 1190 obyvatel, poštovní úřad, četnická stanice)\" byly v roce 1932 evidovány tyto živnosti a obchody: 5 lékařů, biograf Sokol, 2 obchodníci s dobytkem, družstvo pro rozvod elektrické energie v Senešnici, holič, 2 hostince, hotel Sokolovna, kolář, 2 kováři, 2 krejčí, 3 obuvníci, 2 pekaři, 15 rolníků, 2 řezníci, sanatorium pro plicní choroby na Pleši, 4 obchody se smíšeným zbožím, Spořitelní a záložní spolek pro Novou Ves pod Pleší, starý materiál, 2 švadleny, 3 tesařští mistři, 3 trafiky, truhlář.\n\n\nDopravní síť\nVeřejná doprava 2012\n\n\n\n"}
{"id": "89354", "url": "https://cs.wikipedia.org/wiki?curid=89354", "title": "Seifert", "text": "Seifert\n\nPříjmení Seifert pochází z osobního jména \"Saifrid\" (\"fried\" → \"fred\" → \"fert\") neboli \"Siegfried\", kde \"sigu\" = \"vítězství\" a \"fridu\" = \"ochrana před mocí či zbraní; mír\". Ženskou variantou je Seifertová.\n\n\n\n"}
{"id": "89359", "url": "https://cs.wikipedia.org/wiki?curid=89359", "title": "Skandinávský kříž", "text": "Skandinávský kříž\n\nSkandinávský kříž je symbol, který mají vlajky všech Severských zemí. Původně pochází z dánské vlajky nazývané \"Dannebrog\", ale převzaly ji i všechny další severské země. Norská vlajka byla první, která použila tři barvy.\n\nVelmi populární je legenda, která vypráví, že červený pruh látky, na kterém byl bílý kříž, se snesl z nebe při bitvě u Tallinnu v Estonsku 15. června 1219, což dodalo odvahu dánským bojovníkům a vyhráli. Tato legenda pochází pravděpodobně ze 16. století. \n\nDalší teorie o vzniku vlajky říkají, že šlo o dar papeže, který vyslal vojska k boji proti estonským pohanům, přičemž kříž na vlajce symbolizoval křesťanství.\n\nNěkteré teorie se domnívají, že jde o Maltézský kříž. Zřejmě však jde o znamení statečného míru.\n\n"}
{"id": "89360", "url": "https://cs.wikipedia.org/wiki?curid=89360", "title": "Céva", "text": "Céva\n\nCéva je trubicovitý útvar, který u živočichů rozvádí po těle tělní tekutiny (krev, mízu). Cévy však najdeme také u rostlin, kde tvoří vodivé pletivo. V tomto článku jsou popsány cévy se zaměřením na savce (člověka). Další informace lze nalézt v článku oběhová soustava. Cévy zkoumá medicínský obor zvaný angiologie.\n\nKrevní cévy rozvádějí po těle živočichů krev. Dělí se na:\n\n\nTepny (artérie) jsou cévy, které vedou krev směrem od srdce. Vnitřní povrch je vystlán jednovrstevným epitelem. Vnější vrstvu tvoří silná a pružná vazivová tkáň, která dále obsahuje vlákna hladké svaloviny.\n\nNejvětší vnitřní průměr (asi 25 mm) má srdečnice (aorta). Větvením klesá průměr tepen až na 1 mm. Větvením těchto tepen vznikají tepénky (arterioly), jejichž vnitřní průměr je asi 20 μm. Tepny vycházející přímo ze srdce mají velmi pružné stěny. To jim umožňuje pojmout množství krve vypuzené při stahu (systole) srdečních komor. Pružné stěny pak tuto vlnu posouvají dále, v srdečnici rychlostí asi 30 cm/s.\n\nSvalovina v tenkých tepnách a tepénkách reguluje stažením (vazokonstrikce) nebo rozšířením (vazodilatace) průsvitu cévy průtok krve orgány dle potřeby organismu. Je inervována vegetativními nervy. Ve stěnách srdečnice a krkavice se nacházejí baroreceptory - receptory, které registrují napětí jejich stěn. Překročení určité hranice vede k podráždění cévohybného (vazomotorického, kardiovaskulárního) centra v prodloužené míše, které způsobí reflexivní pokles krevního tlaku utlumením srdeční činnosti a snížením napětí hladké svaloviny tepének.\n\nVlásečnice (kapiláry) jsou tenkostěnné a jemné cévy, které propojují tepny (artérie) a žíly (vény). Všechny funkce krve se dějí ve vlásečnicích (v těle jich je asi 40 miliard s celkovou funkční plochou zhruba 1000 m. Jejich průměr se pohybuje mezi 5 a 20 μm a délka kolem 0,5 mm. Krev v nich proudí rychlostí asi 0,5 mm/sec. V těle nejsou rozloženy rovnoměrně. Na začátku vlásečnicí prostupuje tekutina obsahující kyslík a živiny z krve do mezibuněčného prostoru. Na konci vlásečnice se do krve vrací tekutina obsahující zplodiny metabolismu.\n\nŽíly (vény) jsou cévy, které vedou krev směrem k srdci. Vlásečnice se spojují v drobné žilky a ty pak dále do stále větších žil. Do pravé srdeční síně pak vstupují dvě hlavní žíly: horní (vena cava superior) a dolní dutá žíla (vena cava inferior). S tím, jak se průsvit žil zmenšuje, stoupá rychlost průtoku krve v nich a blíží se rychlosti krve v srdečnici.\n\nStavbou jsou žíly podobné tepnám, mají však tenčí a poddajnější stěny, ve stěnách mají méně svalových vláken a v žílách dolních končetin jsou kapsovité chlopně, které usměrňují tok krve.\n\nProudění krve napomáhají také stahy svalů a v hrudníku podtlak, který vzniká při nádechu. Pokud dojde k isometrickému stažení svalu (stav, kdy sval nemění při zatížení délku), hromadí se krev v žilách a ty vystupují pod povrchem kůže (jev, kterého využívají kulturisté apod.).\n\nPokud krev špatně odtéká z dolních končetin, může díky hydrostatickému tlaku krve v žílách dojít k oslabení a následnému vydutí stěny žíly, které je pod kůží vidět. Tak vznikají tzv. křečové žíly (varixy), které se mohou stát zdrojem zánětlivých procesů. Náchylnost ke vzniku křečových žil je dána geneticky a také druhem vykonávané činnosti. Jsou to povolání, kde se převážnou část pracovní doby postává - prodavači za pultem, kadeřnice apod.\n\nMízní cévy sbírají po těle živočichů mízu (lymfu). Dělí se na:\n\n\nMízní vlásečnice začínají slepými výběžky. Najdeme je s výjimkou mozku, míchy, chrupavky a oční koule ve všech orgánech. Stavbu mají shodnou s krevními vlásečnicemi - jsou tvořeny jednovrstevným epitelem.\n\nMízní vlásečnice odvádějí z tkání přebytečný tkáňový mok a látky, které neprojdou stěnou krevních vlásečnic (např tuky z trávicí soustavy).\n\nMízní cévy vznikají spojováním mízních vlásečnic. Stavbou se podobají žílám, ve stěně však mají více svalových vláken a také chlopně usměrňující proudění mízy jsou četnější. Kromě stahů mízních cév uvádějí mízu do pohybu také stahy svalů končetin a podtlak vzniklý při vyústění hlavních mízních kmenů do žil.\n\nMízní cévy procházejí mízními uzlinami (nodi lymphatici). Uzliny mají velký význam při ochraně organismu před cizorodými látkami (imunita). Dochází zde k filtraci mízy a vznikají tu lymfocyty (druh bílých krvinek).\n\nMízní kmeny vznikají spojením mízních cév. Stavbou se podobají žílám. Hlavní mízní kmeny jsou hrudní mízovod (ductus thoracicus) a pravostranný kmen mízní (ductus lymphaticus dexter). Oba dva ústí do žil v blízkosti srdce.\n\n\n"}
{"id": "89361", "url": "https://cs.wikipedia.org/wiki?curid=89361", "title": "Pavel Herout", "text": "Pavel Herout\n\nPavel Herout (* 1961) je autor knih o programování a vysokoškolský pedagog na ZČU v Plzni. Mezi jeho nejznámější knihy patří \"Učebnice jazyka Java\" a \"Učebnice jazyka C\".\n\nZabývá se výukou softwarově orientovaných předmětů. Značné zkušenosti s výukou jazyka C získal jako spolutvůrce projektů v oblasti simulací a komunikací.\n\nV roce 1985 dokončil Vysokou školu strojní a elektrotechnickou v Plzni, obor Elektronické počítače.\n\nV roce 1999 obhájil disertační práci a získal doktorát v oboru Informatika a výpočetní technika. Zabývá se programovacími jazyky, problematikou simulace dopravy a systémy odolnými proti poruchám.\n\nV roce 2003 obhájil habilitační práci v oboru Informatika a výpočetní technika a získal titul docent.\n\nV současné době působí na katedře informatiky a výpočetní techniky fakulty aplikovaných věd na Západočeské univerzitě v Plzni a vede přednášky a cvičení z předmětů \"Objektově orientované programování\" a \"Java a XML objektové technologie\".\n\nČlen univerzitní komise pro zvyšování kvality výuky. Člen strategického týmu fakulty.\n\nMimo knih publikoval i skripta a další odborné články.\n\nOblíbenost knih pana Herouta je přičítána i tomu, že je v nich uvedeno trochu z osobní praktické zkušenosti.\n\n\nKniha obsahuje i 120 příkladů k vyzkoušení, vždy za každou probíranou kapitolou. Ke knize je možné si stáhnout asi 250 odladěných programů, včetně vyhotovených příkladů z knihy.\n\n\n"}
{"id": "89380", "url": "https://cs.wikipedia.org/wiki?curid=89380", "title": "Báchorka", "text": "Báchorka\n\nBáchorka (\"dramatická báchorka\") je pohádková hra se zpěvy. Kořeny má v baroku. Česká báchorka potom navazuje na vídeňskou lidovou hru. Spojuje fantastické motivy s nejdůležitějšími otázkami soudobé společnosti. Má pevnou dějovou stavbu, do níž jsou vkládány zpěvné vložky. Děj obyčejně sleduje chybujícího hrdinu a jeho napravení. Ke šťastnému rozuzlení příběhu přispívají nadpřirozené postavy.\n\nČeskou báchorku rozvinul především Josef Kajetán Tyl, který její děj umístil na venkov a úlohu nadpřirozených bytostí udělil postavám známým z české folklorní tradice (polednice, divé ženy, lesní víly apod.) Největší popularitu pak dosáhla Tylova první báchorka, \"Strakonický dudák aneb Hody divých žen\".\n"}
{"id": "89383", "url": "https://cs.wikipedia.org/wiki?curid=89383", "title": "Jeřáb oskeruše", "text": "Jeřáb oskeruše\n\nJeřáb oskeruše (\"Sorbus domestica\"), někdy uváděný jako oskoruše, nářečně oskoruša, je opadavý, listnatý ovocný strom dorůstající výšky až 15 m jako solitér nebo až 30 m v lese. V našich podmínkách se dožívá 300 až 500 let, v jižní Evropě až 600 let. V Česku je tato dřevina vzácná a vyskytuje se v Českém středohoří a na jihovýchodě Moravy. Název oskeruše je všeslovanský a je nejasného, asi již praevropského původu.\n\nOskeruše má lysé a lepkavé pupeny hnědé až hnědozelené barvy.\n\nListy jsou střídavé, lichospeřené, jejich délka je 13 až 25 cm a skládají se z 13 až 21 lístků. Délka lístku je 3 až 6 cm, šířka 1 až 2 cm, tvar je podlouhle eliptický nebo oválný. Horní část listu je jednoduše pilovitá, spodní část celokrajná. Mladé listy jsou bíle ochlupené, toto ochlupení později mizí.\n\nKvětenstvím je chocholík bílé, vzácně i růžové barvy. Kvete v květnu až červnu, květy odkvetou již za 14 dní.\n\nU mladých stromků je kůra hladká, po 7. roce šupinatá, později brázditá.\n\nKoruna je široce kulovitá, s mnoha většinou vodorovně rostoucími nebo lehce vzhůru směřujícími větvemi. Velikost koruny závisí na tom, zda je strom solitér nebo zda roste v lese. V případě solitéru může být její šířka až 20 m, u stromů rostoucích v lese je menší.\n\nV našich podmínkách se oskeruše vyskytuje v dubovém a bukodubovém vegetačním stupni. Běžný výskyt je ve výškách od 160 do 500 m n. m. Oskeruše se může vyskytovat jako solitér ve volné krajině – pak má výšku asi 10 až 15 m, šířka koruny až 20 m – nebo v lese, kdy je vyšší než v otevřené krajině – její výška je na úrovni okolních stromů, další odlišností je menší koruna. Oskeruše je sice teplomilná rostlina, na druhou stranu vzrostlé stromy jsou mrazuodolné (vydrží teploty do −30 °C), dává přednost prosvětleným suchým a málo vlhkým stanovištím, která jsou bohatá na živiny. Je odolná proti exhalacím a smogu.\n\nOskeruše se vyskytuje hlavně v jižní Evropě (Balkán, Itálie, část Španělska), ve Francii a středním Německu, kde je nejsevernější výskyt v Sasku-Anhaltsku. Na několika lokalitách lze najít oskeruši i v severní Africe a v Turecku. V Česku se oskeruše nachází v Českém středohoří a na jihovýchodě Moravy, na Slovácku, kde je rozšířena od Pálavských vrchů po Vizovickou vrchovinu. Původnost druhu u nás je nejasná, snad jen na jižní Moravě může být zčásti původní, většina výskytů je však pozůstatkem starých výsadeb.\nOskeruše patří mezi ohrožené druhy dřevin – v Česku není ani 800 vzrostlých stromů. V poslední době se sice vysazují tisíce mladých stromků, ale plodného věku (10 až 20 let) se dožije jen asi desetina, a stromů, které se dožijí 100 let, bude ještě mnohem méně. Podobná situace je i v jiných místech Evropy – i když je areál oskeruše velký, nikde neexistuje souvislý porost, pohromadě lze nalézt jen skupinku několika stromů.\n\nNejvětší oskeruše na Moravě je Adamcova oskeruše, nacházející se pod kopcem Žerotín asi 3 km jižně od Strážnice. S obvodem kmene 462 cm je považována za největší ve střední Evropě. Koruna je vysoká 11 a široká 18 metrů, stáří je odhadováno na 400 let. V Čechách roste největší oskeruše v obci Jenčice. Má obvod kmene 390 cm. Obec má ratolesti oskeruše i na své vlajce.\n\nOskeruše je jednodomá dřevina schopná samoopylení. Aby semena mohla vyklíčit, musejí ve volné přírodě projít zažívacím ústrojím ptáků nebo savců. Oskeruši je možné rozmnožovat i uměle. Z metod umělého rozmnožování můžeme uvést vegetativní metody roubování a odběr kořenových, popřípadě bylinných řízků. Nepříliš vhodný je u oskeruše inbreeding, kdy dochází k menší životnosti, větší náchylnosti na houbové choroby a menšímu vzrůstu. Celkem překvapivé je, že i přes malý počet stromů a malou hustotu rozšíření je i u skupinek stromů jejich vzájemná genetická odlišnost celkem vysoká.\n\nOskeruše začíná plodit ve věku 10 až 20 let. Plody většinou dozrávají a opadávají od září do října. Množství ovoce je různé, v případě vzrostlého stromu se uvádí hodnoty od 300 do 1200 kg, přičemž platí, že solitérní stromy díky své velké koruně jsou na úrodu bohatší než stromy rostoucí v lese. Avšak úroda ovoce nebývá každoroční, některý rok se totiž neurodí nic.\nV souvislosti s neúrodou oskeruší se často traduje, že pokud je květ oskeruše ozářen bleskem, pak opadne a nedojde ke tvorbě plodu. Údajně byly spatřeny stromy, u kterých byly plody jen na jedné straně stromu, na druhé v důsledku ozáření květů bleskem nebyly plody žádné. Vysvětlením je tzv. střídavá plodnost velkých stromů, kdy strom částečně odpočívá a neplodí v celé koruně (zdroj: Vít Hrdoušek a kol.)Plodem oskeruše je malvice. Tvar plodů je různý, může být kulovitý, hruškovitý nebo i vejčitý. Barva žlutozelená až hnědozelená, na straně přivrácené ke slunci oranžová až červená. Váha plodu stromů v otevřené krajině u nás 10 až 30 g, průměr plodu 2,5 až 4,0 cm. Plody lesních stromů jsou většinou menší jen 4-15 gr. V jižní Evropě mohou být plody větší, s průměrem až 5 cm a váhou přes 30g (max 50 g.). Plody jsou sladké, šťavnaté a aromatické, ale pro konzumaci je vhodné je nechat uležet do té doby, než změknou a zhnědnou, tzv. zhniličkovatí.(zdroj: Vít Hrdoušek a kol.)\n\nPlody obsahují:\n\nPlody je možné po uležení konzumovat bez jakékoliv další úpravy (jsou chuťově výborné), je možné z nich dělat kompoty, marmelády či je usušit. Po umletí sušených oskeruší je možné prášek používat k ochucování jídel (má příchuť skořice). Dále se používá ke konzervování jablečného moštu či jiných ovocných šťáv. Další možností je výroba likérů či velmi kvalitní pálenky – oskerušovice.\nPlody mají i léčivé účinky: používají se při střevních potížích (sušené ovoce se používá jako statikum, zatímco syrové má projímavé účinky), na revma a při horečce. V případě smísení oskerušovice s bylinkami a medem je možné léčit i nachlazení.\n\nDřevo oskeruše je nejtěžší v celé Evropě, je velmi pevné a má pěknou barvu i kresbu, proto se používalo v truhlářství, řezbářství, používalo se jako materiál pro hudební nástroje, vinné lisy a mechanické nástroje. Dále se používalo jako materiál na ozdobné vykládání nábytku (intarzie). V současné době je oskerušové dřevo zpracováváno jen několika málo podniky v Evropě, což je dáno vzácností oskeruše. Každopádně oskerušové dřevo je velmi kvalitní a je možné, že v budoucnosti dojde k rozšíření pěstování oskeruší a využívání jejich dřeva.\n\nOskeruše je snad zčásti původním druhem teplých doubrav a dubohabřin na jižní Moravě, zvláště na Slovácku, kde její výskyt navazuje na Slovensko a Rakousko. Výskyt v Českém středohoří je od dob středověku, kdy se sem rozšířila s vinnou révou. Lze najít spoustu názorů na to, jak se oskeruše dále dostala na moravské a české území. Mezi lidové názory na její původ patří přinesení rostliny v době tureckých válek, kdy k nám měla být donesena z Balkánu. Dalším názorem je, že ji sem zanesli už staří Římané, jejichž vojska ji vysazovala na dobytém území, takže sloužila i jako obdoba hraničních kamenů (\"Limes Romanus\").\n\nNa jižní Moravě se nachází největší a nejstarší oskeruše v celé Česku. Mezi památnými stromy v CHKO Bílé Karpaty nalezneme následující čtyři oskeruše. \nPozn.: obvod kmene se měří ve výšce 1,3 m nad zemí.\n\nKatastr: Strážnice, vinice Žerotín\nObvod kmene: 458 cm \nStáří (odhad): 400 let \nVýška koruny: 11 m \nŠířka koruny: 18 m \nAdamcova oskeruše je největší oskeruší v Evropě a navíc patří i k nejstarším.\n\nKatastr: Strážnice \nObvod kmene: 337 cm \nStáří (odhad): 300 let\n\nKatastr: Tvarožná Lhota \nObvod kmene: 370 cm \nStáří (odhad): 300 let\n\nKatastr: Kněždub \nObvod kmene: 290 cm \nStáří (odhad): 250 let\n\nKatastr: Polichno \nObvod kmene: 328 cm \nStáří (odhad): 275 let\n\n\n"}
{"id": "89386", "url": "https://cs.wikipedia.org/wiki?curid=89386", "title": "Poetika (Aristotelés)", "text": "Poetika (Aristotelés)\n\nPoetika ( , ve starším překladu jako \"O básnictví\") je spis řeckého filosofa Aristotela, ve kterém se zabývá klasifikací dramatu (zejména tragédie, komedie) a poezií. Účelem komedie je vyvolat smích, zatímco účelem tragédie jsou city a poučení (na antických slavnostech se jí věnovaly tři dny, zatímco komedii jeden).\n\n\nAristoteles v 7. kapitole zmiňuje, že dílo by mělo být „krásné“.\n\nPod „krásným“ chápe dílo, které není příliš složité k pochopení a které má nějaký vnitřní řád.\n\nZ jeho díla bylo tedy vyvozeno, že dílo má mít trojí jednotu – drama se má odehrávat v jeden čas, na jednom místě a má mít jednu dějovou linii. Toto „pravidlo“ se dodržovalo do renesance, občas ho ale někteří autoři porušili (William Shakespeare).\n\nDruhý díl Aristotelovy Poetiky, který je dnes pokládán za ztracený, údajně pojednával o komedii. Motivu existence této knihy využil spisovatel Umberto Eco v románu Jméno růže.\n\n"}
{"id": "89387", "url": "https://cs.wikipedia.org/wiki?curid=89387", "title": "Poetika", "text": "Poetika\n\nPoetika je:\n\nJakožto nauka o tvaru díla je poetika jednou ze subdisciplín literární vědy. V rámci literární vědy se jedná o disciplínu nejstarší (Aristotelova Poetika), z níž se literární věda jako taková de facto vyvinula. Od poetiky se současná literární věda liší důrazem na pragmatiku díla, otázky epistemologické a obecně estetické a sémiotické, tj. problémy, kterými se literární věda začala zabývat až v novověku, zvl. ve 20. století (a v něm pak především v souvislosti s tzv. \"pragmatickým obratem\" ve filosofii.\n\nPoetika zkoumá a popisuje zvláště: kompozici (vnější a vnitřní gradaci, typy začátků a konců), jazykovou rovinu (zvl. lexikum a styl), horizontální (nadpis, motto, dedikace...) a vertikální členění textu aj. Do jisté míry můžeme jako součást poetiky chápat i jiné subdisciplíny: versologii, metriku, prozódii aj. Poetika má blízko k subdisciplínám lingvistickým, s nimiž se často kryje (např. stylistika).\n\nDruhý význam pojmu poetika, tj. souhrn uměleckých zásad a prostředků díla, má význam širší než literárněvědný. Můžeme hovořit o poetice všech uměleckých druhů (např. poetika obrazu, filmu, sochy, hudebního díla atd. ...), ale i např. také o poetice jevů či dějů mimo oblast umění (poetika módy).\n\nOba významy slova poetika jsou úzce provázány (jsou komplementární).\n\n"}
{"id": "89388", "url": "https://cs.wikipedia.org/wiki?curid=89388", "title": "Svatá trojkombinace", "text": "Svatá trojkombinace\n\nTermín svatá trojkombinace se používá obvykle v souvislosti s instalací open source programů jako sarkastické označení trojice příkazů codice_1, codice_2 a codice_3.\n\nDůvodem vzniku tohoto hanlivého označení je nespočet různých návodů a článků, ve kterých autoři neuváženě doporučují instalovat program ze zdrojových kódů ručně zadanou posloupností příkazů mezi něž uvedené patří, ačkoliv je většinou k disposici lepší alternativa — využití balíčkovacího systému dané distribuce operačního systému.\n\nKompletní postup instalace programu ze zdrojových kódů sestává obvykle z následujících činností:\n\n\nTento postup má značnou výhodu, že je prakticky nezávislý na použitém operačním systému (pokud je daná rodina programem podporována), ale mnoho nevýhod:\n\n\nŘadu uvedených problémů řeší použití balíčkovacích systémů; jedinou podmínkou je, aby byl program dostupný i ve formě balíčku pro danou distribuci operačního systému (resp. obvykle je možnost naimportovat i balíčky z jiné distribuce), což u běžně užívaných programů není problém.\n\nMezi běžně používané balíčkovací systémy patří:\n\n\nVětšina balíčkovacích systémů používá k instalaci tzv. binární balíčky, tedy archivy obsahující již zkompilovaný program, některé ale umožňují zvolit tzv. zdrojový balíček a provést kompilaci ze zdrojových kódů. Jiné systémy instalují ze zdrojových kódů (které ani nemusí být součástí balíčku, ale balíčkovač je stahuje odděleně) a binární formu nabízí třeba jen jako alternativu u vybraných programů.\n"}
{"id": "89391", "url": "https://cs.wikipedia.org/wiki?curid=89391", "title": "Služebník Boží", "text": "Služebník Boží\n\nSlužebník Boží je označení používané v katolické církvi pro zemřelou osobu, u které byl započat kanonizační proces, který dosud nebyl ukončen ani udělením nejnižšího stupně (\"ctihodný\").\n\nPoužívání označení upravuje Instrukce Kongregace pro svatořečení „Sanctorum Mater“ z roku 2008, která uvádí (čl. 4, § 2): \"„Katolík, jehož proces blahořečení a svatořečení byl zahájen, se nazývá Služebník Boží.“\" Předtím, než biskup zahájí proces blahořečení, musí ověřit, že kandidát se těší pověsti svatosti nebo mučednictví a pověsti zázračných znamení (přímluvné moci). \nZahájení řízení také musí předcházet „Nihil Obstat“ neboli vyjádření vatikánské Kongregace pro svatořečení, že nic nebrání tomu, aby se zahájilo řízení (čl. 45, § 2).\n\n"}
{"id": "89400", "url": "https://cs.wikipedia.org/wiki?curid=89400", "title": "Stefan Wyszyński", "text": "Stefan Wyszyński\n\nCtihodný Stefan kardinál Wyszyński [stefan vyšyňski] (3. srpna 1901 – 28. května 1981) byl arcibiskupem Varšavy a Hnězdna, kardinálem, polským primasem, služebníkem Božím, obráncem lidské důstojnosti a lidských práv.\n\nV roce 1920 vstoupil do semináře ve Włocławku a po čtyřech letech studií byl vysvěcen na kněze. V letech 1925 až 1929 pokračoval ve studiích na Katolické univerzitě v Lublinu, která zakončil doktorátem. Po vypuknutí druhé světové války se ukrýval před gestapem.\n\nPo skončení války se vrátil zpět do Włocławku, kde reorganizoval seminář a zastával funkci rektora. Roku 1946 ho papež Pius XII. jmenoval lubliňským biskupem. Do svého biskupského erbu dal slova „Soli Deo“ (Jedinému Bohu). Služba Bohu samotnému skrze Marii byla patrná v celém jeho životě.\n\nPo smrti kardinála Augusta Hlonda roku 1948 byl Wyszyński jmenován arcibiskupem metropolitou hnězdněnským a varšavským, primasem Polska. Roku 1953 ho papež Pius XII. jmenoval kardinálem.\n\nNa počátku padesátých let, v období napětí mezi polskou vládou a církví, nechaly komunistické orgány kardinála Wyszyńského uvěznit – zběžně: v Rychwałdě Królewském, Stoczku Warmińském, Prudniku a Komańczi. Na posledním místě své izolace 16. května 1956 napsal text Jasnohorské sliby národa polského (\"Jasnogórskie Śluby Narodu Polskiego\"). Dne 18. prosince 2017 ho papež František prohlásil za Ctihodného.\n\n\n"}
{"id": "89402", "url": "https://cs.wikipedia.org/wiki?curid=89402", "title": "Letní filmová škola", "text": "Letní filmová škola\n\nLetní filmová škola (též Filmovka, dále jen LFŠ) je každoroční přehlídka filmů s dlouholetou tradicí, kterou pořádaná Asociace českých filmových klubů (dále jen AČFK). V Uherském Hradišti se usadila natrvalo od roku 1992.\n\nJejím cílem je, na rozdíl od běžných filmových festivalů zaměřených na současnou tvorbu, prohlubovat vědomosti milovníků filmového umění a historie, a také odborné vzdělání organizátorů filmových klubů. Společně s Mezinárodním filmovým festivalem v Karlových Varech patří k největším filmovým přehlídkám v České republice. Ředitelkou festivalu je od roku 2010 Radana Korená, programovou ředitelkou Letní filmové školy je od roku 2011 Iva Hejlíčková.\n\nHistorie LFŠ začala v Čimelicích na Písecku roku 1964, kdy se uskutečnilo první setkání zástupců filmových klubů. První ročník festivalu měl necelých 50 účastníků. Promítaly se kvalitní umělecké filmy, na které divák v běžné distribuci nemohl narazit, přednášky vedli přední filmoví odborníci. Cílem bylo umožnit setkání organizátorů a lektorů filmových klubů a prohloubení jejich odborného vzdělání.\n\nPůvodní akce, uzavřená jen pro členy filmových klubů, se postupně rozrůstala. V dalších třinácti letech se filmová setkání pořádala v Písku, nejprve pod názvy \"Seminář filmových klubů\" a \"Seminář pro členy filmových klubů\" a od roku 1975 poprvé jako \"Letní filmová škola\". Tehdy se LFŠ zúčastnilo asi 250 návštěvníků. Od roku 1978 se místa pořádání střídala, na začátku 80. let, když se akce poprvé konala v Uherském Hradišti, se jí zúčastnilo již více než 500 návštěvníků. Ve snaze o udržení LFŠ stabilizovali organizátoři účast pravidlem o omezeném počtu zájemců z každého filmového klubu. Akce se až do roku 1989 potýkala s hrozbou zákazu ze strany KSČ, po sametové revoluci však přestala být pro návštěvníky výjimečná a došlo k oslabení účasti.\n\nBěhem své historie se festival konal na mnoha místech – kromě již zmíněných Čimelic a Písku se jednalo o Hořovice, Trutnov, Strážnici, Světlou nad Sázavou a Jihlavu. Vzhledem k úspěchu z let 1981 až 1984 byla LFŠ natrvalo v roce 1992 přesunuta do Uherského Hradiště. Výjimku představoval rok 1997, který se konal kvůli povodním v Jihlavě.\n\nV roce 1992 však přijelo jen 250 návštěvníků a organizátoři byli nuceni začít měnit celkovou koncepci akce. Od roku 1993 je tak LFŠ otevřena pro každého zájemce, zvýšil se počet promítaných filmů, festivalových hostů, rozšířil se i program odborný a doprovodný a zvýšil se počet promítacích míst (do roku 1992 se během devíti dnů promítalo maximálně čtyřicet představení v jednom kině). Od roku 1997 je program rozdělen do tematických cyklů, z nichž hlavní se pro každý ročník liší.\n\nFestival v roce 2005 skončil se ztrátou více než 3 mil. Kč, z tohoto důvodu vyvstala otázka, zda bude 32. ročník realizován, případně přesunut (u této varianty se mluvilo především o Písku). Nakonec se řediteli festivalu Jiřímu Králíkovi (jenž byl považován za hlavního viníka finanční ztráty) a AČFK podařilo dohodnout se zástupci města a 32. ročník proběhl.\n\nFestival v roce 2007 skončil pro pořádající AČFK opět se ztrátou, tentokrát 3,6 mil. Kč. Tato situace nakonec vedla k odchodu Jiřího Králíka z Letní filmové školy i Asociace českých filmových klubů. AČFK se podařilo na pokrytí ztráty a záchranu festivalu získat dlouhodobou půjčku 4 mil. Kč od města Uherské Hradiště.\n\nPostupně se LFŠ začala finančně stabilizovat. Na 41. LFŠ v roce 2015 se v Uherském Hradišti akreditovalo 5 500 návštěvníků, bylo promítnuto 237 snímků, uskutečnilo se 9 divadelních představení, 14 koncertů, 6 filmových lekcí a mnoho přednášek. Promítacími prostory byly Kino Hvězda, Kino Mír, Klub kultury, Slovácké divadlo, Sportovní hala, Kino Reduta 1 a 2, Kavárna Respekt, Letní kino Smetanovy sady, RWE letní kino Masarykovo náměstí, Šapitó Letní poloha a Divadelní stan.\n\n44. LFŠ se odehrála od 27. července do 5. srpna 2018. Během 10 dnů se na festivalu vystřídalo 5 100 akreditovaných návštěvníků, v rámci balíčků se prodalo dalších 5 100 vstupenek. Uvedeno bylo 235 filmů ve 307 projekcích, 62 položek odborného programu včetně 9 lekcí filmu, 19 koncertů, 7 divadelních představení a 7 výstav. Asociace českých filmových klubů, hlavní pořadatel LFŠ, udělila 5 výročních cen (Bahman Ghobadi, Meir Lubor Dohnal, Iva Janžurová, Petr Korč, Mike Leigh). Světovou premiéru měl film \"Jan Palach\" režiséra Roberta Sedláčka.\n\n45. LFŠ se uskutečnila od 26. července do 4. srpna 2019. Mezi hosty byli mimo jiné Alexej German ml., Cătălin Mitulescu, Christian Berger, Marika Green, Adam Sikora, Wojciech Smarzowski, Milko Lazarov, Alfred Jokesch, Michel Marie či Marek Kuboš. V premiéře byl uveden snímek \"Hra\" od chilského režiséra Alejandra Fernándeze Almendrase s Jiřím Mádlem, sekce \"Ikona\" uvedla snímky oscarového režiséra Michaela Hanekeho, program se mimo jiné soustředil na filmy francouzské nové vlny či amerického režiséra Williama Wylera. Během 10 dnů se na festivalu vystřídalo přes 5 400 akreditovaných návštěvníků, v rámci balíčků se prodalo dalších 4 800 vstupenek. Uvedeno bylo 176 celovečerních, 11 středometrážních a 104 krátkých filmů ve 486 projekcích, 89 položek odborného programu včetně 7 lekcí filmu, 10 koncertů, 8 divadelních představení a 6 výstav. AČFK udělila 5 výročních cen (Hynek Bočan, Lech Majewski, Milan Lasica, Jaroslav Mužíček, Olga Sommerová).\n\n46. LFŠ se uskuteční od 24. července do 2. srpna 2020.\n\nFilmové projekce probíhají v sedmi sálech (vstup s akreditací nebo vstupenkou) a ve dvou letních kinech (přístupná zdarma):\n\n\n"}
{"id": "89405", "url": "https://cs.wikipedia.org/wiki?curid=89405", "title": "Dušan Uhrin (1967)", "text": "Dušan Uhrin (1967)\n\nDušan Uhrin (* 11. října 1967 v Praze) je český fotbalový trenér. Jako trenér působil mimo Česko na klubové úrovni v Rumunsku, Gruzii, Bělorusku a na Kypru. Jeho otec Dušan Uhrin st. je bývalý fotbalový trenér.\n\nSvoji hráčskou kariéru začal v FK Meteor Praha VIII, odkud v průběhu mládeže zamířil do Bohemians Praha. V roce 1984 se propracoval do prvního týmu. Následně působil v Montáže Praha. V letech 1988–90 působil v klubu FC Jílové. Kariéru ukončil v mužstvu RH Strašnice v roce 1992.\n\nTrénovat začal v týmu RH Strašnice, kde byl hrajícím koučem. Poté byl koučem PSK Union Praha. V červenci 1994 podepsal smlouvu s FK Slavoj Vyšehrad. V sezoně 1997/98 koučoval B-tým AC Sparta Praha. V následujícím ročníku vedl klub SK Tatran Poštorná. Od roku 1999 byl trenérem mládeže SK Slavia Praha. Od prosince 1999 do června 2001 působil u A-týmu \"Sešívaných\", kde byl nejprve asistentem Františka Cipra, a poté Karla Jarolíma. Následně vedl FC Bohemians Praha.\n\nV české nejvyšší soutěži se proslavil především jako hlavní trenér FK Mladá Boleslav, s nímž se mu podařilo obsadit druhé místo v sezoně 2005/06 a třetí v sezoně 2006/07. Velkým úspěchem bylo vyřazení slavného Olympique Marseille v předkole Poháru UEFA 2006/07 a postup do základní skupiny této soutěže. V ní získal 3 body za remízy s Rapidem Bukurešť, Hapoelem Tel Aviv a Paris Saint-Germain, což na další postup nestačilo.\nV následujících letech sbíral zkušenosti v zahraničních ligách, když vedl rumunské celky CFR Kluž a FC Temešvár, kyperský Limassol a gruzínské FC Dinamo Tbilisi, s nímž získal v roce 2013 mistrovský titul, což se povedlo i jeho otci v roce 2008. Angažmá v zahraničí přerušil jen na krátký čas v letech 2009–2010, kdy trénoval Mladou Boleslav. V prosinci 2013 se dohodl na předčasném ukončení smlouvy s Dinamem Tbilisi, neboť dostal nabídku z ČR. Trenérskou smlouvu s Viktorií Plzeň podepsal 17. prosince 2013, platnost měla být do léta 2016.\n\nNa jaře 2014 dokázal s Plzní postoupit do osmifinále Evropské ligy přes silný Šachtar Doněck. V lize i poháru skončila Plzeň v sezoně 2013/14 na druhém místě, v obou případech za Spartou Praha.\nNa začátku sezony 2014/15 přišla porážka 0:3 v českém Superpoháru se Spartou.\nDíky umístění na pohárové druhé příčce konečné tabulky předchozí sezóny se představil s Plzní v Evropské lize UEFA 2014/15. Po neúspěšném odvetném utkání v Evropské lize UEFA 2014/15 s rumunským týmem FC Petrolul Ploiești (1:4) byl 11. srpna 2014 odvolán z působení v FC Viktoria Plzeň.\n\nV prosinci 2014 se dohodl na trenérském angažmá s běloruským týmem FK Dinamo Minsk. Na jaře 2015 byl odvolán.\n\nV červnu 2015 se stal hlavním trenérem SK Slavia Praha. V sezóně 2015/16 dovedl tým na konečné 5. místo a zajistil mu tak\núčast v předkolech Evropské ligy 2016/17.\n\nV srpnu 2016 byl po prohře Slavie 1:3 v Plzni kvůli neuspokojivým výsledkům odvolán. Ve čtyřech ligových zápasech sezóny 2016/17 tým získal 5 bodů z 12 možných, v předkolech Evropské ligy vyřadil Levadii Tallinn a Rio Ave, ale vypadl ve 4. předkole Anderlechtem.\n\nV červnu 2017 se stal generálním sportovním manažerem a trenérem klubu FK Mladá Boleslav. V únoru 2018 byl z funkce odvolán.\n\n\n\n"}
{"id": "89410", "url": "https://cs.wikipedia.org/wiki?curid=89410", "title": "CZFree.Net", "text": "CZFree.Net\n\nCZFree.Net (zkráceně CZF) je nezávislá nezisková amatérská počítačová komunitní síť v Česku (původně jen v Praze), která je vytvářena a spravována komunitou nadšenců. Kdokoliv se může na své náklady připojit k síti CZFree.Net a poskytovat zde své služby, nebo využívat služeb ostatních uživatelů (ať už zdarma nebo za poplatek).\n\nSíť CZFree.Net je založena na architektuře TCP/IP, využívá protokoly IPv4 a experimentálně IPv6 a jako linkovou vrstvu používá především technologii Wi-Fi (IEEE 802.11), v menší míře Ronja a v poslední době některé cloudy (sdružení) začaly roztahovat i optické sítě. Členové sítě CZFree.Net se zavazují dodržovat na svých zařízeních a spojích sadu doporučení CZFree RFC založenou na RFC.\n\nSíť má vlastní DNS servery, na kterých provozuje doménu nejvyššího řádu \".czf\".\n\nSpráva sítě je decentralizovaná a spadá do jednotlivých cloudů. To jsou autonomní skupiny (geograficky blízkých) uzlů s vlastním rozsahem IP adres. V Praze odpovídá zhruba jedné čtvrti, v ostatních oblastech větším celkům.\n\nKaždý cloud má přidělený rozsah IP adres 10.x/16. Uvnitř cloudu se zpravidla k výměně směrovacích informací používá protokol OSPF, mezi cloudy pak jednotně protokol BGP. Ten sjednocuje cesty do ostatních cloudů, takže pak router na Petřinách nemusí rozlišovat desítky položek pro jednotlivé podsítě na Proseku, a stačí mu jedna pro celou tamní oblast.\n\nOrganizace cloudů může být různá. V Praze většinou nejsou cloudy přesně organizované, mimo Prahu mají většinou formu občanského sdružení. Část pražských cloudů se spojila v září 2007 do sdružení CZF Praha pro vstup do NFX.\n\nPříkladem cloudů mohou být: Prosek, PilsFree, Klfree, Czela, Brno, Praha12.net, PVfree, SouthPrague.Net, HKfree, Slfree, Twikinet, JM-Net (jižňák), Břevnov\n\nV září 2007 bylo založeno sdružení NFX s cílem zlepšit propojení pražských a mimopražských cloudů a umožnit případný levnější nákup internetové konektivity. V roce 2012 již patří NFX a jeho dceřiná společnost Freetel mezi významné české provozovatele sítí, členy NIX.CZ a disponuje řadou přímých uplinků do zahraničí.\n\n\n"}
{"id": "89411", "url": "https://cs.wikipedia.org/wiki?curid=89411", "title": "Richard Bergman", "text": "Richard Bergman\n\nRichard Bergman (* 26. července 1956) je český textař, skladatel, spisovatel a malíř.\n\n\nMimo jiných napsal texty písní těmto zpěvákům: Iveta Bartošová, Michal David, Karel Gott, Stanislav Hložek, Pavel Horňák, Jakub Smolík.\n\n\n\n"}
{"id": "89414", "url": "https://cs.wikipedia.org/wiki?curid=89414", "title": "Daň z příjmů", "text": "Daň z příjmů\n\nDaň z příjmů je daň uložená fyzickým nebo právnickým osobám, která se liší v závislosti na příslušném příjmu nebo zisku (zdanitelný příjem). Daň z příjmu se obecně počítá jako součin daňové sazby a zdanitelného příjmu. V USA se sazby daně mohou lišit podle typu nebo vlastností daňového poplatníka. Sazba daně se může zvyšovat se zvyšováním zdanitelného příjmu (dále jen odstupňované nebo progresivní sazby). Daň uvalená na společnosti se nazývá daň z příjmu právnických osob a vybírá se paušální sazbou. Fyzické osoby jsou však zdaněni různými sazbami v závislosti na pásmu, do kterého spadají. Partnerské firmy jsou dále zdaňovány paušálně. Většina jurisdikcí osvobozuje místní charitativní organizace od daně. Kapitálové zisky mohou být zdaněny odlišnými sazbami než ostatní příjmy. Mohou být povoleny úvěry různých druhů, které snižují daň. Některé jurisdikce ukládají vyšší daň z příjmu nebo daň z alternativního základu nebo míry příjmu.\n\nZdanitelný příjem poplatníků s bydlištěm v jurisdikci je obecně celkový příjem snížený o náklady na výrobu a další odpočty. Obecně je do výnosů zahrnut pouze čistý zisk z prodeje majetku, včetně zboží drženého k prodeji. Příjem akcionářů korporace obvykle zahrnuje rozdělení zisku z korporace. Odpočty obvykle zahrnují veškeré produkční nebo obchodní náklady, včetně opravné položky na úhradu nákladů na obchodní aktiva. Mnoho jurisdikcí povoluje pro fyzické osoby pomyslné odpočty a může umožnit odpočet některých osobních nákladů. Většina jurisdikcí buď nezdaňuje příjmy získané mimo jurisdikci, nebo neumožňuje započítání daní zaplacených jiným jurisdikcím z těchto příjmů. Nerezidenti jsou zdaňováni pouze z určitých druhů příjmů ze zdrojů v jurisdikcích, až na několik výjimek.\n\nVětšina jurisdikcí vyžaduje sebehodnocení daně a vyžaduje, aby plátci některých typů příjmů sráželi daň z těchto plateb. Mohou být požadovány zálohy na daň od daňových poplatníků. Daňoví poplatníci, kteří včas nezaplatí dlužnou daň, obvykle podléhají značným pokutám, které mohou zahrnovat vězení pro fyzické osoby nebo zrušení právní existence účetní jednotky.\n\n= Historie =\nKoncept daně z příjmu je moderní inovací. Předpokládá alespoň základní znalosti ekonomiky, výdajů a profitů a také řádné a spolehlivé chování společnosti.\n\nPo velkou část historie lidské civilizace tyto podmínky neexistovaly. Daně byly založeny na jiných faktorech, jako bylo bohatství, pozice ve společnosti nebo výrobní prostředky. Praktikovalo se třeba odvádění desátků nebo obětování prvního ovoce. Tyto metody existovaly od starověku a můžeme je označit za předchůdce dané, ačkoliv postrádali preciznost a přesnost.\n\nPrvní daň z příjmu se datuje z dob starověkého Egypta. V raných letech Římské republiky se daně odváděly podle majetku a vlastnictví. Sazba daně za normálních podmínek byla 1%, jen někdy se dostala až na 3%, například v dobách války. Tyto mírné daně byly odváděny v podobě pozemků, otroků, zvířat a jiného osobního vlastnictví. Čím více člověk vlastnil, tím větší daně platil. \n\nV roce 10 našeho letopočtu, císař Wang Mang z Dynastie Sin zavedl bezprecedentní daň z příjmu, která činila 10% profitu a platila pro profesionální dělníky. Císař byl sesazen o 13 let později, v roce 23 našeho letopočtu, a předchozí politika byla obnovena během dynastie Chan, která následovala.\n\nJednou z prvních zaznamenaných daní z příjmu byl Saladinův desátek, zavedený Jiřím II. v roce 1188 ve snaze získat peníze pro Třetí křížovou výpravu. Desátek vyžadoval, aby každý laik v Anglii a ve Walesu odváděl jednu desetinu svého příjmu a movitého majetku.\n\nPočátek zavedení moderní daně z příjmu se standardně datuje na rok 1799, na návrh Henryho Beeka, budoucího bristolského děkana. Tato daň z příjmu byla zavedena ve Velké Británii ministrem Williamem Pittem mladším v rozpočtu na měsíc prosinec 1798. Popudem byla snaha zaplatit zbraně a vybavení pro vojáky bojující za velké francouzské revoluce. Pittova daň z příjmu začínala na 2 starých pencích u příjmů nad £60 (ekvivalent k dnešním £6 200 pro rok 2018) a zvyšovala se maximálně na 2 šilinky u příjmů nad £200. Pitt doufal, že díky nové dani by se mohlo vybrat £10 milionů za rok, ve skutečnosti se v roce 1799 vybralo jen něco málo přes £6 milionů. \n\nPittova daň z příjmů byla odváděna od roku 1799 do roku 1802, kdy byla zrušena Henrym Addingtonem v době Amienského míru. Addington se stal premiérem v roce 1801 po Pittově rezignaci. Addington daň z příjmů znovuzavedl v roce 1803, kdy znovu začaly spory s Francií, ale znovu ji zrušil v roce 1826 po bitvě u Waterloo. \n\nVe Spojeném království Velké Británie a Irska byla daň z příjmů znovuzavedena Sirem Robertem Peelem, který v roce 1842 přišel s tzv. \"Income Tax Act\" . Peel, jakožto konzervativec, se ve volbách roku 1841 zavedení daně z příjmů bránil, ale stále se zvyšující výdaje ho donutili ji zavést. Daň se týkala příjmů nad £150 (ekvivalent k £13 870 v roce 2018, ).\n\nFederální vláda Spojených států amerických zavedla první daň z příjmů 5. srpna 1831, kdy potřebovala zaplatit válečné náklady z americké občanské války. Tato daň byla zrušena a nahrazenou jinou daní z příjmů v roce 1862.\n\nPrvní daň v období míru byla v důsledku \"Wilson-Gormanova sazebníku\". Daň se skládala z 2% u příjmů nad $4 000 (ekvivalent $116 000 dolarů v roce 2018), což znamenalo, že méně než 10% domácností daně odvádělo. Účelem této daně bylo vyrovnat se se ztrátou příjmů, způsobenou snížením cel.\n\nV roce 1913 se stala daň z příjmů trvalou, a to díky Šestnáctému dodatku ústavy Spojených států o dani z příjmu. Během fiskálního roku 1918, roční vnitřní příjmy poprvé překročily hranici miliardy dolarů, v roce 1920 stouply na 5,4 miliardy dolarů. Výška daní z příjmů se během let dramaticky odlišovala. Na začátku existence Spojených států amerických tvořily necelé 1%, v průběhu druhé světové války to bylo až 90% příjmu.\n\nByť se daňová pravidla velice liší, existují určité základní rysy společné pro většinu systémů daně z příjmu. Pro daňové systémy v Kanadě, Číně, Německu, Singapuru, Spojeném království a Spojených státech, platí většina níže uvedených principů. \n\nFyzické osoby jsou často zdaňováni odlišnými sazbami než podniky. Daňové systémy v jiných zemích než v USA považují účetní jednotku za korporaci, pouze pokud je právně organizována jako korporace. Na majetek a svěřenecké fondy se obvykle vztahují zvláštní daňová ustanovení. Ostatní zdanitelné subjekty se obecně považují za partnerství. V USA se mnoho druhů subjektů může rozhodnout, že bude považováno za korporaci nebo partnerství. K partnerům se přistupuje tak, jako by se jejich příjmy, odpočty a kredity rovnaly jejich podílu na těchto položkách partnerství.\n\nOd každého daňového poplatníka, který splňuje určitá minimální kritéria, se vyměřují samostatné daně. Mnoho systémů umožňuje ženatým osobám požádat o společný výměr daně, a také společný výměr pro skupiny podniků vlastněné místně organizovanou korporací, tedy nebude každému podniku vyměřena zvlášť, ale budou považovány za jeden subjekt.\n\nSazby daně se velmi liší. Některé systémy ukládají vyšší sazby na vyšší částky příjmu. \n\nDaně rezidentů se většinou liší od daní nerezidentů. Jen malé množství jurisdikcí nutí platit daně jiné nerezidenty, než ty se specifickými příjmy v rámci jurisdikce. U rezidentů ale obecně platí, že jejich veškeré příjmy, ať už byly vytvořeny kdekoli na světě, podléhají zdanění. Za rezidenta se u fyzických osob považuje ta osoba, která na území dané země pobývá déle než 183 dní.\n\nVětšina systémů pro rezidenty definuje širokou škálu příjmů podléhající zdanění, ale u nerezidentů zdaňuje jen určité druhy příjmů. Druhy příjmů fyzických a právnických osob se od sebe mohou v různí míře lišit. Načasování uznání příjmů se může lišit typem daňového poplatníka nebo velikostí příjmu.\n\nPříjem zahrnuje všechny druhy příjmů, které zajišťují příliv peněžních prostředků pro daňového poplatníka, to zahrnuje náhradu za služby, zisk z prodeje zboží, nabytí z nemovitosti, úroky, dividendy, nájemné, ​​licenční poplatky, důchody a všechny ostatních položky. Mnoho systémů vylučuje z příjmů část nebo celou částku penzijního připojištění nebo jiné platby národního důchodového plánu.\n\nVětšina systémů daně z příjmu umožňuje rezidentům snížit hrubý příjem dle druhu podnikání a pomocí dalších typů odpočtů. Naopak, obecně řečeno, nerezidenti platí daň z většiny druhů hrubých příjmů společně s čistým příjem z podnikání vytvořeným v dané jurisdikci.\n\nVýdaje vzniklé z podnikání, pronájmu, nebo jakékoli jiné příjmy vytvářející činnosti, se obvykle dají odečíst z daní, nicméně mohou zde existovat omezení na určité druhy výdajů nebo činností. Podnikatelské výdaje zahrnují širokou škálu nákladů vzniklých z dané podnikatelské činnosti. Daňová sleva (buďto formou kapitálového příspěvku, nebo odpisu) je většinou povolena při náhradě nákladů na pořízení majetku využitého pro podnikání. Pravidla pro přiznání kapitálového příspěvku se velice liší a často umožňují rychlejší náhradu nákladů než postupně během doby životnosti daného majetku.\n\nVětšina systémů umožňuje fyzickým osobám určité pomyslné odpočty nebo částku podléhající nulovému zdanění. Mnoho systémů navíc umožňuje odpočet některých druhů osobních výdajů, jako úrok z hypotéky nebo zdravotní výdaje. \n\nZdanitelný je pouze čistý příjem z podnikatelské činnosti, ať už je provozována fyzickými nebo právnickými osobami. Mnoho zemí vyžaduje po podnicích vyhotovení účetních závěrek, které poté musí být kontrolovány. Daňové systémy těchto zemí často definují zdanitelný příjem, jako příjem uvedený v těchto prohlášeních, a pokud možno, tak jen s malou možností úpravy. Některé jurisdikce počítají čistý příjem u některých druhů podnikání, jako danou procentuální část hrubých výnosů. Týká se to především poboček nerezidentů.\n\nVětšina systémů umožňuje rezidentům tzv. „kredity“ pro daně z příjmu placené v jiných jurisdikcích stejného druhu. To znamená, že kredity jsou povoleny na národní úrovni pro daně placené v jiných zemích. Mnoho systémů daní z příjmu umožňují další kredity rozdílných druhů, a takové kredity jsou často specifické pro danou jurisdikci. \n\nNěkteré jurisdikce, obzvláště pak Spojené státy, včetně mnoha jejich jednotlivých států a Švýcarsko, ukládají vyšší z běžných daní z příjmu nebo alternativní daň. Obecně se dá říct, že Švýcarsko a Spojené státy takovou daň ukládají jen korporacím a je založena na kapitálu nebo na podobném měřítku.\n\nDaň z příjmu se běžně vybírá dvěma způsoby: buďto srážkou daně přímo u zdroje příjmu, anebo prostřednictvím plateb od daňových poplatníků. Skoro všechny jurisdikce vyžadují od zaměstnavatelů, aby daň z příjmu z takovýchto plateb srazili. Objem, který má být sražen, je fixní procentuální část, kde sama daň je pevně daná. Případně může být objem, který má být sražen, stanoven daňovou správou, nebo samotným plátcem pomocí vzorců opět stanovených daňovou správou. Příjemci daní jsou obvykle povinni poskytnou plátci nebo daňové správě informace potřebné pro jeho určení. Sražení daně u zaměstnanců se často označuje jako „pay as you earn“, tedy „plaťte tak jak vyděláváte“. \n\nDaně z příjmů zaměstnanců jsou často vybírány zaměstnavateli pomocí srážení daně. Takové výběry nezbytně nepředstavují konečný objem daně, jelikož po zaměstnanci může být žádáno, aby sloučil plat/mzdu s dalšími příjmy či odpočty, pro určení skutečné daně. Výpočet daně, která má být sražena, může být proveden buď daňovou správou, nebo zaměstnavatelem.\n\nVětšina systémů vyžaduje od těch, jejichž skutečná daň nemůže být plně určena pomocí daňové srážky, aby daň sami určili a zaplatili ji před, nebo až při jejím konečném určení. Určení samotným poplatníkem znamená, že daň musí sám spočítat a podat ji daňové správě. Některé státy poskytují daňovým poplatníkům předem vypočítané odhady, které pak mohou podle potřeby upravit. \n\nTa část plátců daní, která daně platí v plné výši, včas a dobrovolně (tedy bez toho, aniž by byli pokutováni, nebo vyzváni k doplacení daní), se anglicky nazývá tzv. „voluntary compliance rate“ – tedy volně přeloženo do češtiny „míra dobrovolného placení daní“. Tato míra je vyšší v USA než například v zemích jako Německo nebo Itálie. V zemích, kde je vysoce rozvinutý systém černého trhu, je tato míra mizivá a často ji nejde správně vypočítat.\n\nV několika zemích s federálním státním zřízením jsou výběry daně z příjmu v gesci jednotlivých federálních subjektů. Mezi tyto země patří například Kanada, Německo, Švýcarsko a Spojené státy, kde provincie, kantony nebo státy určují daně odděleně. V úzké skupině zemí mohou i města určovat daň z příjmu. Takový systém může být sloučen, jako například v Německu, s výběrem daní na federální úrovni. V Quebecu a ve Spojených státech jsou federální a státní systémy výběru daní spravovány nezávisle a existují mezi nimi rozdíly v určení zdanitelného příjmu. \n\nDaně vztahující se k důchodu, jako sociální zabezpečení nebo zdravotní pojištění, jsou také druhem daně z příjmu, byť tak obvykle nebývají označeny. V USA jsou tyto daně většinou stanovené v pevném poměru vůči mzdám nebo výdělkům ze samostatné výdělečné činnosti do určité maximální částky za rok. Tato daňová povinnost může být uložena zaměstnavateli, zaměstnanci, nebo oběma, ve stejném nebo rozdílném poměru. \n\nNěkteré jurisdikce také ukládají daň vybíranou od zaměstnavatelů, na financování pojištění v nezaměstnanosti, zdravotní péče, nebo na podobné vládní programy. \n\nDaň z příjmu se používá ve většině zemích světa. Daňové systémy se velmi liší a mohou být progresivní, proporcionální nebo regresivní, v závislosti na druhu daně. Porovnání daňových sazeb po celém světě je velmi obtížné. Daňové zákony jsou ve většině zemí velice složité a daňové zatížení se liší podle skupiny obyvatelstva. \n\nZemě, které zdaňují příjem většinou používají jeden ze dvou systémů, a to teritoriální nebo rezidenční. Teritoriální systém daní pouze místní příjmy. V rezidenčním systému jsou rezidenti zdaněni z celosvětového (místního i zahraničního) příjmu. Kromě toho velmi malé množství zemí, zejména Spojené státy, také zdaňují své nerezidentní občany z celosvětového příjmu. \n\nZemě s rezidenčním daňovým systémem obvykle umožňují úlevy na daních. Mnoho zemí také podepisuje smlouvy o zdanění s cílem vyloučit nebo snížit dvojí zdanění .\n\nZemě nemusí nutně používat stejný systém zdanění pro jednotlivce i korporace. Například Francie používá rezidenční systém pro jednotlivce, ale teritoriální systém pro korporace, zatímco Singapur naopak, a Brunej zdaňuje korporační, ale nikoli osobní příjem.\n\nV Česku tuto daň upravuje zákon č. 586/1992 Sb., o daních z příjmů. Obecně dodavatel ze svého zisku z obchodu odvede státu část, kterou nazýváme daní z příjmu. Daň z příjmu se dělí na\n\nPředmětem daně jsou tyto kategorie příjmů: příjmy ze závislé činnosti, příjmy ze samostatné činnosti, příjmy z kapitálového majetku, příjmy z nájmu, ostatní příjmy.\n\nPříjmem se zde rozumí příjem jak peněžní, tak nepeněžní. Pokud se jedná o příjem nepeněžní, musí být nejprve oceněn, neboli musí být stanovena jeho finanční hodnota. Jedním ze způsobů, jak lze ocenit nepeněžitý příjem je využití právního předpisu, který upravuje oceňování majetku.\n\nOd daně z příjmů jsou osvobozeny příjmy uvedené v §4 ZDP. Do těchto příjmů zahrnujeme například daňový bonus, kurzový zisk, příjmy z prodeje rodinného domu, pokud v něm prodávající bydlel nejméně 2 roky před prodejem, příplatek nebo příspěvek k důchodu, ocenění v oblasti kultury a další.\n\nPředmětem daně z příjmů dle ZDP nejsou příjmy získané nabytím akcií nebo podílových listů, příjem plynoucí z titulu spravedlivého zadostiučinění přiznaného Evropským soudem pro lidská práva, majetkovou restitucí, darováním nemovitosti, movité věci nebo majetkového práva, příjmy z rozšíření nebo vypořádání společného jmění manželů a další uvedené v §3 odst. 4 ZDP.\n\nDaň z příjmů právnických osob se týká všech právnických osob, snižuje jejich čistý zisk. Platí se na základě přiznání k dani z příjmu právnických osob nebo je vybírána srážkou.\n\nOd 1. 1. 2010 došlo u daně z příjmů k několika změnám:\n\nKaždý subjekt má povinnost registrovat se k platbám daně z příjmů.\nRegistraci je nutné provést do 30 dnů od zapsání do veřejného rejstříku u místně příslušného finančního úřadu. U podnikající fyzické osoby dle jejího trvalého bydliště, u právnické osoby podle sídla. Subjekt je následně povinen za uplynulý kalendářní rok podat daňové přiznání, pokud jeho příjmy byly vyšší než 15000 Kč (s výjimkou osvobozených příjmů a příjmů daněných daní srážkovou). Ale podává se vždy v případě daňové ztráty kvůli jejímu započtení.\n\nJestliže fyzická osoba nepodepsala prohlášení k dani a měla za uplynulý rok příjmy ze závislé činnosti dle § 6 alespoň ve výši 6000 Kč, opět musí podat daňové přiznání.\n\nDaňové přiznání k dani z příjmu FO je v ČR obecně povinen podat ten poplatník, jehož zdanitelné roční příjmy převyšují částku 15 000 Kč. Daňové přiznání není mimo jiné povinen podat poplatník, který nemá jiné příjmy než příjmy ze závislé činnosti vykonávané v zahraničí, které jsou vyjmuty ze zdanění dle §38f ZDP.\n\nFederální daň z příjmu byla v USA umožněna změnou americké ústavy prostřednictvím 16. dodatku (Kongresem schváleného 2. července 1909). Tzv. \"tax protesters\" považují 16. dodatek za neústavní nebo z jiného důvodu neplatný. Ústavnost federální daně z příjmu je jedním z témat filmu \"\", který v roce 2006 natočil americký režisér Aaron Russo.\n\nDaň z příjmů a řada dalších daní by mohla být nahrazena jednotnou federální daní uvalenou na maloobchodní prodeje tzv. Fair Tax, která existuje ve formě návrhu zákona od roku 1999 projednávaného pouze ve výborech. Od roku 1994 existuje nevládní organizace Americans For Fair Taxation, která podporuje daňovou reformu založenou na Fair Tax. Publicitu získal návrh v průběhu prezidentské kampaně v roce 2008.\n\nDaň z příjmů fyzických osob je daní, která se platí z příjmů dosažených v daném roce. Mezi tyto příjmy patří: příjmy z pracovního poměru, příjmy ze samostatné výdělečné činnosti, některé státní dávky, státní, firemní i osobní penze, úroky z úspor, dividendy, příjmy z nájmu a příjmy z fondů.\n\nDani z příjmu fyzických osob podléhají fyzické osoby. Povinnost zdaňovat své příjmy mají rezidenti, ale i nerezidenti, jež zdaňují pouze příjmy, které mají zdroj na území Spojeného království. Za rezidenta se zde považuje poplatník, který má na území Spojeného království trvalé bydliště, nebo se na jeho území zdržuje minimálně po 183 dní v roce, anebo pokud jeho návštěvy za poslední 4 roky přesáhly v průměru 91 dní v roce (rezidentem se v tomto případě stává v pátém roce).\n\nSazba daně se určuje podle výše příjmů z výdělečné činnosti, očištěných o odčitatelné položky a položky od daně osvobozené.\n\nSazba 0% se nazývá počáteční míra úspor a je použita, pokud má poplatník nižší příjem než £5 000 za daňový rok. V tomto případě se příjmy berou jako osvobozené. Pokud je však příjem po odečtení osobních příspěvků vyšší než £5 000, sazba 0% být použita nemůže. Sazbu 20% použijeme pro příjmy do £31 785, 40% pak pro příjmy v kategorii £31 786 až £150 000 a sazbu 45% pro příjmy přesahující £ 150 000.\n\nTato daň je ve Velké Británii upravena zákonem Corporation Tax Act.\n\nDani z příjmů právnických osob podléhají společnosti s ručením omezeným, akciové společnosti, družstevní nebo jiné občanské sdružení, charitativní organizace, veřejně prospěšné společnosti, nebo také nerezidentní společnosti mající pobočku ve Velké Británii. Daň z příjmů právnických osob se vypočítává ze zdanitelného zisku zahrnujícího- zisky ze zdanitelného příjmu (investiční či obchodní zisk); kapitálové zisky (zpravidla vznikají prodejem, výměnou, převodem nebo - pozemků, akcií, cenných papírů, obchodních pozemků).\n\n\n"}
{"id": "89417", "url": "https://cs.wikipedia.org/wiki?curid=89417", "title": "Podnikatel", "text": "Podnikatel\n\nPodnikatel je fyzická nebo právnická osoba, která se věnuje podnikání, tedy soustavné a samostatné činnosti prováděné za účelem zisku. Nezáleží přitom na objemu podnikatelských aktivit, může tedy jít jak o velikou akciovou společnost, tak i malého živnostníka.\n\nPokud je podnikatelem fyzická osoba, jedná se o osobu samostatně výdělečně činnou (OSVČ). OSVČ však zahrnuje i osoby, které mají příjmy z jiné samostatně výdělečné činnosti než jen z podnikání.\n\nPodnikatel je v České republice definován v § 420 a 421 občanského zákoníku. Obecné materiální vymezení vychází z jeho podnikatelské činnosti – za podnikatele se považuje fyzická nebo právnická osoba, tuzemská i zahraniční, která na svůj vlastní účet a odpovědnost samostatně vykonává výdělečnou činnost živnostenským nebo podobným způsobem, a to se záměrem činit tak soustavně za účelem dosažení zisku. Při styku se spotřebiteli se pro účely jejich ochrany navíc za podnikatele pokládá každý, kdo se spotřebitelem uzavře smlouvu vztahující se k jeho obchodní, výrobní nebo podobné činnosti či při samostatném výkonu svého povolání (tzv. svobodná povolání), nebo také ten, kdo pouze jedná jménem či na účet vlastního podnikatele.\n\nBez ohledu na charakter činnosti je ale ze zákona podnikatelem každý, kdo je zapsán v obchodním rejstříku (jde o tzv. formální vymezení podnikatele). Jestliže v obchodním rejstříku určitá osoba zapsána není, nicméně má k podnikání živnostenské nebo jiné podobné oprávnění, nastupuje vyvratitelná právní domněnka, že je také podnikatelem.\n\nPodnikatelé zapsaní v obchodním rejstříku jednají pod svou obchodní firmou, ostatní pod svým vlastním jménem, ke kterému mohou připojit odlišující dodatky. Na všech obchodních listinách musí každý podnikatel kromě údaje o zápisu v obchodním či jiném rejstříku uvádět své jméno a také sídlo, jenž vyplývá z veřejného rejstříku, resp. je dáno jeho hlavním obchodním závodem či bydlištěm ().\n\nNejedná-li podnikatel, který je fyzickou osobou sám, může za sebe nechat jednat svého zástupce. Naproti tomu právnická osoba nikdy nejedná sama, vždy je zastoupena, přímo ze zákona především svým statutárním orgánem. Dalšími zákonnými zástupci podnikatele jsou např. jeho zaměstnanci v rozsahu svých oprávnění, příp. ti, kteří byli při vedení obchodního závodu pověřeni určitou činností. Mimo to se může podnikatel nechat zastoupit smluvně, např. na základě udělené prokury. Překročí-li ale kterýkoli z jeho zástupců své zástupčí oprávnění, je podnikatel obvykle jakožto obchodní profesionál jeho jednáním zavázán, ledaže třetí osoba o tomto překročení věděla nebo alespoň musela vědět ().\n\n"}
{"id": "89424", "url": "https://cs.wikipedia.org/wiki?curid=89424", "title": "Andromeda (seriál)", "text": "Andromeda (seriál)\n\nAndromeda je kanadsko-americký televizní seriál, jehož tvůrcem je Gene Roddenberry, otec \"Star Treku\". Seriál měl svou premiéru 2. října 2000 a poslední díl byl odvysílán 13. května 2005. Bylo natočeno celkem 5 sérií, každá po 22 epizodách. V České republice byla \"Andromeda\" premiérově vysílána televizí Nova, později kabelovou AXN.\n\nSeriál byl natočen ve Vancouveru v Britské Kolumbii v Kanadě a byl postprodukován ve společnostech Tribune Entertainment a Fireworks Entertainment.\n\nV  tři tisíce let vzdálené budoucnosti lidstvo úspěšně kolonizovalo velké množství planet a vesmírných habitatů, prostřednictvím genetických manipulací se rozdělilo do několika poddruhů a navázalo kontakt s mnoha mimozemskými civilizacemi. Všichni spolu žijí v míru a prosperitě, sdruženi v demokratickém Společenství systémů, které se rozpíná přes šest galaxií. Tedy až na záhadnou rasu Magogů, kteří do prostoru ovládaného Společenstvím přišli poměrně nedávno neznámo odkud, a zdá se, že je nezajímá nic jiného než ničení, plenění a vraždění.\n\nPrávě útoky Magogů a podle jejich názoru nedostatečně razantní postup Společenství vůči této hrozbě se pro Nietzscheány, jeden z poddruhů lidstva, stane záminkou k vyvolání povstání s cílem rozbít Společenství a zmocnit se vlády nad známým vesmírem. Jako první se do nietzscheánské pasti chytí vojenská loď Společenství \"Andromeda stoupající\" pod velením kapitána Dylana Hunta. Zrada Huntova nejlepšího přítele, nietzscheánského prvního důstojníka Gaherise Rhada, málem způsobí zničení lodi. Během boje se však Andromeda, jejíž posádka až na kapitána již opustila poškozenou loď v únikových modulech, dostane do gravitačního pole černé díry a uvázne na horizontu událostí, zamrzlá v čase.\n\nTeprve po 300 letech ji odtud vysvobodí skupinka dobrodruhů z malé lodi Eureka Maru, mající v plánu Andromedu zabrat pro sebe a výhodně zpeněžit. Kapitán Hunt se ocitá ve vesmíru, který se od toho, jejž znal, velmi liší. Společenství bylo již před staletími rozvráceno, rozsáhlá území byla porobena Nietzscheány, mnoho planet zničeno nájezdy krvelačných Magogů, všude panuje chaos, násilí a bezpráví. Dylan Hunt se společně se svými zachránci, kteří se stanou novou posádkou Andromedy, rozhodne udělat vše, co bude v jejich silách, aby obnovili padlé Společenství systémů a zavedli ve třech galaxiích opět zákon a pořádek.\n\nAndromeda je řízena umělou inteligencí. Android, který je jejím fyzickým vtělením, je nazýván zdrobnělinou ze slova Andromeda: \"Rommie\" (Lexa Doig). Loď je vybavena technologií pro pohyb rychlejší než světlo a to pomocí vířivého proudu (slipstream).\n\nPosádku lodi dále tvoří její původní kapitán Dylan Hunt (Kevin Sorbo), Rebeka Valentine zvaná Beka (Lisa Ryder) – kapitánka lodi Eureka Maru, Seamus Zelazny Harper (Gordon Michael Woolvett) – skvělý vědec a technik, Tyr Anasazi (Keith Hamilton Cobb) – nietzscheanský žoldák a Trance Gemini (Laura Bertram) – záhadná mimozemšťanka.\n\n\n"}
{"id": "89425", "url": "https://cs.wikipedia.org/wiki?curid=89425", "title": "Ardašír II.", "text": "Ardašír II.\n\nArdašír II. byl perský velkokrál z rodu Sásánovců vládnoucí v letech 379–383. Jeho otcem byl podle části autorů král Hormizd II., podle jiných Šápúr II.\n\nO Ardašírově vládě je známo jen málo podrobností a i ty jsou zčásti rozporuplné. Neví se například, zda na trůně setrval až do své smrti či zda nebyl nakonec sesazen velmoži. Dochoval se však jeho reliéf u Ták-e Bústánu, kde je znázorněn spolu s Ahura Mazdou a Mithrou – jde o jedinou památku v Íránu s vyobrazením Mithry. Za Ardašíra II. sporadicky pokračovalo pronásledování křesťanů, započaté za vlády Šápúra II.\n\n\n"}
{"id": "89437", "url": "https://cs.wikipedia.org/wiki?curid=89437", "title": "Barthélemy Boganda", "text": "Barthélemy Boganda\n\nBarthélemy Boganda (4. dubna 1910, Bobangui – 29. března 1959) byl středoafrický politik, který se stal ústřední postavou osamostatnění Středoafrické republiky.\n\nV roce 1920 nastoupil do misijní školy Svatého Pavla v Bangui a 14. prosince 1922 byl pokřtěn – jméno Barthelémy náleželo apoštolovi, který křtil africké černochy. V roce 1931 vstoupil Boganda do semináře v Yaoundé, vysvěcen byl 27. března 1938 \"Msgre. Grandinem\" a stal se tak prvním knězem v Ubangi-Šari. \n\nZa války sloužil jako kněz v mnoha provinciích, což zvýšilo jeho popularitu. Msgre. Grandin jej po druhé světové válce požádal, aby kandidoval ve volbách, které proběhly 10. listopadu 1946. Byl zvolen a odešel do Francie a vstoupil do Lidového republikánského hnutí (MRP). V roce 1950 ovšem založil vlastní stranu, \"Hnutí pro sociální vývoj černé Afriky\", protože MRP byla podle jeho názoru příliš vzdálená situaci ve Francouzské rovníkové Africe. V témže roce se oženil se slečnou \"Jourdainovou\", sekretářkou MRP, ačkoliv byl stále v kněžském stavu. \n\nV roce 1951 byl znovu zvolen, hlavně díky všeobecné lidové podpoře v době jeho věznění (byl zatčen, když na tržišti v Bokanze protestoval proti vraždě jednoho náčelníka, oběti koloniálního útlaku). Od té doby se Boganda stal symbolem lidového odporu proti koloniální správě. Proti koloniálnímu útlaku však bojoval jeho vlastní zbraní – odkazem na platné zákony. Na druhou stranu nebyl africkým tradicionalistou a nevycházel z postulátů negritude. Obdivoval francouzsko-latinskou kulturu, ve které viděl budoucnost střední Afriky. \n\nV roce 1956 byl, přes odpor koloniální správy, zvolen starostou Bangui. Přes další volební vítězství v roce 1957 odmítl vstoupit do vládního výboru Ubangi-Šari a zaměřil se na činnost v rámci Velké rady Francouzské rovníkové Afriky, jíž se stal předním představitelem. Přes dřívější spory se Sdružením pro Francii přijal bez výhrad návrhy nové ústavy de Gaullea, ve které bylo vytyčeno nové společenství sestávající z Francie a jejích kolonií. Nechtěl zpřetrhat vztahy s Francií, před samostatností upřednostňoval samosprávu.\n\nMěl v plánu vytvořit velkou Středoafrickou republiku, která by zahrnovala celou Francouzskou rovníkovou Afriku a část Belgického Konga mezi řekami Kongo a Ubangi. V další etapě navrhoval vznik Spojených států latinské Afriky, do kterých by byla zahrnuta i Angola, Kamerun a Rwanda–Burundi. Tyto plány zneklidňující Francouze, Belgičany i Portugalce mohly mít vliv na jeho tragickou smrt. Zemřel při leteckém neštěstí 29. března 1959.\n"}
{"id": "89440", "url": "https://cs.wikipedia.org/wiki?curid=89440", "title": "Ubangi-Šari", "text": "Ubangi-Šari\n\nUbangi-Šari byla francouzská kolonie, která byla částí dnešní Středoafrické republiky. Založena byla v roce 1894 a zanikla v roce 1960.\n\nV roce 1889 byla na místě dnešního hlavního města Středoafrické republiky Bangui vytvořena francouzská základna, která byla o pět let později vyhlášena kolonií. I když až do roku 1903, kdy byly poraženy egyptské jednotky, nebylo možné nad územím zřídit koloniální správu. Od roku 1906 se součástí kolonie stala i část území dnešního Čadu. V roce 1910 byla kolonie začleněna do Francouzské rovníkové Afriky pod názvem \"Ubangi-Šari-Čad\".\n"}
{"id": "89448", "url": "https://cs.wikipedia.org/wiki?curid=89448", "title": "Fergie", "text": "Fergie\n\nFergie Duhamel, narozená jako Stacy Ann Ferguson (* 27. března 1975, Hacienda Heights, Kalifornie, USA) je americká zpěvačka působící ve skupině The Black Eyed Peas.\n\nJejí rodiče, Terra a Pat, podporovali Stacy a její mladší sestru Danu Karrieren v rozhodnutí působit v showbusinessu.\nStacy dostala svou první hereckou příležitost jako moderátorka v zábavném pořadu „The Charlie Brown and Snoopy show“ (1983), ale také ve dvou speciálních televizních vysílání - It´s Flashbeagle, Charlie Brown and Snoop show (1984), což byly velmi populární moderátorské pořady a talk show.\nPo působení v reklamě pro Rice Krispies (1984), působila Fergie v úspěšné televizní show - Kinds Incroporated v překladu něco jako dětská společnost…\n\nV roce 1986 hrála Stacy v hororové komedii - Monster in the closet, ale působila dál v televizním seriálu - Kids Incorporated: Charbusters a Kids Incorporated: Rock in the New Year.\nV roce 1989 opustila Stacy světla reflektorů a vrátila se zpět do obyčejného života a normálního dění teenagerů.\nHudba ale byla pořád její největší vášní a tak založila spolu se Stefanie Ridel a s kolegyní Rance Sandstorm z televizního pořadu - Kids Incorporaded, skupinu Wild Orchid.\nV roce 1999 měla dokonce vlastní televizní pořad na televizním programu FOX TV.\nSvůj veškerý čas ale později věnovala jen skupině.\nTa v roce 1997 vydala své první album Wild Orchid a hned poté, o rok později následovalo další, s názvem OXYGEN!\nV roce 2001 připravila skupina třetí album, ale už ho nestačila vydat. Skupina totiž přestala existovat, kvůli duševním krizím a depresím které u Fergie působily v takové míře, že bylo nutné podstoupit terapii.\nO rok později se vrátila zpět k profesionální pěvecké kariéře. Toužila však po změně a tak odjela do Los Angeles.\n\nZa tu dobu potkala will.i.am z The Black Eyed Peas.\nPotkávali se spolu často, v různých televizních show. Poté přijala na krátký čas nabídku a pěvecky doprovázela skupinu Trio. Nahrála s nimi 3 songy.\n\nThe Black Eyed Peas začali pod názvem Lban Klann (1989) ve složení: will.i.am, apl.de.ap a Taboo. Roku 1998 uveřejnili své první dílo s názvem Behind the Front a o dva roky později album Bridging the Gap.\nJejich styl hudby byl ojedinělý a neznámý, ale velmi kvalitní, už proto, že s nimi spolupracovaly hvězdy jako např. Macy Gray nebo Wyclef Jean.\n\nV roce 2003 vydali své třetí album Elephunk, na kterém už spolupracovala i Stacy.\nTa přijala své umělecké jméno Fergie a byla oficiálně přijata jako členka skupiny The Black Eyed Peas. Poté následovalo album Monkey Business (2005). V roce 2009 vydali v pořadí již páté album s názvem The E.N.D, které je považováno za nejlepší album kapely. The Black Eyed Peas se odklonili od R&B stylu spíše k elektru. Nejznámějšími skladbami jsou Boom Boom Pow, nebo Meet Me Halfway, která válcuje všechny hudební stanice.\n\nDále tu máme jejich zatím nejnovější album The Beginning, které vyšlo 30.11.2010. S prvním singlem The Time, která je remakem titulní písně k filmu Hříšný Tanec tato píseň snad projela všemi moderními rádii a stále se hraje! Toto album ale nezanechalo ve fanoušcích The Black Eyed Peas moc velké nadšení, jelikož jde spíše o will.i.amovo sólo než o skupinovou práci. Každopádně, k tomuto albu se musí nechat to, že The Black Eyed Peas chtěli pro novější generaci zrenovovat staré hity do novějšího kabátu.\n\nDíky velkým úspěchům skupiny se pokoušela Fergie prorazit i v sólové dráze a společně s will.i.amem nazpívala jednu z písní k filmu 50x a stále poprvé (2004)\n\nV roce 2006 vydala i své debutové album s názvem The Dutchess, z něhož pochází i úspěšné písně London Bridge, Fergalicious, Glamorous nebo Big Girls Don't Cry. Všechny singly z její desky se navíc dostaly do TOP 5 Billboard Hot 100, což se předtím žádné zpěvačce nepodařilo. Tři singly z desky se navíc dostaly až na nejvyšší místo a za song Big Girls Don't Cry obdržela i nominaci na cenu Grammy Award.\n\nRockovým fanouškům bude jistě známá její spolupráce s bývalým kytaristou Guns N' Roses a nynějším lídrem Velvet Revolver Slashem. Tomu zazpívala na jeho koncertu k oslavě narozenin v Las Vegas a hostovala i na jeho sólové desce. Její zpěv obsahuje píseň „Beatiful Dangerous“ a také remix rockové klasiky „Paradise City“, kterou v původní verzi nahráli od Guns N' Roses. Při několika společných vystoupeních se Slashem si Fergie zazpívala také pravděpodobně největší hit této skupiny „Sweet Child O' Mine“.V červnu 2013 nazpívala song „A Little Party Never Killed Nobody (All We Got)“.V této písni hostuje „Q-Tip“ a „GoonRock“. A tento song je soundtrack k filmu Velký Gatsby.\n\n\n\n\n"}
{"id": "89450", "url": "https://cs.wikipedia.org/wiki?curid=89450", "title": "David Dacko", "text": "David Dacko\n\nDavid Dacko (24. března 1930 – 20. listopadu 2003) byl první prezident Středoafrické republiky (SAR).\n\nPo smrti Barthélemyho Bogandy existovali dva možní kandidáti na vedoucí pozici v rodící se samostatné SAR. Před duchovním pokračovatelem Bogandy – Abelem Goumbou – byla dána přednost jeho synovci a ministrovi pro správní záležitosti Davidu Deckovi. Kromě obratné manipulace s příbuzenským poměrem ke středoafrické modle Decko umně využil i podpory Francouzů. Úřad prezidenta převzal 14. srpna 1960, den po vyhlášení samostatnosti SAR.\n\nDecko veřejně prohlašoval, že jeho politika bude pokračování Bogandových záměrů. V první řadě se snažil o hospodářské oživení a industrializaci státu, což uvítali i Francouzi, kteří v tom viděli způsob, jak se v zemi udržet. Pro místní obyvatele byl ovšem Decko \"Munzo Vucko\" (doslova bílý černý, černoch myslící jako běloch) a zaujímali k němu chladný vztah, což musel kompenzovat autoritativním prosazováním své politiky.\n\nV rámci Hnutí pro sociální vývoj černé Afriky se vytvořila frakce, která se brzy vydělila jako Hnutí pro demokratický vývoj střední Afriky (HDVSA); v jejím čele stanul Goumba. Dacko ji ovšem brzy zneškodnil řadou diskriminačních zákonů. 23. prosince 1960 je HDVSA zakázáno. Od 21. prosince 1962 je Hnutí pro sociální vývoj černé Afriky jedinou povolenou stranou v zemi.\n\nZa Dackovy vlády došlo, vinou vývoje na mezinárodních trzích, k propadu cen bavlny a kávy. Dackova politika dobrovolných veřejných prací \"Kwa ti kodro\", která měla za cíl, ve shodě s radami francouzských odborníků na rozvojovou pomoc, rozšířit pěstování vývozních plodin, neuspěla. Některé jeho iniciativy na podporu pěstování bavlny a rozvoj venkova bohužel přinesly ovoce až za Bokassovy vlády.\n\nPodle obecně rozšířeného mínění David Dacko v roce 1965 sám připravil falešný státní převrat, při němž měl na místo prezidenta nastoupit vrchní velitel četnictva Jean Izamo. Důvodem byl neutěšený hospodářský stav země po pěti letech Dackovy vlády. Tento záměr ovšem překazil Jean-Bédel Bokassa a uskutečnil skutečný puč dne 31. prosince 1965, když byl Dacko mimo hlavní město Bangui. Tato verze, obhajovaná i samotným Bokassou ovšem nebyla zcela podložena důkazy. Jean-Bédel Bokassa podle některých historiků inicioval převrat sám, aniž by reagoval na přípravy předstíraného státního převratu – ten je sám o sobě zpochybňován.\n\nDacko se o vzpouře dozvěděl z doslechu a chtěl se vrátit do Bangui, aby nastolil pořádek. Byl však cestou zadržen. Alexandre Banza, Bokassův hlavní spolupracovník při těchto událostech, měl v úmyslu ho zabít, Bokassa tomu však zabránil (Dacko byl jeho bratranec). 1. ledna 1966 v půl čtvrté ráno Bokassa oznámil v rozhlase převzetí moci.\n\nDacko byl poté vězněn až do roku 1969. V roce 1976 se stal Bokassovým poradcem.\n\nKdyž se Bokassova moc začala na konci 70. let hroutit, uprchl Dacko do Paříže, odkud začal připravovat znovupřevzetí moci v SAR. V noci na 22. září 1979 uskutečnili Francouzi výsadek (tzv. \"operace Barracuda\") a odstranili Bokassu. Dacko byl znovu dosazen do funkce prezidenta. Jeho mandát byl potvrzen ve zmanipulovaných volbách v březnu 1981. Obyvatelstvem byl považován za loutku hájící zájmy Francie. 1. září 1981 byl opět svržen převratem generála Kolingby.\n"}
{"id": "89458", "url": "https://cs.wikipedia.org/wiki?curid=89458", "title": "PSH", "text": "PSH\n\nPSH má více významů:\n\n"}
{"id": "89459", "url": "https://cs.wikipedia.org/wiki?curid=89459", "title": "Hudební žánr", "text": "Hudební žánr\n\nHudební žánr je nejjednodušší a přesně definovatelné rozdělení hudby podle jejích formálních a obsahových charakteristik. Je tedy širším členěním než Hudební styl (ang. style), hudebních stylů jsou stovky i více a stále vznikají nové... \n\n"}
{"id": "89461", "url": "https://cs.wikipedia.org/wiki?curid=89461", "title": "Westfield Chodov", "text": "Westfield Chodov\n\nWestfield Chodov (do 26. září 2019 \"Centrum Chodov\") je s počtem 300 obchodů největší nákupní centrum v Česku, dle obchodní plochy je s m² na druhém místě za OC Letňany. Nachází se v pražské čtvrti Chodov při stanici metra Chodov, mezi ulicemi U Kunratického lesa, Roztylská a dálnicí D1 na Brno. Vlastníkem Westfield Chodov je francouzská firma Unibail-Rodamco-Westfield. Bylo postaveno v roce 2005, k velkému rozšíření došlo v roce 2017. Ročně jím projde 13 milionů zákazníků, zaměstnává přibližně lidí.\n\nJeště v 50. letech 20. století bylo v oblasti dnešního centra Chodov pole. Po připojení Chodova k Praze v roce 1968 začala výstavba sídliště Jižní Město. Dne 12. července 1971 byla dokončena dálnice D1 a 7. listopadu 1980 byla otevřena stanice metra Budovatelů (dnes Chodov). Vznikl tam nový terminál autobusových linek MHD. Od roku 1979 byla zahájena výstavba přilehlých sídlišť celku Jižní Město II.\n\nV té době také vznikaly první plány na zástavbu této velké plochy, které počítaly např. se stavbou až patnáctipatrových hotelů. Koncem 80. let z těchto plánů ale sešlo a začalo se stavět obchodní centrum Růže (bylo zbouráno v roce 2015). To bylo dokončeno až po revoluci v roce 1991. Současně se začal stavět kulturní dům Devětsil u Roztylské ulice, došlo ale jen k vybudování části základů. Z důvodů změny původní socialistické koncepce a pro nedostatek financí byla stavba brzy zastavena. Až do roku 2004 byla v oblasti dnešního centra kromě těchto základů jenom nezastavěná plocha.\n\nSe stavbou se i přes protesty některých místních občanů započalo v květnu 2004. Probíhala sice relativně rychle, ale zhoršovala životní prostředí v okolí zvýšeným hlukem, špínou a prašností. Často se pracovalo i přes noc. Problémem byly také přeložky chodníků v okolí, které prodlužovaly cestu k metru a za nákupy. Výstavba také zahrnovala celkovou rekonstrukci částí ulic U Kunratického lesa, Roztylská, Pod Chodovem a Brněnská (dálnice D1), která většinou znamenala opravu povrchu komunikací a přípravu odboček k plánovaným parkovištím. Byl vybudován také nový sjezd a nájezd na dálnici D1 (křižovatka s ulicí Pod Chodovem).\n\nKompletně byly také přestavěny nadzemní části stanice metra Chodov. Staré přístřešky a zázemí pro cestující z roku 1980 byly postupně zlikvidovány a nahrazeny novými výstupy, které odpovídaly vedení hlavních chodníků po dostavbě centra. Přitom ale vzala za své původní výzdoba horního okolí stanice. Symbol stanice metra Chodov – socha budovatele – ale odstraněna nebyla. Prošla jen důkladnou restaurací a v roce 2006 byla ke stanici opět navrácena. Kompletně byla rekonstruována i lávka přes dálnici D1 vedoucí na starý Chodov (ulice K Dubu).\n\nNa vlastní stavbě se podílelo více společností, především firmy Skanska a APB Plzeň. Investorem stavby je nizozemská společnost Unibail-Rodamco, developerem společnost AM Development. Na stavbu byly proinvestovány asi čtyři miliardy korun. Celková plocha byla při dokončení 55 500 m, výstavba trvala celkem 19 měsíců. Komplex navrhl český architektonický ateliér Obermeyer Helika.\n\nSlavnostní otevření centra proběhlo dne 9. listopadu 2005. Zúčastnili se ho primátor hlavního města Prahy Pavel Bém, tehdejší starostka městské části Praha 11 Marta Šorfová a mnoho dalších. Již od brzkých ranních hodin se před vchody tlačilo velké množství lidí, kteří si chtěli zakoupit zboží z různých akčních nabídek (zejména v Hypernově).\n\nV druhé polovině roku 2014 začala stavba kancelářských prostor, kam se přesunula společnost Unibail-Rodamco. Vzniklo také několik maloobchodních prostorů.Již od otevření v roce 2005 se počítalo díky úspěchu s dalším rozšířením komplexu, to se odehrálo mezi roky 2015 až 2017. Nejprve začátkem roku 2015 došlo k demolici OC Růže a provizorního parkoviště Centra Chodov, tato plocha byla později zastavěna. V roce 2016 začala výstavba nové části komplexu, zároveň došlo k rekonstrukci stávajícících prostor. Investora Unibail-Rodamco tato rekonstrukce vyšla na 4,4 miliardy korun, jednalo se tak o jednu z největších investic v zemi týkající se maloobchodních projektů.\n\nDne 11. října 2017 byla otevřena nová část a komplex byl rozšířen přibližně o jednu třetinu. Ke stávájícím 58 600 m² přibylo více než 40 000 m² obchodních ploch, celkově má centrum plochu m². Vznikla nová zóna s restauracemi nazvaná „Grand Kitchen\", byl otevřen nový multikino řetězce Cinema City s celkem 18 sály a plochou m², zahrnující také například VIP či 4DX kinosál. Toto otevření vedlo ke zrušení nedalekého kina Cinema City Galaxie (Háje). Dále zde vzniknul saunový svět, relaxační zóny, dětské koutky a „The Designer Gallery\" prezentující designové české i zahraniční značky. Vzhledově se přístavba od původní stavby liší, je barevnější a má složitější architektonické prvky. V době otevření byly všechny obchody obsazené.\n\nV roce 2017 vyhrálo Centrum Chodov soutěž „Nejlepší z realit – Best of Realty“ v kategorii obchodních domů v Česku.\n\nDne 26. září 2019 došlo ke změně názvu z původního \"Centrum Chodov\" na \"Westfield Chodov\". Stalo se tak poté, co firma Unibail Rodamco koupila řetězec obchodních center z Austrálie, USA a Británie jménem Westfield.\n\nV letech 2020 až 2022 má dojít k dalšímu rozšíření ve tvaru obdelníkové přístavby. Ta se bude nacházet mezi chodovskou poliklinikou a budovou postavenou v roce 2017. Bude mít dvě podzemní a čtyři nadzemní podlaží.\n\nDo rekonstrukce dokončené v roce 2017 centrum připomínalo dva velké betonové kvádry bez oken, s velkou branou pro auta (podjezd Roztylské ulice). V roce 2017 bylo centrum rozšířeno na západní straně. Celkem má budova šest pater (značených −4 až 2), z čehož obchody jsou pouze v podlažích −2, 0 a 1. Patra −4, −3, −2 a −1 slouží jako podzemní parkoviště a 2 patra jsou vyhrazena pro záchytné parkoviště systému P+R s přestupní vazbou na metro C - Chodov (jedno z největších v Praze s kapacitou přes 600 vozů); na střeše (patro 2) se nachází fitcentrum, kavárna, kanceláře centra, strojovny a další parkovacích místa. V interiérech obchodní části se často používají různé druhy mramoru a dekorativního kamene.\n\nPatra 0 a 1 jsou rozčleněna na pěší „ulice“, které na sebe navazují na prostranstvích podobných „náměstím“. Zajímavým architektonickým prvkem je například „věžička“ v jižní části centra, která zasahuje do tří pater a za tmy mění barvy. V druhé části centra se nachází monumentální kruhové prostranství, jehož stěny jsou omítnuty efektní cihlovou dekorací. Ze stropu tohoto prostoru visí dlouhé provazy osázené žárovkami.\n\nZajímavým doplňkem byl v minulosti také například skleněný lustr \"Obrácený strom\" ze Skláren Nový Bor, umístěný v části u hypermarketu (patro -2). Jeho autorem je výtvarník Bořek Šípek.\n\nV celém centru se nachází přes 272 klasických obchodů a 42 restaurací či kaváren a dalších mnoho služeb (2019).\n\nNejvětší prodejní plochu zaujímá hypermarket Albert ve středu objektu (podlaží −2) s prodejní plochou 13 000 m². V Centru Chodov se dále nacházejí obchody s oblečením (např. Next, Zara, Marks & Spencer, H&M, C&A, Pull & Bear, Bershka, The North Face, Vans, Armani Jeans...), obchody s elektronikou (Datart, Sony centrum, iSETOS, SAMSUNG...), parfumerie (Sephora, Douglas), klenoty a hodinky (Aurum, Paradox, Swarovski, Alo diamonds...) sportovní potřeby (Hervis sports, Colombia, Adidas, Puma, Nike...), obuv (Baťa, ALDO, Deichmann, Humanic, Blažek, Exico, Ecco...), péče o tělo (Lékárna Chodov, drogerie DM, Manufaktura, L'Occitane...) hračkářství (Bambule...), knihkupectví Neo Luxor nebo BBC Fitness.\n\nKavárny (Starbucks Coffee, Costa Coffee, Coffee & co, Café Level...) a restaurace (Pizzeria Detailo, Cobe, Potrefená Husa...) jsou rovnoměrně rozmístěny v různých částech objektu. Provozovny rychlého občerstvení (McDonald's, KFC, Šmak, Pizza Hut, running sushi nebo Světozor Hájek) mají vyhrazenou plochu v 1. až 2. patře jihozápadní části centra. Před rekonstrukcí 2017 se nacházela tato zóna v 1. patře severní části budovy s výhledem na D1 a starý Chodov.\n\nNabídku služeb doplňuje pobočka České pošty, opravna obuvi, prodej tabáku a novin, výroba klíčů, kadeřnictví, květinářství, čajovna, fotolab, optika, pojišťovna, banky a cestovní kanceláře.\n\nWestfield Chodov je dostupný stanicí Chodov pražské linky metra C. Na ulici Roztylská se nachází velká autobusová zastávka Chodov s autobusovými linkami 115, 135, 154, 177 a 197 (k lednu 2017). Leží vedle české dálnice D1 vedoucí do centra Prahy a do Brna a Ostravy. Pod Westfield Chodov se nachází tři patra podzemních parkovišť, ve kterých se nachází 2 667 parkovacích míst (včetně P+R).\n\n\n"}
{"id": "89463", "url": "https://cs.wikipedia.org/wiki?curid=89463", "title": "Víceletá zelenina", "text": "Víceletá zelenina\n\nDo víceleté zeleniny zahrnujeme rostliny, u nichž jsou konzumovány různé části (plody, listy, květy), avšak jsou pěstovány jako víceleté. Patří sem hlavně artyčok, palmové zelí, banán zeleninový, chřest (asparágus), bambusové výhonky, chlebovník a další.\n\n"}
{"id": "89466", "url": "https://cs.wikipedia.org/wiki?curid=89466", "title": "Bradáč (reliéf)", "text": "Bradáč (reliéf)\n\nJako Bradáč se označuje kamenný basreliéf hlavy vousatého muže, který se nachází ve stěně navigace pod Křižovnickým náměstím v Praze na Starém Městě. Podle legendy znázorňuje prvního italského stavitele Juditina mostu z 12. století, jehož součástí basreliéf původně byl. Tento reliéf Pražanům slouží po staletí jako vodoměrná značka – znamení příchodu velké vody. Pokud se hladina Vltavy dotkne jeho vousů, je čas zahájit evakuaci Starého Města.\n\nBasreliéf Bradáče byl původně umístěn na prvním oblouku Juditina mostu. V souvislosti s přestavbou dnešního Křižovnického náměstí roku 1848 byl ale přenesen a zabudován do břehové stěny tohoto náměstí; došlo totiž k zakrytí prvního oblouku Juditina mostu. Na podzim roku 2005 byla akademickým sochařem Petrem Váňou zhotovena replika a slavnostně umístěna na původní oblouk Juditina mostu. Při slavnostní ceremonii replice požehnal 47. velmistr řádu křižovníků s červenou hvězdou Jiří Kopejsko.\n\nK novému reliéfu Bradáče se lze dostat průchodem mezi bílou budovou řádu křižovníků s červenou hvězdou a stěnou náměstí. Nachází se napravo od dřevěných schodů vedoucích na molo společnosti Pražské Benátky.\n"}
{"id": "89467", "url": "https://cs.wikipedia.org/wiki?curid=89467", "title": "Juditin most", "text": "Juditin most\n\nJuditin most v Praze byl kamenný most přes řeku Vltavu. Tento předchůdce Karlova mostu ležel od něj jen o málo severněji, tj. po proudu. Juditin most, postavený mezi lety 1158 a 1172, byl nejstarším kamenným mostem v Českých zemích a jedním z nejstarších severně od Alp. V té době ve střední Evropě stály jen dva kamenné mosty, v Řezně a Drážďanech.\n\nNápad vystavět kamenný most přes Vltavu je přičítán třináctému pražskému biskupovi Danielovi, jenž se po zničení původního dřevěného mostu r. 1157 inspiroval kamennými mosty v Itálii, kde byl s knížetem Vladislavem II. na válečném tažení. Štědrou mecenášku našla stavba zejména v králově choti Juditě Durynské, po níž později dostal jméno. Stavbu prováděli stavitelé povolaní z Itálie.\n\nMost byl dokončen roku 1172. Podle listu kanovníka pražského kostela Vincentia královně Juditě ho postavili během pouhých tří let.\n\nZhruba v téže době vznikly u západního konce mostu (v místech pozdější Malé Strany) dva opevněné areály, jejichž funkce je vztahována též k Juditině mostu, který měly strážit. Severněji ležel biskupský dvůr, jižněji johanitská komenda. Dnešní Malá Strana byla jako město založena až roku 1257 (původně pod názvem Nové město pod pražským hradem, Nova civitas sub castro Pragensi). \n\nV roce 1253 předal Václav I. správu mostu hospitálu bratrstva křižovníků, který vyrostl na Křižovnickém náměstí o rok dříve. K potřebným opravám vybírali špitální bratři na mostě clo a získávali i výnosy z majetku darovaného králem. Při protržení mostu pořádali i sbírky almužen po Čechách.\nDne 3. února roku 1342 Juditin most zničila povodeň. V roce 1357 rozhodl císař Karel IV. o výstavbě nového kamenného mostu, kterou svěřil císařské stavební huti. Architekt Petr Parléř vedl těleso mostu souběžně se zničeným mostem, přičemž staroměstské zakončení mostu posunul o několik desítek metrů jižněji, tam, kde nyní stojí Staroměstská mostecká věž.\n\nTento románský most o délce 514 m a šířce 6,8 m postavili zřejmě podle vzoru kamenného mostu v Řezně z roku 1146. Vydláždili ho nepravidelnými křemencovými nebo buližníkovými kvádry a jeho dlažba se oproti Karlovu mostu nacházela o 4 až 5 m níž. Most vybavili ledolamy a mohutným kamenným roubením. Založení mostu se provádělo do jímek z kůlů. Za pomocí šneků či šlapacích kol se z jímek vyčerpala voda a na jejich dno pak stavitelé uložili dřevěné rošty napěchované jílem, na které pak kladli těžké kamenné kvádry mostních pilířů.\n\nJeho zbytky lze v současnosti spatřit v Muzeu Karlova mostu, které se nachází v budově řádu křižovníků s červenou hvězdou na Křižovnickém náměstí. Dosud stojí oblouk v průplavu pod náměstím – přístavišti Pražských Benátek, další části jsou ve sklepích domů na Malé Straně, tedy na západním břehu řeky. K mostu patřily také mostecké věže na obou říčních březích. Do dnešních dob se dochovala upravená Juditina věž na malostranském břehu a hmota staroměstské věže v rizalitu na jihovýchodním nároží křižovnické rezidence. Ze sochařské výzdoby se zachoval Bradáč v nábřežní zdi Křižovnického náměstí a monumentální basreliéf ve výklenku Juditiny věže.\n\n\n\n\n\n"}
{"id": "89476", "url": "https://cs.wikipedia.org/wiki?curid=89476", "title": "Tvar (časopis)", "text": "Tvar (časopis)\n\nTvar je časopis novinového formátu zaměřený především na současnou českou literaturu a literární kritiku. Publikuje původní poezii a prózu, rozhovory, kulturní publicistiku, literárněvědné a literárněhistorické studie, ročně přibližně 270 recenzí knih vydaných v češtině. Časopis Tvar byl založen v roce 1990 Pavlem Janouškem a Michalem Třeštíkem. V letech 1990–1993 vycházel každý týden (52 čísel ročně), od roku 1994 každých 14 dní s výjimkou července a srpna (21 čísel ročně). Podtitul časopisu v letech 1990–1993 zněl \"literární týdeník\", od roku 1994 se změnil na \"literární obtýdeník\".\n\nZa účelem vydávání Tvaru vznikl Klub přátel Tvaru. V první polovině 90. let 20. století se ukázalo, že z hlediska ekonomického i právního nejvýhodnějším vydavatelem nekomerčních časopisů jsou právě občanská sdružení. Tak kromě Klubu přátel Tvaru vznikla i Společnost pro Literární noviny, Spolek přátel vydávání časopisu Host a další.\n\nKlub přátel Tvaru byl založen v dubnu 1993. Předsedové Klubu přátel Tvaru: Lubor Kasal (duben 1993 – prosinec 1993), Pavel Janoušek (od prosince 1993). Členy Klubu přátel Tvaru jsou básníci, spisovatelé, literární kritici, literární vědci a redaktoři, kteří se podílejí na tvorbě časopisu.\n\nOd roku 1990 různě dlouhou dobu pracovali ve Tvaru tito redaktoři: Anna Cermanová, Jana Červenková, Jana Hádková, Emil Hakl, Ondřej Hanus, Wanda Heinrichová, Ondřej Horák, Pavel Janáček, Michal Jareš, Roman Kanda, Lubor Kasal, Pavel Kosatík, Naděžda Macurová, Jan Nejedlý, Eva Němcová, Věra Pašková, Gabriel Pleska, Ilona Sánchezová, Ivo Slavík, Božena Správcová, Jakub Šofar, Hana Štěpánková, Štefan Švec.\n\nSoučasná redakce: Adam Borzič, Svatava Antošová, Simona Martínková Racková, Milan Ohnisko, Michal Škrabal.\n\n"}
{"id": "89477", "url": "https://cs.wikipedia.org/wiki?curid=89477", "title": "Tvar", "text": "Tvar\n\nTvar je celková vizuální podoba, vzhled, obrys nebo povrch rovinného nebo prostorového útvaru, rozložení a rozvržení jeho hmoty bez ohledu na materiál a další vlastnosti. Označování jednotlivých tvarů je často odvozeno z geometrie. Dvě tělesa mají stejný tvar, jestliže existuje podobné zobrazení, kdy jedno z nich je vzorem a druhé obrazem.\n\nPojem geometrický útvar je společný název pro množiny bodů studované v geometrii, např. přímka, rovina, mnohoúhelník, kružnice, koule.\n\nZobecněním pojmu tvar se zabývá matematická věda topologie, vnímáním tvarů tvarová psychologie.\n\nPoužívá se v různých spojeních:\n\n"}
{"id": "89485", "url": "https://cs.wikipedia.org/wiki?curid=89485", "title": "Josef Vachek", "text": "Josef Vachek\n\nProf. PhDr. Josef Vachek, DrSc., (1. března 1909 Praha – 31. března 1996) byl český lingvista, anglista a bohemista, jeden z významných představitelů \"Pražského lingvistického kroužku\".\n\nJosef Vachek se zabýval fonologií, fonetikou a mluvnicí angličtiny i češtiny, obecnou lingvistikou a teorií překladu a psaného jazyka.\n\nPůsobil kromě jiného jako vědecký pracovník Ústavu pro jazyk český tehdejší Československé akademie věd.\n\n\n\n\n"}
{"id": "89487", "url": "https://cs.wikipedia.org/wiki?curid=89487", "title": "Záření", "text": "Záření\n\nZáření neboli radiace je emise energie ve formě vlnění nebo částic skrze prostor nebo hmotu.\n\nZáření se může šířit vlnami a pak se nazývá \"vlnění\". Příkladem může být zvuk, který se šíří akustickými vlnami. Nebo může mít charakter proudu částic a pak se nazývá \"korpuskulární (částicové) záření\".\n\nV moderní fyzice se však vyskytuje koncept duality částic a vlnění, který říká, že stejný jev lze popsat jak pomocí vln, tak i pomocí částic. Takto lze na elektromagnetické záření nahlížet buď jako na elektromagnetické vlny nebo jako na proud fotonů.\n\nCharakter záření je dán vlastnostmi daného vlnění, tzn. jeho vlnovou délkou, jeho amplitudou, polarizací apod. Ideální monochromatické záření obsahuje pouze jednu vlnovou délku.\n\nMezi vlnění patří např.:\n\nKorpuskulární (neboli částicové) je představováno proudem částic. Jedná se tedy o uspořádaný pohyb velkého množství částic.\n\nMezi částicové záření patří např.:\n\n\n\n\n"}
{"id": "89490", "url": "https://cs.wikipedia.org/wiki?curid=89490", "title": "Vilém Mathesius", "text": "Vilém Mathesius\n\nVilém Mathesius (3. srpna 1882 Pardubice – 12. dubna 1945 Praha) byl český jazykovědec a literární historik, spoluzakladatel a jeden z nejvýznamnějších představitelů Pražského lingvistického kroužku (PLK) a zakladatel české anglistiky. Jeho bratranec byl Bohumil Mathesius.\n\nTrpěl těžkou oční chorobou, později také tuberkulózou páteře. V té době mu také zemřela žena, která byla pro něj velkou psychickou i intelektuální oporou. Vilém však v této těžké životní situaci nerezignoval, ale soustavně pracoval dál, publikoval, přednášel (zpaměti a brilantně) na univerzitě a vychovával žáky, organizoval vědeckou práci na mezinárodní úrovni a přitom se ještě zajímal o český kulturní život a psal k němu nabádavé komentáře, redigoval časopisy a sborníky (naposledy, v době protektorátní, sborník Co daly naše země Evropě a lidstvu). Jan Mukařovský o něm řekl: „Neznal podléhání, znal jen přemáhání a činnost, odvahu vůči úkolům“. Potvrzují to i názvy dvou knížek úvah tohoto těžce zkoušeného muže: Kulturní aktivismus a Možnosti, které čekají. Když už pro nemoc nemohl navštěvovat schůze PLK, zval si k sobě do bytu mladé lingvisty, s nimiž probíral jazykovědná témata. Toto setkávání označoval jako \"\"Kroužeček\"\".\n\nVilém Mathesius se v roce 1912 stal prvním profesorem anglistiky na Karlo-Ferdinandově univerzitě v Praze. V roce 1926 se podílel na založení \"Pražského lingvistického kroužku\". Byl představitelem české strukturální lingvistiky.\n\nZabýval se především gramatikou, fonologií a stylistikou angličtiny a češtiny a obecnou lingvistikou.\n\n\n\n"}
{"id": "89491", "url": "https://cs.wikipedia.org/wiki?curid=89491", "title": "Andrew Adamson", "text": "Andrew Adamson\n\nAndrew Adamson (* 1. prosince 1966 Auckland) je novozélandský režisér. Proslavil se zejména natočením animované komedie \"Shrek\". Jeho dalším režijním počinem byla nová filmová verze známého díla irského spisovatele C. S. Lewise \"Letopisy Narnie\" – \"Lev, čarodějnice a skříň\", \"Princ Kaspian\" a \"Plavba jitřního poutníka\". Roku 2012 natočil film \"Pan Pip\" s Hughem Lauriem v hlavní roli.\n\n"}
{"id": "89494", "url": "https://cs.wikipedia.org/wiki?curid=89494", "title": "Matěj Václav Šteyer", "text": "Matěj Václav Šteyer\n\nMatěj Václav Šteyer (13. února 1630, Praha – 7. září 1692, Praha) byl český jezuitský kněz, kazatel, překladatel, náboženský spisovatel a jazykovědec, významný představitel skupiny puristů (jazykových brusičů). \n\nDo jezuitského řádu vstoupil jako sedmnáctiletý 20. září 1647. Po studiích v Olomouci působil dlouhá léta jako učitel na jezuitských kolejích. Jako kazatel působil na Vyšehradě a na Svaté Hoře. Spolu se svou matkou Marií Šteyerovou založil v roce 1669 nakladatelství \"Dědictví sv. Václava\", jehož účelem bylo vydávání a šíření českých katolických knih. Šteyer se ve spolupráci s Jiřím Konstancem a Janem Barnerem podílel na novém překladu bible – \"Svatováclavská bible\" (nahrazujícím překlad kralický), který pak vyšel právě v Dědictví sv. Václava v roce 1715 (podruhé 1769).\n\n\n\n\n"}
{"id": "89496", "url": "https://cs.wikipedia.org/wiki?curid=89496", "title": "Emil Smetánka", "text": "Emil Smetánka\n\nEmil Smetánka (14. října 1875 Horní Krupá u Havlíčkova Brodu – 6. ledna 1949 Praha) byl český bohemista, profesor češtiny a staré české literatury na Univerzitě Karlově v Praze.\n\nEmil Smetánka se narodil 14. října 1875 v rodině evangelického faráře v Horní Krupé. Nejdříve studoval na havlíčkobrodském a poté na kolínském gymnáziu. Po maturitě odešel na tehdejší Karlo-Ferdinandovu univerzitu studovat moderní filologii. Po absolvování učil na reálkách v Praze (například v Ječné) a Mladé Boleslavi. V roce 1904 se stal docentem, v roce 1915 profesorem. Na Karlově Univerzitě působil jako profesor českého jazyka a starší literatury. Zde pracoval až do roku 1939.\n\nSmetánka ve svém díle navázal na činnost svého učitele, profesora Jana Gebauera. Zabýval se staročeskou a novočeskou gramatikou a staročeskou literaturou. Jako hlavní redaktor \"Pravidel českého pravopisu\" prosazoval počeštěné psaní cizích slov. Byl také členem hlavní redakce \"Příručního slovníku jazyka českého\". Po vzniku Československé republiky se zasloužil o vytvoření vojenské, poštovní a lékařské terminologie. Pro cizince vydal příručku české mluvnice a konverzace. Redigoval časopis \"Naše řeč\".\nPo Janu Gebauerovi redigoval \"Staročeský slovník\". S literárněhistorickým komentářem připravil k vydání některá významná díla staročeské literatury jako např. \"Postilu\" a \"Síť víry Pravé\" od Petra Chelčického a \"Kšaft umírající matky jednoty bratrské\" od Jana Amose Komenského. Spolu s Jaroslavem Vlčkem a Václavem Ertlem napsal \"Stručné dějiny literatury české\".\n\n\n"}
{"id": "89497", "url": "https://cs.wikipedia.org/wiki?curid=89497", "title": "Šápúr III.", "text": "Šápúr III.\n\nŠápúr III. ( – 388) byl perský velkokrál z rodu Sásánovců vládnoucí v letech 383–388. Jeho otcem byl král Šápúr II. (vládl 309–379), synem a nástupcem král Bahrám IV.\n\nŠápúr III. nastoupil na trůn za neklidné vnitropolitické situace v říši a pravděpodobně to byl hlavní důvod, proč usiloval o dorozumění s císařem Theodosiem v otázce Arménie, de facto rozdělené na římskou a perskou sféru vlivu. Obě strany si vyměnily řadu vyslanců a patrně roku 387 byla uzavřena dohoda, potvrzující Peršanům držbu čtyř pětin arménského území (nelze však úplně vyloučit, že se tak stalo až Šápúrova nástupce Bahráma IV.). Šápúr byl nábožensky tolerantní panovník, který zastavil letitou perzekuci křesťanů, ačkoli navenek asi zdůrazňoval spíše ekonomické důvody, jež ho k tomu vedly (z řad křesťanů se rekrutovali mnozí odborníci a řemeslníci).\n\nŠápúrovu vládu ukončili roku 388 perští velmoži, kteří proti němu zorganizovali spiknutí (údajně přeřezali lana jeho stanu, ten na něj spadl a zabil ho). Část kronikářů popisuje tohoto krále jako spravedlivého a milosrdného vládce, prameny k jeho době jsou však obecně nedostatečné.\n\n\n"}
{"id": "89498", "url": "https://cs.wikipedia.org/wiki?curid=89498", "title": "Usměrňování zlomku", "text": "Usměrňování zlomku\n\nUsměrňování zlomku je matematický postup, jehož cílem je odstranění odmocniny nebo odmocnin ze jmenovatele zlomku při zachování jeho hodnoty.\n\nUsměrnění se provádí rozšířením zlomku o vhodný výraz, takže díky pronásobení jmenovatele odmocnina „zmizí“. Vychází z faktu, že\n\nU jednoduchých případů (jako jsou ty, které jsou uvedeny níže v tomto článku) je provedení obvykle snadné. U složitějších nemusí být na první pohled patrné, zda lze usměrnění vůbec provést a jak při něm postupovat - umění spočívá v tom, určit si ve vzorci to správné formula_2 a to často i opakovaně.\n\nJe třeba usměrnit zlomek formula_3\n\nŘešení:\n\nformula_4\n\nJe třeba usměrnit zlomek formula_5\n\nPři řešení vyjdeme ze vzorce formula_6 :\n\nformula_7\n\nPrincip usměrnění je samozřejmě možné použít i v algebraických výrazech obsahujících proměnné nebo parametry, jak je vidět v tomto příkladu.\n\nJe třeba usměrnit zlomek formula_8\n\nŘešení bude podobné, jako v předchozím případě:\n\nformula_9\n\nU tohoto typu úloh je třeba si uvědomit, že rozšíření zlomku může přinést dodatečné podmínky pro proveditelnost - například zde nesmí být formula_10. To samozřejmě není problém, dokud se pohybujeme v oboru reálných čísel, v oboru komplexních čísel se tím ale může situace poněkud zkomplikovat.\n"}
{"id": "89500", "url": "https://cs.wikipedia.org/wiki?curid=89500", "title": "František Trávníček", "text": "František Trávníček\n\nFrantišek Trávníček (17. srpna 1888 Spešov – 6. června 1961 Brno) byl český a československý slavista, bohemista, profesor českého jazyka na Masarykově univerzitě v Brně (specializace na historický vývoj češtiny a současný jazyk), akademik ČSAV. Po únoru 1948 byl též politik Komunistické strany Československa, poslanec Národního shromáždění ČSR a Národního shromáždění ČSSR a jeden z vedoucích proponentů marxistického pojetí jazykovědy v socialistickém Československu.\n\nNarodil se v rodině půlláníka v Spešově Františka Trávníčka st. a matky Anny, rozené Fikesové (1869–1895). Jako sedmiletý ztratil matku, která zemřela po porodu a úmrtí dcery. Po smrti matky ho vychovávali prarodiče ve Svinošicích.\n\nV letech 1907–1911 studoval na Filozofické fakultě Univerzity Karlovy slavistiku a srovnávací indoevropskou jazykovědu. Navštěvoval přednášky Františka Pastrnka, Emila Smetánky, Jiřího Polívky, Jana Máchala a Josefa Zubatého. Po studiích vyučoval v Praze na střední škole (1913–1921). V letech 1911–1915 byl sekretářem lexikografické a dialektologické komise ČAVU v Praze, v roce 1911 získal na FF UK doktorát filozofie (disertační práce \"Vid českého slovesa a jeho uživání)\". V roce 1915 byl vyslán na ruskou frontu. Přešel do ruského zajetí a stal se štábním kapitánem československých legií v Rusku a redaktorem tamních \"Československých listů\". Významně ho ovlivnilo setkání s ruským slavistou, jazykovědcem a odborníkem na historickou dialektologii A. A. Šachmatovovem (1864–1920).\n\nDne 11. května 1913 se v Praze oženil s Františkou Novákovou (1889–1968). S ní měl dvě dcery. Milenu Josefu Marii, provdanou Pavlincovou (* 1915) a Zoru, provdanou Kroupovou (* 1922).\n\nV roce 1920 se na Univerzitě Karlově v Praze habilitoval prací \"Studie o vidu slovesném\". V letech 1921–1959 působil na Masarykově univerzitě v Brně, zpočátku jako mimořádný, od roku 1927 řádný profesor mluvnice československého jazyka se zvláštním zřetelem k dialektologii. Na FF MU zastával funkci děkana (1932–1933).\n\nV roce 1945 vstoupil do KSČ. Ve volbách do Národního shromáždění roku 1948 byl zvolen do Národního shromáždění za KSČ ve volebním kraji Brno. Mandát získal i ve volbách v roce 1954 (volební obvod Brno-město V) a v Národním shromáždění zasedal až do konce jeho funkčního období, tedy do voleb v roce 1960. K roku 1954 se profesně uvádí jako rektor brněnské univerzity a nositel Řádu republiky.\n\nVybudoval brněnskou pobočku Ústavu pro jazyk český ČSAV a byl jejím prvním ředitelem (1956–1961). Byl dva roky děkanem Pedagogické fakulty MU (1946–1948), v letech 1948–1959 stál v čele brněnské univerzity jako její rektor.\n\nJeho zásluhy ve vědních oborech mluvnice českého jazyka a dialektologie byly oceněny členstvím v České akademii věd a umění (řádným členem od 26. května 1948, mimořádným zvolen 26. 11. 1924), dopisujícím členem Královské české společnosti nauk se stal 7. ledna 1925. Po založení Československé akademie věd patřil od 12. listopadu 1952 k jejím řádným členům.\n\nZemřel v Brně, je pochován na místním Ústředním hřbitově.\n\nPo roce 1948 revidoval své dřívější názory (zastával např. tezi o jediném československém jazyku a jeho dvojím spisovném znění). Zaujímal ostře kritická stanoviska vůči strukturalismu v české jazykovědě, ačkoli byl před 2. světovou válkou a během ní jeho stoupencem. I když byl od června 1935 byl aktivním členem Pražského lingvistického kroužku; v 50. letech kritizoval strukturalismus z marxistických pozic.\n\nNaopak v 50. letech dokázal pomáhat ke znovuvydávání děl spisovatelů, kterým to bylo znemožněno. V roce 1955 se odvážně zastal v Hostu do domu Jana Trefulky, který se vyslovil proti tehdejší schematické poezii Pavla Kohouta.\n\nLexikon české literatury shrnul jeho význam takto:\n\nZabýval se vývojem českého jazyka (\"Historická mluvnice československá\", 1935), moravskou dialektologií (\"Moravská nářečí\", 1926) i současnou češtinou (\"Mluvnice spisovné češtiny\", 1948–1949, 2 svazky). Výrazně přispěl ke konečné podobě \"Slovníku jazyka českého\" (1937), který byl původně sestaven Pavlem Vášou.\n\nVýkladem slov se zabýval v mnohaleté úspěšné rubrice nazvané \"Jazykové zákampí\", která začala vycházet za 2. světové války v deníku \"Lidové noviny\". (Stejnojmenný výbor vyšel v roce 1961.) \"Jazykové zákampí\" působilo v období německé okupace povzbudivě a František Trávníček získal všeobecnou pověst znalce češtiny a autority v otázkách rozhodování o jazykové správnosti.\n\n\nSpolu s dalšími jazykovědci:\n\n\n\n\n"}
{"id": "89502", "url": "https://cs.wikipedia.org/wiki?curid=89502", "title": "La France", "text": "La France\n\nLa France byla francouzská neztužená vzducholoď, první, která se dokázala vrátit na místo startu i proti větru. Poprvé vzlétla 9. srpna 1884. Jednalo se o vládou financovaný projekt, realizovaný příslušníky balónových jednotek.\n\nKonstruktéry byli kapitáni francouzských vzduchoplaveckých oddílů Charles Renard a Arthur Krebs. Pohonnou jednotku tvořil elektromotor s dvoulistou tažnou vrtulí o průměru 7 m, který zajišťoval vzducholodi rychlost 20 km/h. Životnost baterií byla však omezená a rychlost umožňovala vzdorovat jen slabému vánku. \n\nK prvnímu letu odstartovala ze vzduchoplaveckého arzenálu v Chalais Meudonu, uletěla vzdálenost 7,6 km za 23 minut a smyčkou se vrátila na místo vzletu. Pilotovali ji její konstruktéři Renard a Krebs. Vzlétla ještě sedmkrát, z toho pětkrát byla schopná vrátit se na místo startu. \n\n\"La France\" inspirovala Julese Vernea, který velmi podobný stroj popsal v románu Robur Dobyvatel. Podnítila také Ferdinanda von Zeppelina k prosazování vzducholodí jako zbraně v Německu.\n\n\n\n"}
{"id": "89503", "url": "https://cs.wikipedia.org/wiki?curid=89503", "title": "Strukturované programování", "text": "Strukturované programování\n\nStrukturované programování (též strukturovaný programovací jazyk) označuje v informatice programovací paradigma vyvinuté s cílem dosáhnout lepší srozumitelnosti, vyšší kvality a kratší doby vytváření programů skládáním implementovaného algoritmu z řídicích struktur s jedním vstupním a jedním výstupním bodem místo neomezeného používání skoků. Strukturované programování je speciálním případem imperativního programování.\n\nObvykle se za počátek strukturovaného programování považuje článek Edsgera W. Dijkstry z roku 1967 nazvaný „Goto statement considered harmful“ (\"příkaz Goto považován za škodlivý\"), který se objevil v měsíčníku Communications of the ACM vydávaného sdružením počítačových odborníků ACM, ve kterém Dijkstra volá po odstranění příkazu skoku z vyšších programovacích jazyků za účelem zkvalitnění kódu a několikrát popisuje nepřímou úměrnost mezi programátorovými dovednostmi a hustotou příkazů skoku v jeho programu. Vedle Dijkstry však nesmíme zapomenout ani na Niklause Wirtha, jehož práce pro Algol W byla Dijkstrovi inspirací, stejně tak jako články z roku 1966 od pánů Böhma a Jacopiniho.\n\nMetoda strukturovaného programování byla obecně přijata velmi pozitivně a většina počítačových odborníků byla přesvědčena o jeho výhodách. Nicméně například přední uznávaný informatik a profesor Donald Knuth, ačkoli v zásadě souhlasí se základními koncepty strukturovaného programování, vždy odmítal a dosud stále odmítá snahu o naprosté vymýcení příkazu skoku z programu. Ve své práci z roku 1974 nazvané „Structured Programming with Goto Statements“ (\"strukturované programování s příkazem Goto\") uvádí několik příkladů, u nichž tvrdí, že použití příkazů skoku vede k efektivnějšímu kódu, a to bez újmy na jeho čitelnosti.\n\nStrukturované programování definuje, že na nejnižší úrovni se program může skládat pouze z následujících tří struktur:\n\n\nNejznámějším důsledkem těchto zásad je snaha zabránit nebo v závislosti na programovacím jazyce alespoň omezit používání příkazu skoku. Programový kód nerespektující výše uvedené zásady se často hanlivě označuje jako „špagetový kód“.\n\nPrincipy strukturovaného programování je možné aplikovat ve všech programovacích jazycích (dokonce i v jazyce symbolických adres), avšak je určitě výhodné použít některý z procedurálních jazyků. V sedmdesátých letech, kdy strukturované programování začalo získávat svoji popularitu, se rovněž v nově vzniknuvších procedurálních jazycích objevily prvky a konstrukty, které nutily programátory psát kód strukturovaně. Mezi tyto jazyky bychom mohli zařadit ALGOL, Pascal, PL/I nebo jazyk Ada.\n\nTéměř nikdy není důvod k tomu, aby měl podprogram více vstupních bodů. A mnoho teoretiků, Dijkstru nevyjímaje, v minulosti volalo také po tom, že podprogram by měl také pouze jeden výstupní bod, nicméně praxe ukázala stinnou stránku tohoto přístupu.\n\nTypickým příkladem výše uvedené situace by byla jednoduchá procedura pro čtení dat ze souboru a jejich zpracování:\n\nVýše je uvedena poměrně běžná situace, se kterou se můžeme vypořádat několika způsoby: vyhozením výjimky, předčasným (druhým) návratem z procedury a nebo třeba i příkazem skoku. Ve všech těchto případech má procedura dva výstupní body a porušuje tak principy „striktního“ strukturovaného programování. Na obhajobu tohoto přístupu však musíme říci, že přepsání této procedury v souladu s pravidlem jednoho výstupního bodu by bylo poměrně těžkopádné, nemluvě o tom, jaký chaos by v kódu vznikl, pokud by do hry vstoupilo více chybových stavů a každý se navíc musel ošetřit jiným způsobem.\n\nVětšina programovacích jazyků přejala tyto principy. Za všechny jmenujme jazyk C a jeho klíčová slova codice_8, codice_9 a codice_10.\n\nNěkteré programy, jako například parser, mohou mít velké množství stavů a jejich rozložení do základních struktur nemusí být vůbec jednoduché. Bylo by možné napsat každou změnu stavu jako jeden podprogram a pomocí proměnné udržovat aktuální stav programu, nicméně někteří programátoři (například Donald Knuth) preferují implementovat změnu stavu pomocí skoku.\n\n"}
{"id": "89506", "url": "https://cs.wikipedia.org/wiki?curid=89506", "title": "Václav Ertl", "text": "Václav Ertl\n\nVáclav Ertl (13. dubna 1875 Dobříš – 12. února 1929 Praha) byl český filolog, bohemista, překladatel z francouzštiny a středoškolský pedagog.\n\nStředoškolská studia ukončil na příbramském gymnáziu v roce 1898, následně vystudoval bohemistiku a romanistiku na Filozofické fakultě UK (státní zkoušky z češtiny a francouzštiny 1902). Souběžně učil na obchodní škole v Kolíně (1898–1899), reálných gymnáziích Praha-Žižkov (suplent 1899–1900) a Náchod (profesor 1900–1904), od roku 1904 až do svého skonu (od 1919 pouze formálně) působil jako profesor pražské reálky v Ječné ulici a dívčího gymnázia Minerva (1904–1918). V letech 1919–1929 zastával funkci ředitele \"Kanceláře Slovníku jazyka českého\", publikoval a od roku 1920 byl odpovědným redaktorem časopisu Naše řeč.\n\nJeho zásluhy ve vědním oboru jazykověda byly oceněny členstvím v České akademii věd a umění (dopisující člen od 28. června 1917, mimořádným zvolen 16. prosince 1920), mimořádným členem Královské české společnosti nauk se stal 13. ledna 1926.\n\nVýznamným způsobem přispěl k rozvoji vědecké teorie spisovné češtiny, zejména ve stanovení kritérií jazykové správnosti mluvené i psané řeči, ve svých převážně časopisecky publikovaných studiích a statích se zabýval také problémy syntaktickými, morfologickými, lexikálními a významoslovnými. Byl autorem ve své době normativní mluvnice češtiny (\"Stručná mluvnice česko-slovenská\"), příruček o dějinách literatury, sestavovatelem čítanek a upravovatelem školních mluvnic Jana Gebauera. Věnoval systematickou pozornost teorii vyučování češtině na středních školách, vydal staročeské literární památky (např. \"Příhody Václava Vratislava z Mitrovic\") a překládal z francouzštiny. Jako lexikograf se výrazně organizačně i autorsky podílel na přípravě vydání Příručního slovníku jazyka českého, který vycházel v letech 1935–1957.\n\n\n\n"}
{"id": "89507", "url": "https://cs.wikipedia.org/wiki?curid=89507", "title": "Bohuslav Havránek", "text": "Bohuslav Havránek\n\nBohuslav Havránek (30. ledna 1893 Praha – 2. března 1978 Praha) byl český filolog, slavista, bohemista, balkanolog, paleoslovenista, rusista, lexikograf, literární historik, dialektolog, textolog, editor staročeských literárních památek a vysokoškolský pedagog.\n\nNarodil se v rodině středoškolského profesora Václava Havránka (1861-1903) a jeho manželky Anny, rozené Wittichové (1861-??). Byl prostřední ze tří dětí.\n\nPo maturitě na pražském Akademickém gymnáziu (1912) vystudoval na Filozofické fakultě Univerzity Karlovy češtinu a latinu (1913–1917), souběžně slovanskou, klasickou, baltskou a staroindickou filologii.\nDoktorát získal v roce 1917 (disertační práce \"Skladba zvratných sloves slovanských, zvláště českých\"), po skončení války strávil jeden semestr na Bělehradské univerzitě. V letech 1917–1929 působil jako středoškolský profesor na gymnáziích v Praze (Truhlářská a Dušní ul.), zároveň pracoval v \"Kanceláři Slovníku jazyka českého\" při ČAVU. V roce 1926 se podílel na založení Pražského lingvistického kroužku, v dalších letech byl spolutvůrcem jeho jazykovědné teorie i metodologie.\n\nNa FF UK se habilitoval v roce 1928 pro obor srovnávací slovanské jazykovědy prací \"Genera verbi ve slovanských jazycích\", od 1928 docent, mimořádný (1929) a od roku 1934 řádný profesor téhož oboru na Filozofické fakultě Masarykovy univerzity v Brně (1939–1940 a 1945 stál v jejím čele ve funkci děkana).\n\nV roce 1945 byl povolán na FF UK v Praze, kde jako řádný profesor zpočátku vykonával funkci náměstka ředitele semináře a prosemináře pro slovanskou filologii, od roku 1950 vedl katedru českého jazyka, obecného jazykozpytu a fonetiky, ve čtyřech funkčních obdobích (1948–1954) byl jejím děkanem a v letech 1953–1961 také rektorem pražské \"Vysoké školy ruského jazyka\".\nStál u zrodu Ústavu pro jazyk český, v období 1946–1964 byl jeho ředitelem, následně téměř až do konce života předním vědeckým pracovníkem.\nVe funkci místopředsedy vládní komise v roce 1952 spoluzakládal Československou akademii věd, od téhož roku se stal jejím řádným členem. Dne 25. února 1948 podepsal výzvu prokomunistické inteligence \"Kupředu, zpátky ni krok\" podporující komunistický převrat.\n\nZastával četné společenské a kulturně-politické funkce, byl předsedou \"Československého komitétu slavistů\", místopředsedou \"Mezinárodního komitétu slavistů\", členem \"Comité International Permanent des Linguistes\", \"Société linguistique de Paris\", \"International Linguistic Association\", \"Societas Linguistica Europaea\". Patřil k významným organizátorům vědeckého života své doby a vůdčím osobnostem české jazykovědy 20. století, pohřben byl na Olšanských hřbitovech.\n\nJeho zásluhy ve vědních oborech srovnávací slovanská jazykověda a bohemistika byly oceněny řádným členstvím v České akademii věd a umění (11. prosince 1940, mimořádným členem byl zvolen 25. 5. 1938) a Královské české společnosti nauk (řádný člen od 18. července 1945, dopisujícím se stal 9. 1. 1939), zahraniční členství mu dále udělily bulharská, srbská, německá a saská akademie věd a Jihoslovanská akademie věd a umění v Záhřebu, čestné doktoráty Univerzita Jana Evangelisty Purkyně v Brně, Univerzita Palackého v Olomouci, univerzita v Lipsku a Jagellonská univerzita v Krakově. Byl nositelem Řádu republiky, státní ceny Klementa Gottwalda, zlaté čestné plakety ČSAV „Za zásluhy o vědu a lidstvo“, medaile J. A. Komenského, čestné plakety Josefa Dobrovského a bulharského \"Řádu Cyrila a Metoděje\".\n\nTěžiště rozsáhlé a mnohostranné vědecké, badatelské, popularizační i publicistické činnosti akademika Bohuslava Havránka, podnětně zasahující do všech oblastí obecné jazykovědy, lingvistické teorie a slavistiky, představovalo především zevrubné zkoumání českého jazyka. Jeho bohemistické práce byly zaměřeny na problematiku spisovného jazyka, jazykové kultury, vývoje češtiny i českých nářečí, sepsal mluvnice češtiny a pravidla českého pravopisu. Popsal jazyk Boženy Němcové, Jana Husa, Jana Amose Komenského, Karla Hynka Máchy a Aloise Jiráska, spolupracoval na vydání řady staročeských literárních památek (Dalimilova kronika, Hradecký rukopis, výbory z české literatury od počátků do konce doby husitské). Jako jeden z členů Pražského lingvistického kroužku byl čelným představitelem a spolutvůrcem českého jazykovědného strukturalismu, mezinárodně proslulého pod významově širším názvem \"pražská lingvistická škola\", který měl vliv také na vývoj české estetiky a literární vědy. Publikoval studie a statě o předních osobnostech české lingvistiky, psal o budování a činnosti Ústavu pro jazyk český.\n\nJeho slavistické dílo, vydané z velké části časopisecky a ve sbornících, bylo zaměřeno zejména na komparatistický výzkum vztahů mezi slovanskými jazyky a jejich nářečími, sahající od praslovanštiny až k problematice jednotlivých současných spisovných jazyků, se zvláštním zřetelem k fonologii, slovotvorbě, morfologii a syntaxi. Zabýval se také paleoslovenstickými, lexikologickými a balkanistickými otázkami i obecnějšími problémy slovanské filologie a lingvistiky.\n\nByl výraznou osobností na poli české lexikografie, autorsky a organizačně se podílel na vydávání Příručního slovníku jazyka českého, Slovníku spisovného jazyka českého, \"Slovníku jazyka staroslověnského\", \"Staročeského slovníku\" a \"Velkého česko-ruského slovníku\". V roce 1935 založil a až do svého skonu vedl vědecký časopis věnovaný otázkám teorie a kultury jazyka Slovo a slovesnost, jako redaktor a člen redakčních rad působil v odborných časopisech \"Acta Linguistica Hafniensia\" (Kodaň), \"Byzantinoslavica\", \"Naše věda\", Naše řeč, \"Slavia\", \"Slovanský přehled\", \"Word\" (New York), \"Zeitschrift für Phonetik\" (Berlín), autorsky přispěl do Masarykova slovníku naučného, \"Československé vlastivědy\" (hesla Nářečí česká, Vývoj spisovného jazyka českého) a mnoha slavistických sborníků. V letech 1950–1961 byl hlavním redaktorem \"Spisů Boženy Němcové\", k jeho spolupracovníkům patřili tehdejší přední čeští lingvisté a literární vědci. V poválečných letech byl ovlivněn stalinskou ideologií, která se promítla i do některých jeho prací.\n\n\n\n"}
{"id": "89510", "url": "https://cs.wikipedia.org/wiki?curid=89510", "title": "Nepřítel před branami", "text": "Nepřítel před branami\n\nNepřítel před branami (anglický název \"Enemy at the Gates\") je americký film z roku 2001 pojednávající o bitvě u Stalingradu a souboji sovětského odstřelovače Vasilije Zajceva s jeho německým protějškem majorem Erwinem Königem. Režisérem filmu byl Jean-Jacques Annaud. Scénář napsal rovněž Annaud společně s Alainem Godardem.\n\nDěj tohoto filmu se odehrává na konci roku 1942 v rozbořeném Stalingradu, který už z většiny ovládají Němci. Ukáže se, že Zajcev je vynikajícím střelcem a brzy se z něj stává postrach německých vojáků a důstojníků. Němcům se ho nedaří zlikvidovat, a tak posílají jednoho ze svých nejlepších odstřelovačů, majora Königa, s úkolem zabít Zajceva. V tomto souboji dvou odstřelovačů nakonec vítězí Vasilij Zajcev, když v závěru filmu vláká Königa do pasti na stalingradském nádraží a zastřelí ho. Na vedlejší rovině probíhá romantická milostná zápletka, milostný trojúhelník v podmínkách války, který končí smrtí nemilovaného politruka Danilova při likvidaci majora Königa a šťastným shledáním Zajceva s jeho milou Táňou, která unikla o vlásek smrti po zásahu šrapnelem.\n\nVe skutečnosti souboj odstřelovačských elit nikdy neproběhl, major König je totiž fiktivní postava, pravděpodobně vytvořená sovětskou propagandou. Autor knižní předlohy, William Craig, se v příběhu inspiroval standartenführerem Heinzem Thorwaldem, který se ovšem bitvy u Stalingradu nezúčastnil. Vasilijův přítel, Kulikov, je také fiktivní postava.\n\n"}
{"id": "89511", "url": "https://cs.wikipedia.org/wiki?curid=89511", "title": "Josef Zubatý", "text": "Josef Zubatý\n\nJosef Zubatý (20. dubna 1855 Praha – 21. března 1931 Praha) byl český indolog, překladatel indické literatury, etymolog a později také bohemista.\n\nPo maturitě na Malé Straně studoval jazykovědu na Filosofické fakultě UK a zabýval se klasickými jazyky, indologií, slavistikou a srovnávací jazykovědou. Pěstoval také hudbu, byl sbormistrem a blízkým přítelem A. Dvořáka, s nímž cestoval do Londýna a pro něhož tvořil i klavírní výtahy některých jeho skladeb. V roce 1885 se stal soukromým docentem. V roce 1891 se stal mimořádným a v roce 1896 řádným profesorem staroindické filologie a srovnávacího jazykozpytu. V letech 1919 až 1920 byl rektorem Univerzity Karlovy a od roku 1923 presidentem České akademie věd.\n\nVedle indologie se zabýval také slovanskými a baltskými jazyky. Později se věnoval rovněž českému jazyku, zejména historické mluvnici a etymologii. Soubor záznamů jeho přednášek z historické mluvnice české vyšel pod názvem \"České sloveso\" (Praha, Academia 1980).\n\n\n"}
{"id": "89516", "url": "https://cs.wikipedia.org/wiki?curid=89516", "title": "Databázová transakce", "text": "Databázová transakce\n\nDatabázová transakce je skupina příkazů, které převedou databázi z jednoho konzistentního stavu do druhého.\n\nDatabázové transakce musí splňovat tzv. vlastnosti \"\":\n\nDatabázová transakce je jako operace dále nedělitelná (atomární). Provede se buď jako celek, nebo se neprovede vůbec (a daný databázový systém to dá uživateli na vědomí, např. chybovým hlášením). Vizte atomicitu.\n\nPři a po provedení transakce není porušeno žádné integritní omezení.\n\nOperace uvnitř transakce jsou skryty před vnějšími operacemi. Vrácením transakce (operací ROLLBACK) není zasažena jiná transakce, a když ano, i tato musí být vrácena. V důsledku tohoto chování může dojít k tzv. řetězovému vrácení (angl. \"cascading rollback\").\n\nZměny, které se provedou jako výsledek úspěšných transakcí, jsou skutečně uloženy v databázi, a již nemohou být ztraceny.\n\n\nU distribuovaných databází jsou data rozdělena do dílčích částí, které jsou umístěny v různých uzlech. Z toho vyplývá, že je-li nutné provést určitou transakci, tato musí být před provedením na jednotlivých uzlech rozčleněna na dílčí transakce.\n\nPodle způsobu zpracování se transakce dělí na pesimistické a optimistické:\n\nJsou záznamy, které uchovávají informace o průběhu transakcí a slouží k zotavení po vzniklé chybě. Žurnály musí být v každém uzlu a obsahují záznamy o historii každé transakce.\n\n\nPro práci s transakcemi je nutné zavést následující operace:\n\nCharakteristickým prvek transakce je to, buď proběhne úspěšně jako taková, nebo – v případě nějakých problémů a komplikací – se vrátí do původního stavu; tedy, nestane se, že by se proces „zadrhnul“ někde uprostřed. Vlastnost, která dokonání transakce v celku nebo bezpečný návrat do původního stavu dokáže zajistit, se nazývá \"transakční bezpečnost\" (tedy odolnost vůči případným problémům, které by transakci mohly uvrhnout do nedefinovaného stavu).\n"}
{"id": "89518", "url": "https://cs.wikipedia.org/wiki?curid=89518", "title": "Obchodní rejstřík", "text": "Obchodní rejstřík\n\nObchodní rejstřík je veřejný rejstřík, do kterého se zapisují zákonem stanovené údaje o podnikatelích, jako je např. firma, sídlo, předmět podnikání nebo společníci. Každý do něj může nahlížet a pořizovat si z něj výpisy.\n\nObchodní rejstřík je veden příslušným \"rejstříkovým soudem\", kterým je krajský soud. Konkrétně jde o:\n\nDo obchodního rejstříku se zapisují:\n\nZapisuje se:\n\nRejstřík také obsahuje \"sbírku listin\", která obsahuje důležité listiny týkající se jednotlivých subjektů (např. zakladatelskou listinu společnosti/společenskou smlouvu, účetní závěrky, podpisové vzory statutárních orgánů atd.).\n\nNávrh na zápis lze podat v listinné nebo elektronické podobě (to platí obdobně pro dokládání listin prokazujících skutečnosti uvedené v návrhu a listin zakládaných do sbírky listin). Návrh v elektronické podobě může podat pouze osoba podepsaná s uznávaným elektronickým podpisem. Vždy jej však lze podat pouze na předepsaném formuláři, přičemž podpis musí být úředně ověřen (formuláře stanoví Ministerstvo spravedlnosti vyhláškou č. 323/2013 Sb.). Poplatek za zápis do obchodního rejstříku je stanoven zákonem č. 549/1991 Sb., o soudních poplatcích.\n\nDůležitý je také \"princip publicity\", který se dělí na publicitu formální a materiální. Princip formální publicity spočívá v tom, že obchodní rejstřík je přístupný každému, že každý má právo do něho nahlížet a pořizovat si z něho kopie a výpisy. Rejstříkový soud vydá každému na požádání úředně ověřený opis zápisu či listiny uložené ve sbírce listin. Princip materiální publicity spočívá v tom, že stav zapsaný v obchodním rejstříku bude vůči tomu, kdo jedná v důvěře v jeho zápis, považován za skutečný platný právní stav. To spočívá na principu dobré víry.\n\nŘízení ve věcech veřejného rejstříku rejstříku upravuje v části druhé zákon o veřejných rejstřících právnických a fyzických osob. V části třetí tohoto zákona je pak upravena možnost provedení přímého zápisu notářem v případě, že sám sepsal notářský zápis, který je podkladem pro přímý zápis.\n\nVýpis z obchodního rejstříku podává informace o konkrétních subjektech zapsaných v obchodním rejstříku. Obsahuje například název, její sídlo, předmět podnikání, právní formu, identifikační číslo osoby, identifikaci členů statutárního orgánu. Pro uskutečňování některých právních úkonů je potřeba doložit úředně ověřený výpis z obchodního rejstříku. Rozlišuje se úplný výpis z obchodního rejstříku (včetně historie) a výpis platný k určitému datu.\n\nNávrh na výmaz z obchodního rejstříku se podává při ukončení podnikatelské činnosti. Výmazem zaniká subjekt zapsaný v obchodním rejstříku. O změnách, které proběhnou, musí podnikatel informovat bez zbytečného odkladu. Pro provedení změny v obchodním rejstříku je nezbytné dodat potřebnou dokumentaci a složit správní poplatek.\n\n\n\n"}
{"id": "89521", "url": "https://cs.wikipedia.org/wiki?curid=89521", "title": "Vršenky", "text": "Vršenky\n\nVršenky (Appendicularia nebo Larvacea) jsou skupina volně plovoucích pláštěnců (Tunicata, také Urochordata). Na rozdíl od ostatních zástupců tohoto podkmene jim chorda dorsalis zůstává zachována po celý život. U vršenek je během celého života jedince v podstatě zachována morfologie odpovídající zhruba larvám sumek a salp. Vršenky zahrnují jediný řád Copelata.\n\nVršenky jsou velmi drobné (5 mm i s ocasní částí těla) a jsou tedy planktonními živočichy. Potravu získávají filtrováním a zdržují se převážně v eufotické vrstvě (vrstva u hladiny, která je dostatečně prosvětlena pro průběh fotosyntézy). Někdy je možno je zastihnout i v hlubších vodách. K filtrování používají jemné sítko na povrchu schránky, ve které přebývají. Je-li sítko zaneseno, schránku opustí a vytvoří si novou. Tato výměna sítka se odehrává v cyklech trvajících pouze několik hodin.\n\nVršenky žijí ve všech oceánech světa.\n\nPříkladem druhu může být vršenka středozemní (\"Appendicularia sicula\"), která žije ve Středozemním moři.\n"}
{"id": "89525", "url": "https://cs.wikipedia.org/wiki?curid=89525", "title": "Odpoutaný Prométheus", "text": "Odpoutaný Prométheus\n\nOdpoutaný Prométheus je vrcholným dílem Percy Bysshe Shelleyho z roku 1820. Jedná se o filozofické drama, jehož hlavním tématem je osvobození lidské myšlenky. Je to obměna antické báje o Prométheovi, který se vzepřel bohům Titánům a přinesl lidem oheň. V antické báji se pak Prométheus nakonec podvolí Diově vůli, kdežto u Shelleyho vzdoruje až do té doby, dokud není tyran svržen z trůnu. Tento tvrdý vzdor jedince proti silnější vůli se nazývá titanismus. Shelley v tomto díle vyslovil své představy o svobodném životě člověka a o konečném vítězství dobra nad zlem. Oslavuje krásu, lásku, sílu a odvahu lidského ducha.\n"}
{"id": "89526", "url": "https://cs.wikipedia.org/wiki?curid=89526", "title": "Výrobní faktor", "text": "Výrobní faktor\n\nVýrobní faktory jsou zdroje statků. Převážnou většinu statků v přírodě nenacházíme tak, jak bychom chtěli. K jejich získání je nutné vynaložit lidskou práci – vyrobit je.\n\n\n\n\nKapitál je, na rozdíl od práce a půdy, výsledkem předchozí činnosti:\nVýsledkem použití kapitálu je zisk nebo úrok\n\nJedná se o prostředky vložená do podnikání, typicky na jeho začátku, v peněžní nebo hmotné formě. (budova, auto, stroje…)\n\nNa začátku podnikání vystupuje na obou stranách rozvahy, jednak jako aktiva, a zároveň i v pasivech jako zdroj financování.\n\nJedná se o jmění, pasiva, která si firma musela půjčit tzv. závazky – např. úvěry u bank, závazky vůči dodavatelům, finančnímu úřadu, zaměstnancům a podobně.\n\nPodnikatelské schopnosti jsou zvláštní formou kapitálu. Při podnikání rozhoduje zejména odvaha a schopnost podstupovat přiměřené riziko zajišťující zisk.\n\n Lidským kapitálem rozumíme soubor znalostí, fyzických, intelektuálních a komunikačních schopností, praktických dovedností a motivací, získaných zejména v procesu vzdělání a praktické činnosti člověka a použitelných pro vytvoření nové hodnoty, uspokojení potřeby nebo pro zvýšení některé z forem kapitálu.\n\nIntelektuální kapitálem zahrnuje mechanismy a procesy podporující efektivitu práce a inovaci, informační a komunikační systémy, patenty, vynálezy a obchodní značky. K tomu viz také\n\n Sociální (též společenský) kapitál je souhrn zdrojů, které může určitá osoba využít, protože se zná s jinými lidmi (viz také Konexe). Je to souhrn užitečných sociálních kontaktů, styků a známostí.\n\n\nZákon klesajících výnosů (anglicky \"law of diminishing returns\" nebo \"variable factor proportions\") platí za předpokladu, že výstup roste vlivem růstu objemu jediného variabilního výrobního faktoru a objem dalších používaných výrobních faktorů se nemění\n\nVýrobní faktory mají alternativní použití. Můžeme vyrábět cokoliv, ale ne vše najednou (omezenost výrobních faktorů).\n\n\"Máme-li fixní i variabilní výrobní faktory, dochází s růstem produkce k poklesu variabilního mezního produktu, neb klesá vybavenost variabilních faktorů fixními faktory.\"\n\nPoptávka po výrobním faktoru je odvozená od poptávky po finálním statku, na který byl daný faktor použit. A to proto, že zájem o výrobní faktory závisí na zájmu spotřebitelů o finální statek vyrobený díky daným faktorům. Protože se firmy snaží maximalizovat zisk, budou poptávat jen takové množství faktorů, které jim zajistí zisk. Poptávka tedy závisí na výši výnosu z výrobního faktoru a výši nákladu na daný faktor. Poptávka je určena příjmem z mezního produktu (MRP) od bodu uzavření firmy. Křivka MRP je současně křivkou poptávky po výrobním faktoru.\n\n\nNabídky jednotlivých výrobních faktorů se od sebe značně odlišují, a proto zde uvedu pouze nabídku půdy (ostatní nabídky práce a kapitálu jsou uvedeny v následujících kapitolách). Nabídková křivka může být ve skutečnosti rostoucí, klesající nebo dokonce\ni svislá. Svislá je např. v případě nabídky půdy.\n"}
{"id": "89532", "url": "https://cs.wikipedia.org/wiki?curid=89532", "title": "Oppiův zákon", "text": "Oppiův zákon\n\nOppiův zákon, latinsky Lex Oppia, vznikl během druhé punské války (215 př. n. l.) za konzulátu Q. Fabia Maxima Cunctatora a T. Sempronia Graccha a týkal se meze, která stanovila hranici vlastnění majetku. \"Rogatorem\" (navrhovatelem) tohoto zákona byl tribun lidu Gaius Oppius.\n\nHannibal se tehdy držel v Itálii, byl vítězem u Cann, ovládal Tarent, město Arpu a Capuu. V té době se zdálo, že chce přitáhnout k samému Římu. Spojenci opustili Římany, Římané neměli již vojáky na doplnění sborů, ani námořní spojence k ochraně loďstva, ani peníze ve státní pokladně. Byli skupováni otroci, aby mohli bojovat za Řím. Tito otroci měli být zaplacení jejich pánům po skončení války. Každý občan přispěl do státní pokladny, jak mohl. I vdovy a sirotci nosili své peníze do státní pokladny. Byla stanovená mez, nad niž nikdo nesměl mít doma více zlata a stříbra.\n\nV té době si římské ženy potrpěly na přepych a právě Oppiův zákon se ukazoval žádoucím, aby zamezil takovémuto počínání. \n\nAvšak po válce ženy chtěly tento zákon zrušit. Dokonce to v Římě vypadalo jako při ženském povstání a byl kvůli tomu svolán sněm. \n\nTehdy promluvil konzul Marcus Portius Cato a byl proti zrušení zákona. Tvrdil, že přepych je morová rána, která vyvrátila všechny velké říše. Za zrušení zákona se postavil tribun lidu Lucius Valerius a tvrdil, že každý zákon vyplývá ze své doby a protože válka už skončila, není důvod tento zákon stále uplatňovat. Nakonec byl \"Lex Oppia\" roku 195 př. n. l. zrušen.\n"}
{"id": "89538", "url": "https://cs.wikipedia.org/wiki?curid=89538", "title": "Austrálci", "text": "Austrálci\n\nAustralci, též Aboridžinci (anglicky \"Aboriginals\", tj. domorodci) jsou původní obyvatelstvo Austrálie. Soudí se, že do Austrálie přišli z Asie v době, kdy Malajsie a Nová Guinea ještě tvořily pevninský most, a proto bylo možné přejít z Asie do Austrálie téměř suchou cestou. Největší procento obyvatel tvoří Austrálci v Severním teriroriu, kde jich je dle sčítání lidu v roce 2016 30,34%. Celkově tvoří 3,3% populace Austrálie. Austrálci obvykle obývají osady v odlehlých pouštích, neboli \"outback.\"\n\nPodle archeologických a genetických výzkumů obývali domorodci zemi již před přibližně 60 000 lety. Odhady ohledně doby jejich příchodu se značně různí. Jejich způsob života, jakým je vypalování porostů, mohl vést k vyhubení australské megafauny. Nejstarší skalní rytiny v jeskyních na Nullarborské plošině v Jižní Austrálii jsou 20 000 let staré a patří k nejstarším památkám skalního umění na světě. Dochované jazyky mají společný základ. Pozdější kontakt s Asií dokládá například pes dingo.\n\nPřed příchodem Evropanů byla většina Austrálců kočovníky, lovci a sběrači, ovšem některé komunity žili usedle a částečně se živili zemědělstvím. Známým nástrojem Austrálců je bumerang. Původní obyvatelé Austrálie přišli do styku s národem Makassarů z indonéského ostrova Sulawesi, jejichž rybáři od šestnáctého století připlouvali k australským břehům.\n\nV roce 1770 v Austrálii žilo 500 000 až 1 milion domorodců, ačkoliv kapitán James Cook prohlásil nově objevenou zemi za liduprázdnou. V letech 1788–1920 zahynulo v přímém důsledku britské kolonizace na 250 000 původních obyvatel. Domorodci nebyli považováni za lidi a osadníci je zabíjeli s tím, že je ohrožují. Nejvíce obětí si vyžádaly zavlečené nemoci jako jsou neštovice, spalničky a tuberkulóza, se kterými se domorodé populace nikdy dříve nesetkaly, a nemohly si proto proti nim vytvořit imunitu. V roce 1930 zůstalo v zemi 70 000 domorodců, dnes jejich počet přesahuje 400 000.\n\nDomorodci stále trpí chudobou. Jejich průměrný příjem na rodinu tvoří dvě třetiny příjmu bílé australské rodiny. Kojenecká úmrtnost je dvojnásobná, nezaměstnanost čtyřnásobná a průměrná délka života je o 15-17 let kratší než u ostatní populace. Tři čtvrtiny příjmů pocházejí přímo ze státní pokladny. Mnoho austrálců inhaluje benzín a zneužívá ho tak jako drogu. Australská vláda se tomu brání tak, že vyvinula speciální, nečichatelný benzín - tzv. \"Opal fuel\" a distribuuje ho do vybraných čerpacích stanic v blízkosti domorodých komunit. Kromě benzínu je problémem také alkoholismus, kdy v den výplaty sociálních dávek často utratí většinu peněz za alkohol.\n\n145 austrálských jazyků se i dnes používá, přičemž pouze 20 z nich je živých ve všech generacích. Dle některých jazykovědců tvoří jazyky na většině území Austrálie jazykovou rodinu Pama–Nyungan. Celkem jsou austrálské jazyky rozděleny do 10 až 24 jazykových rodin. \n\nPři sčítání lidu v roce 2006 uvedlo 73% austrálců křesťanskou víru, 24% neuvedlo žádné vyznání a 1% uvedlo domorodé náboženství.\n\nAustrálci se obvykle řadí k australoidní rase. Mezi jejich tělesné znaky patří:\n\nAustrálci odedávna ztvárňují své fantazie na dominantách krajiny včetně skal a jeskyní. Mnoho jejich děl je tisíce let starých. I když často jsou tyto obrazy přemalovávány, aby se oživily jejich barvy. Skalní umění znázorňuje převážně každodenní život a činnosti domorodců, ale hlavně jejich náboženskou víru.\nPři své tvorbě Austrálci používají 4 základní barvy:\n\n\nAustrálci používali hudební dechový nástroj didgeridoo.\n\n"}
{"id": "89542", "url": "https://cs.wikipedia.org/wiki?curid=89542", "title": "Detroit", "text": "Detroit\n\nDetroit je největší město amerického státu Michigan, osmnácté nejlidnatější v USA. Populace zde byla v roce 2016 odhadována na cca 673 tisíc obyvatel, v celé metropolitní oblasti, známé jako Metro Detroit, žilo v téže době asi 4,3 milionu. V jednom z nejprůmyslovějších měst je zastoupen hlavně automobilový průmysl, kde působí hned tři výrobci aut - Ford, Chrysler a General Motors (odtud také jeho přezdívka Motown, po níž je pojmenována i zdejší gramofonová společnost Tamla Motown). I přesto ale má Detroit poměrně vysokou míru nezaměstnanosti - 13,8% a téměř jedna třetina obyvatel žije pod hranicí chudoby. Přes mírné zlepšení v posledních letech je zločinnost stále jedna z nejvyšších v USA.\n\nNázev města pochází od řeky Detroit. Francouzsky \"détroit\" znamená \"úžina, soutěska\". V roce 1701 založil francouzský důstojník Antoine de la Mothe Cadillac osadu známou jako \"Fort Détroit\". Později, 29. listopadu roku 1760 byla pevnost předána Britům. Ti zkrátili název osady na \"Detroit\". Ke Spojeným státům se Detroit přidal v roce 1796. Roku 1815 byl Detroit oficiálně prohlášen za město a zároveň za hlavní město státu Michigan. V roce 1967 v Detroitu vypukly rasové nepokoje, při nichž bylo 43 lidí zabito a 467 zraněno. K potlačení nepokojů musel prezident Johnson poslat do města americkou armádu. V dnešní době se město potýká s ekonomickou krizí. V roce 2013 město jmenovalo krizového manažera, aby ho zachránil před krachem. Dluh města se vyšplhal na 18 miliard dolarů a v červenci 2013 Detroit požádal o bankrotovou ochranu před věřiteli. Je to doposud největší městský bankrot v historii Spojených států.\n\nBankrot města byl vyhlášen 18. července 2013. \"Je to těžký krok, ale jediná schůdná cesta, jak vyřešit problém, který nás trápil šedesát let,\" konstatoval guvernér Michiganu Rick Snyder, přičemž předpokládaný dluh města je 18,5 miliardy dolarů. Důvodem krachu je skutečnost, že šest let po sobě překračovaly výdaje města jeho příjmy. Na konci roku 2012 byl schodek rozpočtu 326,6 milionu dolarů a předpokládalo se, že beze změn by byl v roce 2017 astronomických 1,3 miliardy dolarů. Projevy hospodářských potíží města jsou např.:\n\nVětšinu obyvatelstva tvoří černoši (81,6 %), dále běloši (10,5 %), Hispánci (5,0 %) a Asiaté (1,3 %). Běloši a Asiaté žijí hlavně na předměstí ve „slušnějších“ čtvrtích. Obyvatel města výrazně ubývá, zatímco v roce 2000 tu žilo 951 270 a v roce 2007 920 056, pro rok 2013 je to pouhých 681 090 obyvatel. Je to dáno tím, že se lidé stěhují do bezpečnějších městeček na předměstí. V centru Detroitu se nachází mnoho opuštěných čtvrtí a stále jich přibývá. Mnoho domů lze koupit už od 1$, nikdo o ně ale nemá kvůli všudypřítomnému zločinu zájem.\n\nV roce 1930 bylo obyvatelstvo Detroitu z 92% bílé. V roce 2010 již běloši tvořili jen 10,6%. V Detroitu se pravděpodobně významně projevil fenomén známý jako bílý útěk - čím více černochů do města přicházelo, tím více se bílé obyvatelstvo stahovalo pryč (celkový počet obyvatelstva v letech 1950 - 2010 klesl o více než 60%: z 1 849 568 na 713 777).\n\nMezi lety 1950 a 2000:\n\nV rozmezí let 1930 až 2000 se počet loupežných přepadení ve městě (v přepočtu na počet obyvatel) zvýšil osminásobně; počet vražd (v přepočtu na počet obyvatel) vzrostl devítinásobně. Podle průzkumu provedeného Národním ústavem pro gramotnost (National Institute for Literacy) je 47% obyvatel Detroitu funkčně negramotných.\n\nKlima, které bývá ovlivňováno pěti velkými jezery (The Great Lakes) je typické pro tuto severozápadní oblast. Zimy jsou studené, a naopak léta velmi horká a dusná. Nejvyšší teploty v červenci dosahují teplot kolem 30 °C a v lednu se průměrná teplota pohybuje kolem 1 °C.\n\nHlavními denními novinami jsou The Detroit Free Press a The Detroit News, Dalšími publikacemi, které vychází mají název Metro Times a týdeník Michigan Chronicle. Televizní síť v Detroitu je jedenáctá a rozhlasová síť devátá největší v USA.\n\nVšechny čtyři hlavní profesionální sporty USA mají místo v Detroitu. Basketbalová NBA – Pistons (hrají v předměstském Auburn Hills), hokejová NHL – Detroit Red Wings, baseballová MLB – Tigers, americký fotbal – Detroit Lions.\nV Detroitu vyrostli známí hokejisté, Yzerman, Shanahan, Fedorov, Lidström, Konstantinov, Larkin.\n\n\n\n"}
{"id": "89543", "url": "https://cs.wikipedia.org/wiki?curid=89543", "title": "Osladič obecný", "text": "Osladič obecný\n\nOsladič obecný (\"Polypodium vulgare\"), druh kapradiny z rodu osladič (\"Polypodium\"). Své jméno získal podle nasládle chutnajícího oddenku. Jedná se o stálezelenou kapradinu.\nOddenek je dlouhý, plazivý, až 1 cm tlustý. Vnější strana má tmavohnědou barvu a je pokryta plevami, vnitřní strana je zelená. Při sběru je právě oddenek použitelná část pro další zpracování.\n\nListy bývají v mládí spirálovitě stočené. Jsou světle zelené, až 30 cm dlouhé a jednoduše peřenodílné. Vytrvávají přes zimu a nové raší v květnu a červnu. Nevyrůstají na oddenku v trsech, ale jednotlivě. Jejich čepele se za sucha svinují na ochranu před zvýšeným odpařováním vod.\n\nVýtrusnicové kupky se nacházejí na spodní části listů ve dvou řadách. Zprvu jsou oranžové, později hnědé plodní kupky bez ostěr (krycí blanité výrůstky).\n\nBěžný výskyt v lesích celé Evropy, v Asii, v horách severní Afriky, v Severní Americe, na Havaji. V Česku je hojný výskyt po celém území.\n\nRoste na stinných místech, na skalách, mechem porostlých sutích, trouchnivějících kmenech. Dále na vlhkých, humózních půdách, ale dobře zvládá i jílovou zem.\n\nlékařství: Osladič obecný je hořčina s pryskyřičným charakterem, obsahující saponin, sliz a sliznice. Pryskyřičná hořčina je účinná proti střevním parazitům. Sliz a saponin (obsažený v čerstvém oddenku) usnadňuje odhleňování. Podporuje tedy vylučování žluči a působí mírně projímavě. V lidové tradici byl používán k léčbě žlučníku a zácpy.\n\nzahradnictví: Sekané oddenky jsou součástí substrátů pro některé rostliny, především pro orchideje.\n\npotravinářství: Oddenek má hořkosladkou chuť, čehož se využívá při výrobě některých cukrovinek, jako je např. nugát.\n\nDíky své podobnosti se často s osladičem obecným zaměňuje žebrovice různolistá. Další snadná zaměnitelnost je u druhu osladič přehlížený.\n\n\n \n"}
{"id": "89545", "url": "https://cs.wikipedia.org/wiki?curid=89545", "title": "Radnice", "text": "Radnice\n\nRadnice je hlavní sídlo a reprezentační budova městské správy. Na radnici se řídí správa města. K tomu účelu v ní zasedají \"radní\" a v jejich čele \"starosta\". Slovo \"radní\" je odvozeno od slovesa \"radit se\". V přeneseném významu slova radnice označuje nejen budovu, ale i skupinu lidí, kteří mají na starosti správu příslušného města či obce. \n\nPůvod evropských radnic sahá do antické kultury klasického období Řecka; v městských státech se scházela městská rada s názvem \"bouleuterion\" v budově zvané \"prytaneion\". Souvislá tradice radnic v Evropě se datuje od středověku do 20. století. Nejstarší jsou italské radnice, jako florentská signorie, stavba v jádře ze 12. století, a také radnice francouzské. Ve 20. století přestávaly dosavadní historické budovy městům stačit, stavějí se nové budovy, které již ztrácejí stavební specifika, stejně jako radnice mimoevropské. Současné využití historických budov bývalých radnic je různé, od informačních center, kulturních domů, knihoven a galerií až po obchodní domy. Například radnice na Rudém náměstí v Moskvě dlouhodobě sloužila jako muzeum V. I. Lenina.\nV českých městech byly první radnice zřizovány kolem poloviny 14. století, často postupnou proměnou domu významného měšťana na hlavním tržišti (náměstí). Členové městské rady se nazývali \"konšelé\" slovem odvozeným z latinského termínu \"consules\" (tj. rádci), starosta se nazýval \"purkmistr\" odvozením z německého \"der Bürgermeister\" (mistr či vedoucí měšťanů). Se zavedením městského práva se do radnice přesunula také soudní moc. Rozsudky vynesené na radnici se vyhlašovaly a vykonávaly před radnicí, kde stával pranýř a kde se příležitostně stavěla i šibenice. Ve sklepení radnice bývala městská věznice, zvaná \"šatlava\". Radnice mívala ještě další zvláštní prostory: kapli, pokladnici, v níž byl uložen radniční poklad (souprava stříbrných pohárů ke slavnostnímu zasedání městské rady, liturgické stříbro pro kapli), také svoji zbrojnici, v níž byla uložena zbroj městské posádky. U vchodu do radnice stávala někdy kamenná socha rytíře Rolanda, strážce městských práv. Kromě městské správy v radnici často zasedali představení profesních sdružení cechů. \n\nV období vlády komunistické strany v bývalém Československu funkci radnice plnily městské či místní národní výbory.\n\nBudova radnice patřila k nejstarším a nejhonosnějším profánním stavbám ve městě, během doby gotické a renesanční se vytvořil její vlastní stavební typ. Ten se opakoval i v novostavbách z období historismu v 19. století. Jindy městská správa starou radnici opustila a vybudovala si novou radnici. Radnice bývá kamenná vícepatrová budova. Mívá víceosé průčelí řešené podle svislé osy, s portálem hlavního vchodu uprostřed, nebo s vnějším dvojramenným schodištěm, které vede přímo do zasedací síně. Celá budova mohla mít v 1. patře ochoz, nebo zasedací síň mívala balkón, z něhož se pronášela usnesení a projevy. Nad vchodem nebo po jeho stranách bývaly tesané znaky města, země, cechů nebo také významných radních. Na střeše bývala věž s hodinami a zvonem. Často byla věž samostatnou stavbou, nejvyšší ve městě, a její ochoz sloužil městským strážným a trubači. Pokud měla radnice podloubí, často prostory v přízemí sloužily krámům řemeslníků vybraných řemesel (nejčastěji soukeníků, zlatníků či řezníků).\n\n\n\n"}
{"id": "89550", "url": "https://cs.wikipedia.org/wiki?curid=89550", "title": "Hekalé", "text": "Hekalé\n\nHekalé (řecky \"Εκάλη\", latinsky \"Hecale\") je postava z řecké mytologie. Chudá stařenka, která poskytla athénskému hrdinovi Théseovi přístřeší a večeři, když ho za výpravy proti krétskému býku zastihl u její chýše liják. Když se jí pak přišel odměnit, našel ji už mrtvou. Na její počest pak vyhlásil svátek a slavnostní hry. Příběh o Hekalé patří mezi málo antických pověstí, jejichž hrdiny jsou prostí lidé.\n"}
{"id": "89553", "url": "https://cs.wikipedia.org/wiki?curid=89553", "title": "Narva (přítok Finského zálivu)", "text": "Narva (přítok Finského zálivu)\n\nNarva ( ; nebo \"Hарова\" podle staroestonského tvaru jména \"Narova\") je řeka na hranici Estonska a Ruska. Řeka odtéká z Čudského jezera poblíž vesnice Vasknarva a po pouhých 75 km se u města Narva-Jõesuu vlévá do Narevského zálivu, postranní zátoky Finského zálivu. Rozloha povodí je 8 400 km², při započtení povodí Čudského jezera 56 200 km².\n\nŘeka odtéká z Čudského jezera severovýchodoseverním směrem, který až na občasné zátočiny zachovává přibližně prvních 40 km svého toku. Hned po výtoku přijímá zprava jako první přítok Vtroju a po několika kilometrech zleva Jaamu. V této oblasti tvoří řadu ramen a meandrů, mezi nimiž se nacházejí ekologicky vzácné Jaamské luhy.\n\nNa následujících kilometrech udržuje řeka svůj severovýchodoseverní směr bez velkých zátočin, ale vytváří několik ostrovů, z nichž největší, Permiskülský ostrov (\"Permisküla saar\"), má délku přibližně 2,2 km. Krátce poté, mezi přítoky Gorodenky a Poruni zleva, začíná vzdutí Narevského přehradního jezera. Asi o dvanáct kilometrů dále, při ústí Mustajõgi zleva, se řeka stáčí k východu, a po několika kilometrech se rozlévá do širokého plochy přehradního jezera. Do něho zprava ústí největší přítok Narvy, Pljussa. Pod hladinou přehradního jezera skryté koryto Narvy se zde stáčí k severu.\n\nKrátce před dosažením města Narvy řeku přerušuje přehrada Narevské vodní elektrárny. Pod přehradou je staré koryto téměř suché, většina vody je vedena 2,3 km dlouhým derivačním kanálem na turbíny elektrárny. Jen při mimořádném stavu vody nebo při čištění přehrady se voda na krátkou dobu pouští starým korytem.\n\nKoryto se pod přehradou dělí ve dvě ramena a obklopuje 750 metrů dlouhý a 200 metrů široký ostrov Kreenholm (\"Kreenholmi saar\"). Řeka zde překračuje Baltský klint a vytváří po obou stranách ostrova Narevský vodopád, který byl před postavením přehrady a vysušením koryta nejmohutnějším vodopádem Evropy. Teprve pod ostrovem se do starého koryta opět vlévá voda, která prošla elektrárnou.\n\nNásledující necelé tři kilometry protéká řeka mezi protilehlými městy Narvou a Ivangorodem. Poté se stáčí na severozápad a poměrně hlubokým korytem protéká lesnatou krajinu při pobřeží Narevského zálivu. V polovině této cesty přibírá jako poslední větší přítok zleva Tõrvajõgi. Pouhých 700 metrů před vyústěním do moře se k Narvě zprava připojuje Rossoň, přirozené říční rameno spojující ji s řekou Lugou, které podle stavu vody na obou řekách odvádí buď vodu z Lugy do Narvy, nebo naopak.\n\nNarva má průměrný průtok 400 m³/s, v době jarních povodní množství protékající vody narůstá až pětinásobně. Už průměrný průtok však z Narvy činí zdaleka nejvodnější estonskou řeku a po Něvě druhou nejvodnější řeku vlévající se do Finského zálivu.\n\nŘeka má průměrnou šířku 300 m a hloubku 5 m, celkové klesání je 30 m. Splavná je jednak mezi výtokem z Narevské vodní elektrárny a ústím (14,9 km), jednak na Narevském přehradním jezeře. Řeka každoročně zamrzá v průměru na 5,5 měsíce.\n\nNarva a zejména Narevská přehradní nádrž je bohatá na ryby. Žije zde plotice obecná, okoun říční, cejn velký, štika obecná, perlín ostrobřichý a další druhy typické i pro Čudské jezero. Na dolním toku řeky se navíc v době tření vyskytuje dnes již velmi vzácný jeseter velký, který se dostal i do znaku města Narvy, a mihule říční, dodnes v hojnosti lovená a vyhledávaná labužníky.\n\nNarva byla již v prehistorické době důležitou vodní cestou. V době vikingů (od 9. do 11. století) byla součástí jedné z větví lodní „Cesty od Varjagů k Řekům“ mezi Baltem a Černým mořem. Od 12. století je doložen hrad v místě dnešního města Narvy.\n\nPo obsazení severního Estonska Dánskem ve 13. století se řeka Narva stává na dlouho přirozenou estonsko-ruskou hranicí. Větší význam tehdy získává i brod přes řeku na suchozemské stezce mezi Tallinnem a Novgorodem. Z tržiště vzniklého u brodu na levém břehu řeky vzniká během 14. století město Narva, koncem 15. století pak nechává car Ivan III. na pravém břehu naproti Narvě vystavět Ivangorod („Ivanův hrad“). Řeka Narva přitom zůstává důležitou spojnicí mezi suchozemskou stezkou a Baltským mořem.\n\nBěhem livonské války se město Narva a okolí ocitlo pod ruskou nadvládou, ale po skončení války připadlo Švédsku, a tak řeka Narva opět tvořila hranici mezi švédským Estonskem a Ruskem až do severní války, po níž se Estonsko stalo součástí Ruského impéria (1721). Řeka Narva pak tvořila hranici mezi Petrohradskou a Estonskou gubernií; výjimkou bylo město Narva, které patřilo k Petrohradské gubernii.\n\nV průběhu estonské války za nezávislost se na Narvě odehrávaly nejtěžší boje. Tartuskou mírovou smlouvou získalo Estonsko roku 1920 též Narevské předpolí, takže řeka na dvacet let přestala být hranicí. Se začátkem sovětské okupace Estonska roku 1940 byla hranice estonského území vrácena opět na Narvu. Po přechodném osvobození od Sovětů během 2. světové války se při sovětském znovudobývání Estonska roku 1944 konaly nejtěžší boje opět na Narvě.\n\nŘeka Narva pak zůstala až do faktického obnovení estonské samostatnosti roku 1991 vnitrosovětskou hranicí mezi Ruskou sovětskou federativní socialistickou republikou a Estonskou sovětskou socialistickou republikou. Po rozpadu Sovětského svazu se stala hranicí mezi obnovenou Estonskou republikou a Ruskem, avšak mezi oběma zeměmi dosud nedošlo k podepsání hraniční smlouvy; z obou stran se zatím pouze Estonsko oficiálně vzdalo všech územních nároků vůči druhé straně.\n\n"}
{"id": "89555", "url": "https://cs.wikipedia.org/wiki?curid=89555", "title": "Henri Giffard", "text": "Henri Giffard\n\nHenri Giffard (8. února 1825, Paříž – 15. dubna 1882) byl francouzský konstruktér, vynálezce parního injektoru a konstruktér první řiditelné vzducholodi.\n\nPo vystudování školy v Bourbonu nastoupil jako technický inženýr železnice v St. Germain. Tam se věnoval zlepšování parních lokomotiv. V roce 1851 si nechal patentovat použití parního stroje pro pohon vzducholodi. V roce 1852 sestrojil první známou řiditelnou vzducholoď.\n\nJe jedním ze 72 významných mužů, jejichž jméno je zapsáno na Eiffelově věži v Paříži.\n"}
{"id": "89558", "url": "https://cs.wikipedia.org/wiki?curid=89558", "title": "Nitranské knížectví", "text": "Nitranské knížectví\n\nNitranské knížectví, též Nitransko (slovensky \"Nitrianske kniežatstvo\", maďarsky \"Nyitrai Fejedelemség\"), bylo původně slovanské knížectví nacházející se v jihozápadní části dnešního Slovenska. Sídelním městem knížat byla Nitra.\n\nDle tradičního výkladu vystupovalo Nitranské knížectví až do roku 833, kdy jej kníže Mojmír I. připojil k Velkomoravské říši, samostatně. Tehdy měl být Pribina, nitranský kníže snad od roku 825, Mojmírem vyhnán. Nitransko se pak mělo stát lenní součástí Velkomoravské říše. Soudobé bádání v některých případech dochází k závěru, že v roce 833 byl Pribina vyhnán coby Mojmírův leník a Nitransko bylo tedy součástí moravského státu již dříve. Dle některých autorit jde však o nepodložený názor.\nNěkdy v letech 850/867 až 870 byl knížetem nitranským pozdější velkomoravský kníže Svatopluk. Přibližně v letech 894–899 či 906/907 vládl v Nitře Svatoplukův syn Svatopluk II.\n\nOd pádu Velkomoravské říše v roce 907 se Nitransko dostalo pod vládu Maďarů. V průběhu 10. století se Nitranské knížectví zformovalo v rámci uherského státu, ke kterému náleželo jako údělné knížectví pro arpádovská knížata, s výjimkou let 1001–1030, kdy bylo součástí Polska, až do svého zániku v roce 1108/1110. Někteří z nitranských knížat v 10. a 11. století se následně stávali uherskými knížaty a později králi (Béla I. nebo Ladislav I.).\n\n"}
{"id": "89560", "url": "https://cs.wikipedia.org/wiki?curid=89560", "title": "Chloptač", "text": "Chloptač\n\nChloptač je druh zpětného ventilu, který je součástí parního injektoru.\n\nPři rozběhu injektoru je třeba zajistit, aby ve vodním prostoru injektoru nevznikal přetlak. Pokud by se to stalo, pára z kotle by nedosáhla rychlosti, potřebné k činnosti injektoru. Chloptač je ventil, který nadbytečnou vodu či páru odvádí volně ven. Je držen v otevřené poloze gravitací nebo malou pružinou. Pokud je ve vodním prostoru mezi parní a výtlačnou hubicí stejný nebo vyšší tlak než v okolí, je chloptač otevřený. V okamžiku, kdy injektor začne pracovat, nastane v tom prostoru podtlak, kterým se chloptač uzavře.\n\nChloptač funguje také jako bezpečnostní ventil, který vypustí páru v případě selhání injektoru. To se stává poměrně často. Protože v tom případě hrozí zranění okolostojících, je obvykle zakázáno používat injektor parních lokomotiv při stání u nástupiště.\n\nLokomotivní injektory mívají chloptače uzavíratelné i z kabiny. Uzavřený chloptač zamezí startu injektoru a pára z kotle může proniknout přívodními vodními trubkami až do tendru. Toho se využívá v zimě, kdy je třeba tendr vyhřívat, aby v něm voda nezamrzla.\n\n"}
{"id": "89568", "url": "https://cs.wikipedia.org/wiki?curid=89568", "title": "Staroměstská mostecká věž", "text": "Staroměstská mostecká věž\n\nStaroměstská mostecká věž je považována za jednu z nejkrásnějších gotických staveb v Evropě. Nachází se v Praze 1 na Starém Městě na Křižovnickém náměstí při pravobřežním vstupu na Karlův most na královské cestě.\n\nJedná se o gotickou věž postavenou společně s mostem Petrem Parléřem. Věž byla zbudována nejen jako fortifikace, ale zároveň představuje i typ reprezentačního vítězného oblouku. Karel IV. totiž stanovil trasu korunovačních průvodů svých následovníků, která vedla přes nový gotický most.\n\nVěž byla dostavěna pravděpodobně v 70. – 80. letech 14. století. Za ideového tvůrce ikonografického a heraldického programu výzdoby je shodně považován sám císař Karel IV. Za autora veškeré sochařské a kamenické výzdoby věže literatura považuje architekta a stavitele mostu Petra Parléře a jeho huť.\n\nZnačné škody výzdoba utrpěla na konci třicetileté války při obléhání Prahy v roce 1648, kdy její západní část ostřelovalo švédské vojsko, které se neúspěšně pokoušelo probít z Pražského hradu do Starého Města. K této fázi poškození však neexistuje žádná dokumentace. Povšechný pohled poskytuje rytina na tzv. Sadelerově prospektu Prahy.\nVěž byla poškozena i později, během revolučních bouří roku 1848, a tak musela především v 60. letech 19. století, ale i v letech 1874 až 1878 projít velkou rekonstrukcí pod vedením českého architekta Josefa Mockera.\n\nV roce 1972 bylo šest velkých gotických pískovcových soch (Karel IV., Václav IV., sv. Vít, Vojtěch a Zikmund, lev) a 2 menší (znakové štíty s korunou) ze Staroměstské mostecké věže pro špatný stav sneseno a nahrazeno betonovými kopiemi z dílny kolektivu restaurátora Joži Antka. Originály byly umístěny v expozici Národní galerie v Jiřském klášteře, odkud se po její úpravě roku 1978 přestěhovaly do lapidária Národního muzea. Na věži sloužily betonové repliky až do podzimu roku 2006, kdy je nahradily pískovcové kopie, tesané přesně podle originálů kolektivem restaurátorů pod vedením Tomáše Rafla. Originální Parléřovy sochy sv. Zikmunda a sv. Vojtěcha reprezentovaly české gotické umění na velkých reprezentativních výstavách v Metropolitním muzeu umění v New Yorku roku 2005 a v Obrazárně Pražského hradu roku 2006.\n\nVěž nad prvním mostním pilířem Karlova mostu má tvar třípatrového hranolu s cimbuřím a vysokou stanovou střechou pokrytou břidlicí. Na jižní straně se nachází hranolovitý přístavek se schodištěm a vlastní střechou, kudy vede vstup do vyšších pater věže.\n\nNa ochoz věže se dostaneme po 138 schodech. Výška věže činí 47 metrů nad rovinou mostu, nad hladinou Vltavy je to 57 metrů. Nárožní věžičky se nacházejí ve výšce 64 metrů.\n\nSamotná věž je postavená z pískovcových kvádrů a její střecha je pokryta břidlicovými pláty. Věž je prolomena typickým gotickým lomeným obloukem brány, kterou bylo možné v minulosti uzavírat. Průjezd věže je zaklenut unikátní parléřovskou klenbou s trojpaprsky a korunou namísto svorníku.\n\nSochařská výzdoba se dochovala zejména na východní stěně do Křižovnického náměstí. Drobné plastiky se dochovaly i na západní stěně, jejíž původní výzdoba byla zničena švédským kanónem při dobývání Starého Města roku 1648, což připomíná zlacená pamětní deska se znakem Starého Města a textem Jaroslava Schallera. \n\nPlastická výzdoba východní stěny věže je rozčleněna do tří pater. V nejnižší části se kolem oblouku brány dochovaly drobné konzolové plastiky. Nad nimi se nachází znaky historických zemí, kterým vládli panovníci lucemburské dynastie v době postavení věže a také původní městský znak Starého Města pražského. Prvnímu patru nad průjezdem dominuje trojice gotických soch znázorňujících zleva císaře Karla IV., svatého Víta na plastice mostu a římského krále Václava IV. Nad touto trojicí je erb se svatováclavskou orlicí. Druhé patro zdobí sochy sv. Zikmunda a sv. Vojtěcha, pod jejichž nohama shlíží z věže velká plastika lva.\nStřecha, jež je v současné době břidlicová, byla původně celá pokryta leštěným zlatým plechem, stejně jako byly zlatem pokryty části soch postav, zejména jejich pláště, účelem bylo vyvolat dojem již na dálku, což bylo pro pražskou politiku Karla IV. typické, nechal podobně zlatým plechem pokrýt střechu katedrály.\n\nInteriéry schodiště prodělaly v průběhu staletí časté změny. Jejich současná podoba je výsledkem rekonstrukce, provedené v 19. století Josefem Mockerem. Z té doby pocházejí novogotické trámové stropy z prvního i druhého patra. V horním poschodí je tento strop ještě doplněn znaky Zemí koruny české a pražských měst.\n\nNa vrcholu schodiště na ochozu věže je umístěna jedna z nejzáhadnějších gotických soch v Praze, lidově nazývaná „\"Klíčník\"“ nebo „\"Věžník\"“, kterou nechal postavit Václav IV.\n\nV letech 1877 a 1878 zrestauroval a domaloval v průjezdu brány původní gotické malby malíř Petr Maixner.\n\nV 50. letech 20. století byla na východní straně věže osazena vitrážová okna s motivem svatováclavského ledňáčka dle návrhu malíře Jiřího Binka.\n\nSymboliku sochařské a kamenické výzdoby Staroměstské mostecké věže lze, podobně jako u dalších gotických staveb, interpretovat z několika různých pohledů, které se vzájemně prolínají. Impozantní stavba a její bohaté zdobení nepochybně sloužila k manifestaci panovnické moci a plnila roli triumfálního oblouku císaře Karla IV. a jeho následníka Václava IV. Plastiky, počty a umístění jednotlivých zdobných prvků fasády věže ovšem mají také jistý kosmologický a astrologický význam odpovídající době jejich vzniku.\n\nDůkladné propojení místa stavby s plánem a polohou celého města dokládá i známé „\"slunovratové mysterium\"“. Každoročně o letním slunovratu v poledne vrhá plastika lva po velmi krátkou dobu stín na erb se svatováclavskou orlicí. K tomuto jevu přitom dochází v jediný den v roce. Stejný den, na který ve středověku připadal svátek svatého Víta, večer zapadá Slunce při pohledu od paty věže nad místem, kde jsou ve svatovítské katedrále uloženy ostatky tohoto světce.\n\nV současné době je zde stálá expozice, zajišťovaná Pražskou informační službou (PIS). Zpřístupněno je první a druhé poschodí a ochoz na střeše. Návštěvníci zde mohou zhlédnout film o Karlově mostě nazvaný „\"Karlův most – paprsek staletími\"“.\n\n\n\n\n"}
{"id": "89569", "url": "https://cs.wikipedia.org/wiki?curid=89569", "title": "Er Hu", "text": "Er Hu\n\nEr Hu (čínsky 二胡, českým přepisem \"er-chu\", v pchin-jinu èrhú), též dvoustrunné čínské housle, je čínský dvoustrunný smyčcový hudební nástroj, užívaný při sólových výstupech, ale stejně tak dobře se uplatňující i v malých sborech nebo velkých orchestrech.\n\nErhu je jedním z tradičních hudebních nástrojů Číny, avšak podle spekulací historiků není původní. Podle hudebního teoretika Chen Yanga přišel do Číny ze Střední Asie v 10. století. Nepřímo tuto teorii podporuje mj. fakt, že velké množství kočových národů Střední Asie používá podobné nástroje ve své hudbě, například Mongolové, kteří mu říkají „morrin huur“.\n\nByl součástí tradičního čínského orchestru (který se zásadně liší od evropského a má velmi komorní ráz, většinou čítá do 20 hráčů), dnes je základem velkých čínských symfonických orchestrů spolu s dalšími tradičními a evropskými nástroji.\n\nHra na erhu doznala poměrně velké reformy ve 20. století, kdy přišli skladatelé, kteří studovali jak západní, tak domácí čínské tradice a pokusili se je skloubit, příkladem je Liu Tianhua (刘天华/劉天華; Liú Tiānhuá) (1895–1932), který zkomponoval řadu dnes už klasických věcí pro erhu.\n\nZákladní části nástroje jsou dlouhý vodorovný krk, na kterém jsou nad sebou upevněny dvě velké ladicí kobylky a rezonanční těleso, což je u erhu dutý hranatý válec, potažený kůží krajty. Struny jsou dvě, jsou připjaty ořechem asi ve 3/4 krku. Dnes se vyrábí převážně z kovu, dříve se používaly hedvábné struny. Ladí se do kvinty, většinou D4–A4.\n\nNa erhu se hraje tak, že se nástroj postaví na levé koleno, levou rukou se drží struny a pravou smyčec. Žíně smyčce jsou provléknuty pod strunou A (v případě alternativního ladění pod výše laděnou strunou), takže při hře je tón tvořen oběma stranami žní, viz obrázek.\n\nHru na erhu lze studovat na všech čínských konzervatořích, kde se vyučuje tradiční čínská hudba.\n\n"}
{"id": "89572", "url": "https://cs.wikipedia.org/wiki?curid=89572", "title": "PIS", "text": "PIS\n\nPIS může být zkratka:\n"}
{"id": "89574", "url": "https://cs.wikipedia.org/wiki?curid=89574", "title": "Deep Purple in Rock", "text": "Deep Purple in Rock\n\nDeep Purple in Rock je čtvrté studiové album hard rockové skupiny Deep Purple. Zároveň je to první studiová deska druhé sestavy (Mk II). Album zaznamenalo velký úspěch, umístilo se na čtvrtém místě britského žebříčku a stalo se mezníkem v historii rockové hudby. Deska je doslova gejzírem surové rockové živočišnosti a nekompromisní tvrdosti. Už od prvních sekund posluchače nenechá v pochybnosti, o co půjde. Úvodní divoký „Speed King“ je neoddiskutovatelný nářez, který je ale úplně přirozený, nevykalkulovaný, samozřejmý. Album nabízí i další zásadní momenty než jen z hlediska biografie Deep Purple, ale i z hlediska rockové muziky jako takové. Patří sem například mistrovsky vydařená „Child In Time“ nebo geniálním riffem ozdobená „Into The Fire“. \"In Rock\" je jednoduše základní kámen.\n\nPoté, co skupina předchozí nahrávkou uspokojila Lordovu libůstku ve vážné hudbě, vrátila se novým albem zpět do rockových vod. Ale už první tóny úvodní skladby „Speed King“ dávaly tušit, že nepůjde o návrat k prověřeným postupům, ale že jím kapela otevírá novou, hudebně daleko tvrdší kapitolu. Druhá píseň „Bloodsucker“ nám ještě dává čas se nadechnout, než přijde smršť v podobě desetiminutové skladby „Child in Time“, která se stala královským představením nového zpěváka Deep Purple Iana Gillana. Také následující, téměř osmiminutová píseň „Flight of the Rat“ dává dostatečný prostor pro Gillanův vokální projev i ukázky hráčského mistrovství Blackmora a Lorda. Závěr alba sice obstarávají dva skromnější kusy „Into the Fire“ a „Living Wreck“ a převážně instrumentální skladba „Hard Lovin’ Man“, i přesto se toto LP řadí k významným deskám v dějinách.\n\n"}
{"id": "89576", "url": "https://cs.wikipedia.org/wiki?curid=89576", "title": "Giffardova vzducholoď", "text": "Giffardova vzducholoď\n\nGiffardova vzducholoď byla první motorem poháněná řiditelná vzducholoď. Poprvé se vznesla 24. září 1852.\n\nFrancouzský vynálezce Henri Giffard ji vybavil speciálně vylehčeným parním strojem o výkonu 2 kW (3 k). Ten poháněl vrtuli, která měla 110 otáček za minutu. Palivem byl koks. Vřetenovité těleso vzducholodi bylo plněné vodíkem, řízena byla trojúhelníkovým plachtovým kormidlem. \n\nVzducholoď ke svému prvnímu a jedinému letu odstartovala z dostihového závodiště v Paříži. Dosáhla rychlosti 10 km/h a vystoupila do výšky 1 800 m. Byla schopná manévrování, dokázala letět šikmo na směr větru, ale na let proti větru a návrat na místo startu slabý výkon motoru nestačil. Vzducholoď uletěla vzdálenost 27 km a přistála v Élancourtu. \n\nZa první plně řiditelnou vzducholoď, která se dokázala vrátit na místo vzletu je považována až La France z roku 1884. \n\n\n\n"}
{"id": "89578", "url": "https://cs.wikipedia.org/wiki?curid=89578", "title": "¿Dónde están los ladrones?", "text": "¿Dónde están los ladrones?\n\n¿Dónde están los ladrones? (v doslovném překladu do češtiny „\"Kde jsou zloději?\"“) je album kolumbijské zpěvačky Shakiry z roku 1998. Prodalo se jej více než 7,5 milionu kusů. Název alba se vztahuje k výletu při kterém byl ukraden její batoh (který obsahoval texty z tohoto alba).\n\n\n\n"}
{"id": "89579", "url": "https://cs.wikipedia.org/wiki?curid=89579", "title": "Wilhelm Bittrich", "text": "Wilhelm Bittrich\n\nWilhelm Bittrich (26. února 1894 – 19. dubna 1979) byl veterán první světové války a důstojník Waffen-SS v hodnosti SS-Obergruppenführer \"und General der Waffen-SS\" za II. světové války. Zároveň byl i držitelem mnoha vysokých vojenských vyznamenání včetně Rytířského kříže Železného kříže s dubovými ratolestmi a meči nebo Německého kříže ve zlatě.\n\nWilhelm Bittrich se narodil 26. února roku 1894 ve městě Wernigerode v pohoří Harz na území Německa. Do armády vstupuje dne 13. července roku 1914 jako dobrovolník u \"Jäger-Bataillon Nr. 4\" ve městě Naumburg. Dne 10. září téhož roku je přeřazen ke \"Reserve-Jäger-Bataillon 9\" a poté k pěchotě, ke \"Infanterie-Regiment 77\". Během služby u letectva sloužil na západní a jihovýchodní frontě, kde získal oba stupně železného kříže. V roce 1917 však dobrovolně přechází k výcvikovým letkám. Nejprve ke \"Feld-Flieger-Abteilung 27\" poté ke \"Flieger-Abteilung A 266\" a naposledy ke \"Jagdstaffel 37\".\n\nPo válce vstoupil do jednotek Freikorps, nejprve v roce 1920 u \"2. Marine-Brigade Ehrhardt\" a poté u \"Freikorps Hülsen\". V roce 1923 vstoupil do důstojnického sboru Reichswehru jako \"Leutnant\" (poručík). Zde působil jako letecký instruktor v Horním Slezsku a později v letecké škole Lipeck v Rusku. Zde působil až do roku 1930, kdy byl převelen do Berlína, kde byl převelen ke \"Reichswehr-Bataillon Berlin\" a kde až do roku 1932 působil jako civilní úředník Reichswehru.\n\nV březnu roku 1932 vstoupil do řad jednotek SA, z těch ale odešel, neboť dne 1. července přestoupil do SS. Dne 1. prosince téhož roku vstoupil i do NSDAP. Po vstupu do SS byl přidělen ke \"SS-Fliegerstaffel Ost\", u které se stal v říjnu roku 1932 velitelem, zároveň s tím byl povýšen do hodnosti SS-Untersturmführer. Poté převzal velení nad \"74. SS-Standarte Ostsee\", avšak 25. srpna roku 1934 byl převelen do SS-Verfügungstruppe a stal se velitelem politického pohotovostního oddělení v Hamburku. Zde vydržel až do 1. dubna roku 1935, kdy se stal velitelem 2. roty z 1. praporu SS-Standarte 1 \"Deutschland\". O rok později se již v hodnosti SS-Sturmbannführer stal velitelem 2. praporu SS pluku \"Deutschland\".\n\nV březnu roku 1938 se stal velitelem 1. praporu 3. SS pluku \"Der Führer\". Odtud byl dne 1. června roku 1939 převelen do štábu Leibstandarte SS Adolf Hitler. Avšak ještě tentýž rok se stal velitelem SS pluku \"Deutschland\" ze 2. SS-Panzer Division „Das Reich“, se kterým se zúčastnil Invaze do Polska a později bitvy o Francii. Za pozdější velení pluku na východní frontě byl Bittrich vyznamenán Rytířským křížem na návrh svého nadřízeného SS-Oberstgruppenführera Paula Haussera. Během operace Market Garden na západní frontě čelil se svými elitními tankovými svazky SS britské 1. výsadkové divizi u Arnhemu. Díky tomu, že udržel most přes Rýn, operace Market Garden v podstatě selhala.\n\nData povýšení\n\n\nVýznamná vyznamenání\n\n"}
{"id": "89581", "url": "https://cs.wikipedia.org/wiki?curid=89581", "title": "UN kód", "text": "UN kód\n\nUN kód je charakteristické čtyřčíslí, přiřazené dnes asi 3000 látkám a jejich směsím, které látku nebo směs jednoznačně identifikuje. Musí být společně s Kemlerovým kódem uveden na každém vozidle používaném při přepravě látek, které spadají do seznamu látek, jejichž přeprava se řídí dle ADR) či RID. Látky identifikuje vždy čtyřmístný kód (v případě potřeby se doplňuje kód číslem 0).\n\nV silniční, železniční a ve vnitrozemské vodní dopravě se přepravované nebezpečné věci označují výstražnými tabulkami, kde v horní části tabulky je identifikační číslo označující povahu nebezpečí tzv. Kemlerův kód a ve spodní části tabulky je uvedeno identifikační číslo látky tj. UN kód.\n\n"}
{"id": "89587", "url": "https://cs.wikipedia.org/wiki?curid=89587", "title": "Fireball (album)", "text": "Fireball (album)\n\nFireball je páté studiové album skupiny Deep Purple. Deska se stala úspěšným následníkem alba \"In Rock\" a umístila se na prvním místě britského žebříčku. Ve skladbě „Anyone’s Daughter“ se objevují prvky blues, znaky progresivního rocku jsou ve skladbě „Fools“. Jako singl vyšla skladba „Strange Kind of Woman“, která se objevuje na americké, kanadské a japonské verzi alba místo skladby „Demon’s Eye“.\n\nFireball je považováno za jedno ze tří nejdůležitějších alb Deep Purple (spolu s \"In Rock\" a \"Machine Head\"). Kapele se na něm podařilo dále rozvinout hardrockový zvuk, s nímž přišla na předcházející desce \"In Rock\". Úvod obstarává nadupaná titulní píseň, které dominují Lordovy varhanní rytmy. Po ní následuje trochu jednotvárná skladba „No No No“, na níž navazuje „párplovsky“ hutná „Demon’s Eye“. Další v pořadí je rytmická píseň „Anyone’s Daughter“ s podařeným Gillanovým textem a netypicky bluesovou kytarou Ritchieho Blackmora. Po těchto skladbách přichází převážně instrumentální píseň „The Mule“ a prodloužená rockovka „Fools“. Na závěr celého alba zní svěží „No One Came“, na níž není vůbec znát, že se ve skutečnosti jednalo o improvizaci ve studiu.\n\n"}
{"id": "89591", "url": "https://cs.wikipedia.org/wiki?curid=89591", "title": "Hluboš", "text": "Hluboš\n\nHluboš () je obec v okrese Příbram, asi 5 km jižně od Jinců a 7 km severně od Příbrami, v údolí říčky Litavky. Žije zde obyvatel. Obec leží na silnici II/118.\n\nPrvní zmínky o obci jsou z roku 1355. Odehrály se zde 2 bitvy – 8. září 1422 husitská bitva příbramských a Hanuše z Kolovrat. Příbramští byli tehdy poraženi (dodnes se místo bitvy jmenuje „V zabitých“). Druhá bitva byla na jaře roku 1611, kdy do Čech vpadli Pasovští. Roku 1546 byla místní tvrz přestavěna na zámek. Koncem 17. století zde byl vystavěn kostel Nejsvětější Trojice.\n\nZámek Hluboš byl prvním rekreačním sídlem prezidenta T. G. Masaryka po vzniku Československé republiky. Masaryk zde s rodinou pobýval v letech 1920 až 1921, poté se prezidentským letním sídlem stal zámek v Lánech. V hlubošském zámku bývala v letech 2001 až 2010 expozice připomínající pobyt Masarykových.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Hluboš \"(přísl. Kardavec, 926 obyvatel, poštovní úřad, telegrafní úřad, četnická stanice, katol. kostel)\" byly v roce 1932 evidovány tyto živnosti a obchody: autodoprava, biograf Valet, obchod s cukrovinkami, prodej časopisů, družstvo pro rozvod elektrické energie v Hluboši, galanterie, 5 hostinců, holič, 2 kapelníci, kovář, 2 krejčí, malíř, 2 mlýny, obchod s obuví Baťa, obuvník, 2 pekaři, 3 obchody s lahvovým pivem, pokrývač, 2 řezníci, sadař, 3 obchody se smíšeným zbožím, Spořitelní a záložní spolek pro Hluboš, 2 švadleny, 2 trafiky, 2 trovci, 2 truhláři, velkostatek, zámečník.\n\n\n\nBotanická zahrada na zámku Hluboš byla nejstarší botanickou zahradou na území Čech a jednou z nejstarších ve střední Evropě – přes hlubošský park se dostaly některé stromy z Ameriky a z Číny do naší vlasti úplně poprvé. Jednalo se např. o ginkgo biloba, cedr libanonský, jalovec virginský, jedlovec kanadský, ale i např. thuje, či tis.\n\nNa zámku v roce 1937 natočil Hugo Haas s Adinou Mandlovou film \"Děvčata, nedejte se\". V letech 2005-2008 zde natáčela televize Nova seriál \"Pojišťovna štěstí\".\n\nObec Hluboš se skládá ze dvou částí na stejnojmenných katastrálních územích:\n\nDopravní síť\nVeřejná doprava 2012\n\nÚzemím obce vede turistická trasa Pod Provazcem - Hluboš, U Kříže - Skorotín - Příbram.\n\n\n"}
{"id": "89597", "url": "https://cs.wikipedia.org/wiki?curid=89597", "title": "Bahrám IV.", "text": "Bahrám IV.\n\nBahrám IV. ( – 399) byl perský velkokrál z rodu Sásánovců vládnoucí v letech 388–399. Jeho otcem byl patrně král Šápúr III., synem a nástupcem král Jazdkart I.\n\nStejně jako v případě králů Ardašíra II. a Šápúra III. je informací o vládě Bahráma IV. pomálu. Je možné, že krátce po jeho nástupu na trůn byla uzavřena dohoda s Římany o rozdělení Arménie, většina badatelů jí však dnes klade do doby dřívější. V zahraničněpolitické oblasti se Bahrám potýkal především s hunským nebezpečím, jež vyvrcholilo vpádem do Mezopotámie v roce 395 – útočníci byli nakonec odraženi. K jiným vojenským akcím v té době patrně nedošlo.\n\nBahrám IV., jehož prameny popisují jako slabého vládce, padl roku 399 za oběť spiknutí svých dvořanů. Pro numismatiky je zajímavé, že na jeho mincích jsou poprvé v sásánovské historii stabilně uvedeny značky mincoven.\n\n\n"}
{"id": "89598", "url": "https://cs.wikipedia.org/wiki?curid=89598", "title": "Hugo Siebenschein", "text": "Hugo Siebenschein\n\nHugo Siebenschein (6. dubna 1889 Strážnice – 13. prosince 1971 Praha) byl český literární historik, germanista, lexikograf a autor učebnic. Je znám především svým česko-německým a německo-českým slovníkem, zatím nejmodernějším ve své rozsahové kategorii.\n\n\n"}
{"id": "89601", "url": "https://cs.wikipedia.org/wiki?curid=89601", "title": "Machine Head (album)", "text": "Machine Head (album)\n\nMachine Head je šesté studiové album skupiny Deep Purple. Oproti svým předchůdcům je melodičtější a obsahuje prvky heavy metalu; nachází se na něm snad nejznámější skladba skupiny – „Smoke on the Water“. V diskografii skupiny je nejúspěšnějším a považováno za jeden z klenotů hard rocku ze 70. let spolu s klasikami jako \"Led Zeppelin IV\" nebo \"Paranoid\". V britském žebříčku se umístilo na prvním místě a často je také citováno jako velký vliv na vývoj heavy metalu. Roku 2001 časopis \"Q\" ho jmenoval jako jedno z žebříčku \"50 Heaviest Albums of All Time\".\n\nTato deska, společně s alby Paranoid od Black Sabbath a čtvrtým, bezejmenným LP Led Zeppelin, tvoří svatou trojici britského hard rocku, která podstatným způsobem ovlivnila každou heavy-rockovou skupinu od poloviny 70. let. Z těchto tří je nahrávka Deep Purple možná nejméně opěvovaná, svou kvalitou se však zbylým dvěma může směle podívat do očí. Kapitola sama pro sebe je megahit „Smoke on the Water“, který obsahuje snad nejznámější kytarový riff na světě. Vedle této veleúspěšné skladby se ale na albu objevují další písně, které se také zařadily mezi hardrockovou klasiku – „Highway Star“, „Pictures of Home“, „Never Before“ nebo závěrečná „Space Truckin’“. Možná jediným slabším místem celé desky je píseň „Maybe I’m a Leo“, na které, na rozdíl od ostatních, je znát, že už je trochu vousatá. To nic nemění na faktu, že toto album je geniální ukázkou Blackmorova a Lordova hráčského umění a Gillanových pěveckých schopností, díky nimž se řadil k nejlepším vokalistům své generace. Celá deska se proto po právu řadí k nejdůležitějším nahrávkám v dějinách hard-rocku.\n\n"}
{"id": "89614", "url": "https://cs.wikipedia.org/wiki?curid=89614", "title": "Karl Ditters von Dittersdorf", "text": "Karl Ditters von Dittersdorf\n\nKarl Ditters von Dittersdorf (nebo také Carl Ditters von Dittersdorf; 2. listopadu 1739 Vídeň – 24. října 1799 Nový Dvůr u Lipovky) byl rakouský klasicistní hudební skladatel a hudebník. Polovinu svého života prožil ve Slezsku.\n\nNarodil se v rodině zámožného dvorního divadelního krejčího. Základní a hudební vzdělání mu poskytl jeho otec, další pak jeho zaměstnavatel – princ Josef Friedrich von Hilderburghausen. Karl Ditters, zaměstnaný od dvanácti let jako páže, se naučil několik světových jazyků a stal se obdivovaným houslistou. Poté, co jeho pán odjel z Vídně, aby se staral o dědictví po otci, propustil Ditterse a ten ve 22 letech nastoupil ke dvornímu orchestru. V roce 1765 se však neshodl s intendantem orchestru, hrabětem Šporkem, o honorář a nastoupil po Michaelu Haydnovi jako kapelník orchestru ve Velkém Varadíně (Oradea). Po rozpuštění orchestru se v Opavě seznámil s knížetem, vratislavským biskupem a zednářem Filipem Gotthardem Schaffgotschem. Ditters vstoupil do jeho služeb a nový mecenáš mu zařídil řadu poct, které vyvrcholily získáním šlechtického titulu v roce 1773. Postupně byl hejtmanem Frývaldova, Zlatých Hor, pobýval v Javorníku zprvu na zámku Jánský Vrch, letním sídle vratislavských biskupů, než si nechal postavit vlastní dům. Strávil zde 29 let.\n\nV roce 1785 byla ale na biskupství uvalena nucená správa a Ditters se s novým správcem nepohodl. Po biskupově smrti roku 1795 musel v nouzi Jesenicko v nemilosti opustit, obviňován z korupce. Přijal proto v květnu roku 1798 pozvání hraběte Ignáce Stillfrieda na zámek Červená Lhota, kde strávil zbytek svého života (nebydlel však přímo na zámku, ale v usedlosti Nový Dvůr, která patřila ke lhoteckému panství), zabývaje se psaním svých pamětí (vyšly posmrtně).\n\nJe pochován v jihočeské Deštné.\n\nKaždoročně je v Javorníku v měsíci září na jeho počest pořádán Mezinárodní hudební festival Karla Ditterse z Dittersdorfu. Olomoucký dramatik Jan Sulovský napsal o Dittersovi divadelní hru \"Muzikant z Jánského vrchu\". Premiéru měla 5. listopadu 2009 v Muzeu umění v Olomouci, představili se v ní herci Moravského divadla Olomouc.\n\n\nCarl Ditters von Dittersdorf zkomponoval přibližně 130 symfonií, z nichž 30 vyšlo tiskem.\n\n\n\n\n\n\n\n\n\n\n\n\n\n"}
{"id": "89615", "url": "https://cs.wikipedia.org/wiki?curid=89615", "title": "Všeruby (okres Domažlice)", "text": "Všeruby (okres Domažlice)\n\nVšeruby () je městys v okrese Domažlice. Nachází se v průsmyku mezi horou Jezvinec a podhůřím Českého lesa ležícím mezi Kdyní a městem Furth im Wald. Žije zde obyvatel.\n\nZ pamětihodností stojí za zmínku kostel sv. Archanděla Michaela, budovaný v období třicetileté války, založen v roce 1628, dokončen v roce 1650. Kostel byl rekonstruován po požáru v roce 1852 a nově opraven v letech 1990–1991. Na prostranství před kostelem se nachází pamětní deska pobytu spisovatelky Boženy Němcové (1847–1848). V rohu hřbitova je náhrobek Jiřího Leopolda Weisla, lékaře a milovníka regionální historie. Weisl sepsal již v roce 1848 jako první práci o chodském procesu mezi Chody a Lamingerem. Historické údaje získal ze stadionského archivu v Koutě na Šumavě.\n\nDo Všerubského průsmyku je kladena slavná bitva u Brůdku svedená v roce 1040 mezi vítězným českým knížetem Břetislavem I. a německým císařem Jindřichem III. V okolí lze také navštívit kostelík sv. Václava na Brůdku a kostel sv. Anny (Tannaberg) nad Hájkem.\n\nK roku 2002 zde žilo celkem 863 obyvatel. Obci byl 11. března 2008 obnoven status městyse. \n\nNarodil se zde válečný zločinec Siegfried Zoglmann.\n\nVšerubský průsmyk je rovněž zeměpisným předělem mezi Šumavou a Českým lesem. Od 1. července 1990 je znovu otevřen hraniční přechod Všeruby–Neuaign pro pěší a automobilovou dopravu. V současnosti pod městys Všeruby spadají ještě okolní vesnice Brůdek, Hájek, Studánky, Maxov, Hyršov, Chalupy, Pomezí a Pláně.\n\n\nVe Všerubech jsou otevřeny tři restaurace, Pension Všeruby, obchod se smíšeným zbožím, pošta, dále je zde mateřská a základní škola. V posledních letech zde byla vybudována čistička odpadních vod a obec byla plynofikována. Zeměpisná poloha v kombinaci s krásnou přírodou nabízí především rozvoj turistiky a služeb s tímto odvětvím spojených.\n\nHlavní sportovní činností v obci je fotbal, dále pak hasičský sport, hokej a šipky. Při návštěvě obce lze využít tenisové kurty v místním penzionu.\n\n"}
{"id": "89616", "url": "https://cs.wikipedia.org/wiki?curid=89616", "title": "Ernst Boris Chain", "text": "Ernst Boris Chain\n\nSir Ernst Boris Chain (19. června 1906 – 12. srpna 1979) byl britský biochemik německého původu, profesor na univerzitě v Oxfordu a na Imperial College v Londýně.\nV roce 1945 mu byla spolu s A. Flemingem a H. W. Floreyem udělena Nobelova cena za fyziologii a medicínu za objev penicilinu.\n"}
{"id": "89619", "url": "https://cs.wikipedia.org/wiki?curid=89619", "title": "Wolfgang Pauli", "text": "Wolfgang Pauli\n\nWolfgang Ernst Pauli (25. dubna 1900, Vídeň – 15. prosince 1958, Curych) byl švýcarský fyzik rakouského (z většiny židovského) původu, jeden z nejvýznamnějších teoretických fyziků první poloviny 20. století. Zkoumal teorii relativity a kvantovou mechaniku. V roce 1945 mu byla udělena Nobelova cena za fyziku za formulaci tzv. Pauliho vylučovacího principu.\n\nJeho otec Wolf Joseph Pascheles, lékař židovského původu, pocházel z Prahy. V r. 1899 odešel do Vídně, kde přednášel na lékařské fakultě. Konvertoval ke křesťanství a změnil si příjmení na Pauli. Oženil se s novinářkou Berthou Camillou Schützeovou, která měla rovněž židovské kořeny. Wolfgang Pauli se narodil roku 1900 a o šest let později se narodila sestra Hertha. \n\nWolfgang Pauli studoval na humanitním gymnáziu ve Vídni a později na univerzitě v Mnichově u Arnolda Sommerfelda. Od mládí byl nadaný na řešení matematických i fyzikálních úloh, zajímal se o teorii relativity. Pro Encyklopedii matematických věd měl v r. 1921 napsat o teorii relativity článek, ze kterého se nakonec stala monografie o 231 stranách a byla později několikrát vydána jako samostatná publikace. Jeho práci pochválil i Albert Einstein.\n\nPo studiích v Mnichově roku 1921 vyučoval fyziku v Göttingenu, a poté i v Kodani na pozvání Nielse Bohra. V letech 1923-28 vyučoval na univerzitě v Hamburku. Právě v této době se rodil nový obor kvantová fyzika, jehož se Pauli stal průkopníkem, když v roce 1925 zformuloval Pauliho vylučovací princip. Podle něj v jednom a témže stavu nemohou být 2 elektrony, které mají všechna kvantová čísla (n, l, m, s) stejná, resp. každý kvantový stav v atomu může být obsazen jen jedním elektronem. V roce 1927 vysvětlil podstatu paramagnetizmu elektronového plynu v kovech. \n\nV roce 1927 spáchala sebevraždu jeho matka a otec se znovu oženil, což Wolfgang nesl těžce. V roce 1929 se oženil s berlínskou tanečnicí, avšak manželství vydrželo necelý rok. Osobní problémy se snažil řešit alkoholem, v letech 1932-1934 se léčil u psychologa Carla Gustava Junga. Napsal mu více než tisíc dopisů s podrobným popisem svých snů a pocitů. Jeho stav se zlepšil po svatbě s Franziskou Bertramovou, s níž žil od r. 1934 ve šťastném manželství až do své smrti. Děti neměli. \n\nV roce 1928 byl Pauli jmenován profesorem teoretické fyziky na Polytechnice v Curychu. Roku 1929 navrhl společně se svým bývalým spolužákem Wernerem Heisenbergem nový způsob popisu fyzikálních procesů, tzv. kvantovou teorii pole. Tato teorie spojuje kvantovou mechaniku s Einsteinovou speciální teorií relativity. Základní myšlenkou je, že všechny částice lze považovat za kvanta fyzikálních polí. Kvantová teorie pole je dnes základem celé fyziky elementárních částic.\n\nV roce 1931 matematicky předpověděl existenci neutrina, když správně uhodl, že mizící energii při radioaktivním rozpadu beta odnáší nějaká neznámá částice. Tato částice musela být velmi lehká a elektricky neutrální a později ji pojmenoval Enrico Fermi jako neutrino. Fyzikové v její existenci nechtěli dlouho uvěřit. Neutrino s ostatní hmotou skoro nereaguje, a je tedy velmi těžké ho zachytit. Jeho existenci se podařilo potvrdit až v 50. letech. Během svého působení v Curychu Pauli často přednášel v cizině, např. USA nebo SSSR.\n\nRoku 1940 emigroval do USA, kde byl jmenován profesorem teoretické fyziky v Princetonu. Za svůj vylučovací princip získal roku 1945 Nobelovu cenu za fyziku. Odmítl spolupráci na projektu Manhattan a v roce 1946 se vrátil do Curychu. Až do konce života se věnoval pedagogické práci, studoval dějiny a filozofii vědy. Spolupracoval při založení Evropské organizace pro jaderný výzkum (CERN). Zemřel v roce 1958 na rakovinu slinivky.\n\nMezi jeho nejznámější díla patří \"Teorie relativity (Relativitätstheorie\"-1920), \"Kvantová teorie (Quantentheorie\"-1926), monografie nazývaná fyziky Starý zákon a \"Obecné principy vlnové mechaniky (Die allgemeinen Prinzipien der Wellenmechanik\"-1933), tzv. Nový zákon. \n\n\n"}
{"id": "89626", "url": "https://cs.wikipedia.org/wiki?curid=89626", "title": "Fenylalanin", "text": "Fenylalanin\n\nFenylalanin (zkratka \"Pha, Pa, Phe, F\") patří mezi kódované esenciální glukoplastické i ketoplastické aminokyseliny (tzn. lidské tělo si ji neumí samo vyrobit), v lidské stravě však může (u dětí postižených fenylketonurií musí) být zcela nahrazen tyrosinem, na nějž se přeměňuje. V čistém stavu je to bílá krystalická látka. Je velmi důležitý jako sloučenina, která slouží k tvorbě neurotransmiterů (přenašečů nervového vzruchu), tedy pro činnost nervové soustavy.\n\nVyskytuje se ve všech organismech, zejména jako součást bílkovin. V rostlinách je biochemicky syntetizován z fosfoenolpyruvátu a erythróza-4-fosfátu přes šikimát, který reaguje s dalším fosfoenolpyruvátem na chorismát. Z něho vzniká prefenát, dále fenylpyruvát a konečně fenylalanin. Lidské tělo si jej však neumí syntetizovat, proto patří mezi esenciální aminokyseliny, které musí přijímat v potravě.\n\nVe stravě je nejvíce fenylalaninu obsaženo v čokoládě. Také se vyskytuje v sýrech, žvýkačkách, semenech, ořeších, mase, rybách, mléce a vejcích. Nejhodnotnější jsou kvasnice, izolovaný sojový protein, tofu a parmezán. Tvoří také součást umělého sladidla Nutrasweet (Aspartam) hojně používaného např. jako sladidlo limonád.\n\nPrůmyslově je fenylalanin (stejně jako většina aminokyselin) vyráběn biosyntézou užitím mikroorganismů nebo chemickou syntézou nebo kombinací chemické syntézy a různých biotechnologických postupů.\n\nPřímo se dá racemická směs D- a L-fenylalaninu připravit Streckerovou syntézou z kyseliny fenyloctové\n\nPodle chemického charakteru jejího postranního řetězce ji řadíme mezi nepolární aminokyseliny. Postranní řetězec se uplatňuje v hydrofobních interakcích bílkovin. Fenylalanin obsahuje asymetrický atom uhlíku, existuje proto ve dvou enantiomerních konfiguracích - D a L. V bílkovinách se vyskytují pouze L-formy, existují ovšem neribozomální peptidy obsahující D-formu. Aromatický kruh fenylalaninu funguje jako chromofor a absorbuje ultrafialové záření v oblasti vlnových délek 260-300 nm. Kodóny jsou UUU a UUC.\n\nV těle je fenylalanin přeměňován na fenylethylamin\n\na hydroxylací působením enzymu fenylalanin hydroxylázy, obsaženého především v jaterních buňkách, na aminokyselinu tyrosin\n\nTyrosin slouží k tvorbě neurotransmiterů: v dřeni nadledvin a v mozku se vyrábějí katecholaminy (dopamin, adrenalin, noradrenalin), ve štítné žláze tyroxin a trijodtyronin a biosyntetizuje se z něj také melanin (pigment kůže, vlasů, vousů, očí). Zbylých 10 % fenylalaninu, který dospělý člověk zkonzumuje, se použije na syntézu proteinů. U dětí je tento poměr poněkud obrácený, 60 % příjmu fenylalaninu jde na výstavbu proteinů a 40 % se přemění na tyrosin.\n\nV souvislosti s vytvářením ketecholaminů fenylalanin zlepšuje paměť, odolnost vůči stresu, duševní a sexuální výkonnost. Kromě toho uvolňuje hormony, které tlumí chuť k jídlu. S úspěchem jej lze použít i jako přirozené analgetikum (proti bolesti). Používá se jako doplněk stravy při depresích a bipolárních psychických poruchách (v kombinaci s vitamínem B6 a vitamínem D), při zánětech, roztroušené skleróze, chronické bolesti, Parkinsonově chorobě (napomáhá proti rigiditě, zlepšuje chůzi) a revmatoidní artritidě. Denní dávka fenylalaninu by se však měla pohybovat mezi 500-1 500 mg.\n\nNedostatek fenylalaninu se u člověka může projevit zmateností, emoční agitací, depresemi, špatnými paměťovými funkcemi, změnami v chování, sníženým zájmem o sex, či šedým zákalem.\n\nV čisté formě ve vyšší koncentraci může způsobovat úzkost, bolesti hlavy, zvýšení krevního tlaku.\n\nPorucha přeměny fenylalaninu na tyrosin se nazývá fenylketonurie, přičemž je to jedna z nejčastějších recesivních dědičných chorob (téměř jeden postižený na 10 000 narozených). Její léčba musí být zahájena již před 3 měsícem věku dítěte, přičemž nerozpoznaná fenylketonurie se projeví mentální retardací, záchvaty, nadměrným svalovým napětím, třesem a hyperaktivitou. Těmto nemocným je nutno maximálně snižovat příjem fenylalaninu v potravě a naopak dodávat tyrosin.\n\nFenylalanin nedovede také metabolizovat organismus postižený hyperfenylalaninémií, Hartnupovou chorobou a generalizovanou aminoacidurií.\n\nFenylalanin by se tudíž neměl podávat osobám s vysokým krevním tlakem, lidem s fenylketonurií a nemocným rakovinou (konkrétně maligním melanomem).\n\nFenylalanin se užívá k výrobě voňavek a k syntéze nízkokalorického umělého peptidového sladidla aspartamu (L-Asp-L-Phe-methylester). Je používán jako ochucovadlo potravin, konzervačních a antioxidačních přípravků.\n"}
{"id": "89637", "url": "https://cs.wikipedia.org/wiki?curid=89637", "title": "Bibliothèque François Mitterrand (stanice metra v Paříži)", "text": "Bibliothèque François Mitterrand (stanice metra v Paříži)\n\nBibliothèque François Mitterrand je stanice pařížského metra na lince 14 ve 13. obvodu v Paříži. Nachází se pod křižovatkou ulic \"Avenue de France\" a \"Rue de Tolbiac\". Na stanici je umožněn přestup jednak na linku RER C (na stejnojmenném nádraží) a rovněž na nábřeží na linku říční dopravy Voguéo. V roce 2004 byla se 13,35 milióny přímých cestujících sedmou nejvytíženější stanicí pařížského metra.\n\nStanice byla otevřena 15. října 1998 jako součást prvního úseku linky 14, která vedla ze stanice Madeleine. V \"Bibliothèque François Mitterrand\" měla linka druhou konečnou až do 26. června 2007, kdy byla trať prodloužena jižním směrem do stanice Olympiades. 3. prosince 2000 byla otevřena nová stanice pro linku RER C a umožněn tak přestup i do sítě RER. 28. února 2008 přibyl ve stanici nový východ na ulici \"Rue René-Goscinny\" včetně výtahu ústícího do ulice \"Rue Primo Levi\".\n\nNa rozdíl od ostatních stanic na lince, tato byla ztvárněna jiným architektem a proto se od všech ostatních liší. Jejím autorem je Antoine Grumbach. Spojovací chodba mezi linkou 14 a RER C je vyzdobena ukázkami různých druhů písma lidstva. Po celé stanici je pak vyryto 180 medailonů, které představují rozdílné světové kultury.\n\nStanice byla pojmenována podle sídla Francouzské národní knihovny a lze ji přeložit jako \"Knihovna Françoise Mitterranda\", který se o stavbu nové budovy zasloužil.\n\nStanice má celkem pět východů:\n\n"}
{"id": "89641", "url": "https://cs.wikipedia.org/wiki?curid=89641", "title": "Politická skupina Evropského parlamentu", "text": "Politická skupina Evropského parlamentu\n\nPolitické skupiny Evropského parlamentu, často též označované jako frakce, odpovídají poslaneckým klubům v národních parlamentech.\n\nPojem politická skupina je oficiální označení podle jednacího řádu EP. Politické skupiny jsou obvykle tvořeny více politickými stranami na evropské úrovni – evropskými politickými stranami.\n\nSouhrn složení 9. Evropského parlamentu, jehož mandát trvá od roku 2019:\n\nSouhrn složení 8. Evropského parlamentu, jehož mandát trval v letech 2014 až 2019:\n\nV 8. volebním období (2014–2019) bylo v Evropském parlamentu osm skupin se zastoupením těchto českých politických stran:\n\nV 9. volebním období (2019–2024) je v Evropském parlamentu sedm skupin se zastoupením těchto českých politických stran:\n\nPoměrné zastoupení politických skupin v Evropském parlamentu v letech 1979 až 2009 zobrazuje graf:\n\n\n"}
{"id": "89644", "url": "https://cs.wikipedia.org/wiki?curid=89644", "title": "Malkavian", "text": "Malkavian\n\nMalkavian je fiktivní upíří klan, jehož jméno vzniklo spolu s RPG hrou World of Darkness od společnosti White Wolf, Inc., vydávanou od roku 1991. Principy hry jsou podobné Dračímu doupěti, herní prostředí se však odehrává jinde. Klan patří do Camarilly, což je uskupení upířích klanů, které ctí pravidla Maškarády (anglicky The Masquerade). Každý klan se tak zavazuje, že bude skrývat svoji existenci před lidstvem. V opačném případě jedince, který pravidla Maškarády poruší, čeká smrt. Někteří Malkaviané mohou být členy Sabbatu, temné verze Camarilly, která vyznává neskrývanou vládu upírů nad lidstvem.\n\nČlenové klanu Malkavian mají tendence k záchvatům šílenství, ale zároveň jsou obdařeni moudrostí spolu s citem pro odhalení podstaty věcí. Ostatní upíři se většinou Malkaviánům vyhýbají kvůli jejich nepředvídatelnému chování. Na první pohled jsou nerozpoznatelní (mohou vypadat v podstatě jakkoli), přesto mají ve zvyku se oblékat stejně jako myslet.\n\nRPG World of Darkness dala vzniknout i úspěšné počítačové RPG sérii The Vampire, která obsahuje díly The a The .\n\n"}
{"id": "89646", "url": "https://cs.wikipedia.org/wiki?curid=89646", "title": "Josef Janko", "text": "Josef Janko\n\nJosef (nebo také Josephus) Janko (25. října 1869 Libštát u Semil – 19. června 1947 Praha) byl český pozitivisticky zaměřený germanista, spoluautor (s Hugo Siebenscheinem) čtyřsvazkového \"Příručního slovníku německo-českého\" (1936-1944), jehož exerpcí vznikl dnešní (rovněž čtyřsvazkový) slovník (H. Siebenschein a kol.).\n\n"}
{"id": "89655", "url": "https://cs.wikipedia.org/wiki?curid=89655", "title": "Made in Japan (album, Deep Purple)", "text": "Made in Japan (album, Deep Purple)\n\nMade in Japan je živé album hard rockové skupiny Deep Purple, které bylo nahráno během tří nocí v Osace a Tokiu. Většina skladeb pochází z alba Machine Head. Bývá označováno za jedno z nejlepších živých alb 70. let.\n\nToto živé dvojalbum bylo nahráno během tří vystoupení v Japonsku ve dnech 15.-17. srpna 1972 a obsahuje výběr toho nejlepšího z posledních tří studiových LP Deep Purple. Blackmore a Lord se během těchto tří večerů vybičovali k vrcholným výkonům, jeden druhého se snažil během každého sóla trumfnout, což mělo za následek, že jednotlivé skladby trvají od deseti do dvaceti minut. Tento intrumentální „souboj“ byl doplňován neúnavným Gillanovým ječákem, který se stal vzorem pro mnoho podobně orientovaných kapel. Bylo to právě toto album, které odstartovalo nesmírnou popularitu Deep Purple v USA a ukázalo možnosti heavy-metalové hudby.\n\n\nRozšířená verze alba obsahuje navíc skladby:\n\n\n"}
{"id": "89658", "url": "https://cs.wikipedia.org/wiki?curid=89658", "title": "Karel Horálek", "text": "Karel Horálek\n\nKarel Horálek (4. listopadu 1908 Rajhrad u Brna – 26. srpna 1992 Praha) byl český jazykovědec, slavista, paleoslovenista, bulharista, literární vědec a historik, folklorista, textolog, lexikograf, versolog, vysokoškolský pedagog, člen korespondent ČSAV.\n\nPo maturitě na reálném gymnáziu (1927) několik let pracoval jako kreslič v grafickém závodě v Brně, v letech 1935–1939 studoval na FF MU češtinu, filozofii a slovanskou filologii, poté krátce zůstal v jejím svazku jako asistent.\nV rámci represí po 17. listopadu 1939 byl zatčen a šest měsíců vězněn v koncentračním táboře Oranienburg, od srpna 1940 do září 1945 byl zaměstnán v \"Kanceláři Slovníku jazyka českého\".\n\nV roce 1945 získal na FF MU doktorát filozofie (disertační práci \"Rajhradské Martyrologium Adonis\" předložil a obhájil již před svým zatčením v roce 1939) a nastoupil na Filozofickou fakultu Univerzity Karlovy, kde v roce 1946 habilitoval, následně byl jmenován docentem (1946–1947) a od 1947 profesorem slovanské jazykovědy. Na FF UK zastával různé pozice, byl proděkanem, ve čtyřech funkčních obdobích děkanem tehdejší filologické fakulty (1955–1959), vedoucím katedry slavistiky (1951–1971).V roce 1956 byl zvolen členem korespondentem ČSAV, od roku 1972 do 1978 působil ve funkci ředitele Ústavu pro jazyk český ČSAV, v dalších letech jako vědecký konzultant Ústavu pro českou a světovou literaturu ČSAV.V květnu 1941 se stal členem Pražského lingvistického kroužku.\n\nVedle plnění pedagogických povinností a s nimi spojeným výkonem akademických funkcí vyvíjel intenzivní organizátorskou domácí i zahraniční vědeckou činnost, byl členem \"Mezinárodní komise folkloristické\", \"Komise pro dějiny slavistiky při Mezinárodním komitétu slavistů\", působil v redakčních radách časopisů Slovo a slovesnost a \"Slavia\". V letech 1940–1945 se podílel na přípravě \"Příručního slovníku jazyka českého\", uspořádal, redigoval a vydal \"Velký rusko-český slovník\" (1952–1964 s B. Havránkem a L. V. Kopeckým) a \"Česko-ruský slovník\" (1958 s B. Ilkem a L. V. Kopeckým). Patřil k čelným českým lingvistům druhé poloviny 20. století.\n\nByl nositelem Řádu práce (1969), stříbrné (1968) a zlaté (1983) \"Plakety Josefa Dobrovského\", bulharského \"Řádu Cyrila a Metoděje\" a \"Herderovy ceny\".\n\nCentrem jeho vědeckého zájmu byly všechny obory slavistiky, zejména paleoslovenistika, slovanská jazykovědná komparistika v historických i současných kontextech, bohemistika, balkanistika (se zvláštním zřetelem k bulharistice), sémiotika, fonologie, problémy textové kritiky, slovanský lidový i umělý verš a folklor. Zabýval se rovněž obecnou teorií a filozofií jazyka i teorií překladu.\n\nPublicisticky přispěl do řady sborníků, jeho vědecké práce vycházely od roku 1939 v řadě domácích odborných časopisú (v abecedním řazení) \"Acta Academiae Velehradensis\", \"Acta Universitatis Carolinae-Philologica\" a \"Slavica Pragensia\", \"Bulletin Ústavu ruského jazyka a literatury\", \"Bulletin Vysoké školy ruského jazyka a literatury\", \"Byzantinoslavica\", \"Časopis pro moderní filologii\", \"Česká literatura\", \"Československá rusistika\", \"Dialog\", \"Estetika\", \"Jazykovědné aktuality\", \"Listy filologické\", \"Naše doba\", \"Naše řeč\", \"Naše věda\", \"Ruský jazyk\", \"Slavia\", \"Slovanské štúdie\" (Bratislava), \"Slovenská reč\" (Bratislava), \"Slovo a slovesnost\", \"Sovětská věda-jazykověda\" i zahraničních slavistických a folkloristických periodik \"Bălgarski ezik\" (Sofia), \"Die Welt der Slaven\" (Wiesbaden), \"Fabula\" (Berlín),  \"Linguistics\" (Haag), \"Literatura ludowa\" (Varšava), \"Revue des études slaves\" (Paříž), \"Umjetnost riječi\" (Záhřeb), \"Voprosy jazykoznanija\" (Moskva), \"Wiener slawistisches Jahrbuch\".\n\n\n\n"}
{"id": "89661", "url": "https://cs.wikipedia.org/wiki?curid=89661", "title": "Lev Davidovič Trockij", "text": "Lev Davidovič Trockij\n\nLev Davidovič Trockij ( , rodným jménem Lev Davidovič Bronštejn, Janivka, Ruské impérium (dnes Bereslavka u Kropyvnyckého na Ukrajině) – 21. srpna 1940, Mexico City, Mexiko) byl bolševický revolucionář a marxistický teoretik židovského původu. Vynikal také jako řečník a organizátor. Spolu s Leninem byl jako předseda Petrohradského sovětu hlavním představitelem ruské říjnové revoluce v roce 1917, i když se přímo nepodílel na přípravě ozbrojeného povstání, protože věřil, že je předčasné. Významnou úlohu sehrál jako vrchní velitel bolševické armády během ruské občanské války. Po Leninově smrti upadl do nemilosti Stalina a byl vypovězen ze země. Pobýval v Turecku a nakonec se usadil v Mexiku, kde byl v roce 1940 zavražděn agentem NKVD.\n\nNarodil se na ukrajinském venkově. Jeho původní jméno bylo \"Lev Davidovič Bronštejn\". Jeho otec David Leontyjevič Bronštejn (1847–1922) se díky svým schopnostem a pracovitosti stal poměrně bohatým sedlákem a malý Lev tak vyrůstal v dobré rodině. Od útlého věku se zajímal o literaturu a i přes poměry, ze kterých pocházel, mu učaroval marxismus. Už v poměrně raném věku byl politicky aktivní. Kvůli své činnosti byl vyloučen z vysoké školy a roku 1902 deportován carskými úřady na Sibiř. Poprvé unikl a opustil zemi pod jménem Trockij (které si vypůjčil od vězeňského dozorce) a vydal se do Velké Británie. Ještě v tomtéž roce byl po návratu domů znovu deportován na Sibiř.\n\nByl vynikajícím řečníkem. Věhlas si poprvé vydobyl jako jedna z hlavních osobností neúspěšné revoluce konané v Petrohradě roku 1905. O rok později byl v exilu znovu a vydržel v něm až do roku 1917. Ve Vídni se velmi intenzivně věnoval psaní článků a knih, v nichž burcoval k dalším pokusům o revoluční změny.\n\nS Leninem se v řadě názorů rozcházel a původně byl dokonce jeho důrazným odpůrcem a kritikem. V rámci Ruské sociálně demokratické dělnické strany (RSDDS) měl poměrně dlouho spíše než k Leninovu bolševickému křídlu blíže k menševikům. Především však kritizoval frakční půtky, které v RSDDS bujely a její činnost do značné míry paralyzovaly. Odmítal se jasně přihlásit ke kterékoliv frakci a stavěl se do role sjednotitele strany.\n\nPrvní světovou válku považoval za konflikt přirozeně vyplývající z úpadku kapitalismu. Na rozdíl od mnoha socialistů důrazně odmítal podporovat kteroukoliv z válčících zemí. Rakouská vláda ho dlouho v klidu nechávala působit na svém území, protože jeho snaha směřovala mimo jiné i k rozvratu carského Ruska. Ve válce viděl Trockij příležitost k povstání dělnických mas a ke světové revoluci. Roku 1917 pobýval v New Yorku a odtud vyzýval ke svržení ruské Prozatímní vlády a k převzetí moci sověty. Pak se svou rodinou opustil New York a vydal se na cestu lodí zpátky do Ruska, kde se mu otevřela životní šance.\n\nS Leninem se postupně názorově sbližoval. Do Petrohradu dorazil na začátku května roku 1917. Na sjezdu bolševické strany se rozhodlo, že se v dohledné době uskuteční ozbrojené povstání proti Prozatímní vládě, Trockij ovšem prosazoval pozdější začátek povstání než Lenin, který naléhal na co nejdřívější termín. Mezi oběma vůdci tak probíhal dočasný spor ohledně metod boje. Lenin se nakonec prosadil, a tak revoluce vypukla v Petrohradu koncem října roku 1917.\n\nRudé gardy, ozbrojené dělnické milice, ze kterých byla posléze vytvořena Rudá armáda, pod Trockého velením obsadily mosty přes Něvu, Baltské nádraží, vládní budovy a všechny opěrné body města. Na pomoc přišli i kronštadtští námořníci a společně s gardisty zaútočili na budovu Zimního paláce, kde sídlila prozatímní vláda. Trockij předal obráncům paláce ultimátum, ale když bylo odmítnuto, začal po signálním výstřelu z křižníku Aurora s ostřelováním Zimního paláce z Petropavlovské pevnosti a z Aurory. Palác byl dobyt ve 2.40 hod. ráno. Prozatímní vláda padla a státní moc přešla do rukou Vojenského revolučního výboru a dělnických sovětů. V souvislosti s Trockého požadavky na vnitrostranickou demokracii, které vznášel při boji se Stalinem o moc od poloviny 20. let, stojí za zmínku skutečnost, že po říjnové revoluci byly rozehnány sověty, v nichž bolševici neměli většinu, což tehdy Trockij plně podporoval.\n\nTrockij od té doby působil v úzkém vedení státu. Leninovým přáním dokonce bylo, aby se Trockij stal předsedou Rady lidových komisařů, tedy nové ruské vlády. Tuto funkci však Trockij odmítl, protože se obával, že by ho obyvatelstvo nepřijímalo dobře kvůli jeho židovskému původu. Stal se však lidovým komisařem zahraničních věcí a v této funkci musel překousnout uzavření brestlitevského separátního míru s Německem v 1. světové válce, s nímž hluboce nesouhlasil (samotného aktu podpisu se 3. března 1918 nezúčastnil). O deset dní později změnil resort a stal se lidovým komisařem vojenství a námořnictva.\n\nAčkoliv neměl žádné vojenské vzdělání ani zkušenosti z boje, počínal si v této funkci velmi zdatně. V ruské občanské válce, kdy sovětský stát bojoval o samotné přežití proti různorodým opozičním skupinám, projevil své mimořádné organizační schopnosti i osobní statečnost, když se osobně nebál účastnit velmi rizikových operací. Zároveň však ukázal svoji nemilosrdnost, když morálku a disciplínu nastoloval popravováním všech, u nichž měl podezření ze vzpoury nebo z nesouhlasu se svým způsobem velení. V květnu 1918 vydal rozkaz, že českoslovenští legionáři, přesouvající se po železnici do Vladivostoku, mají být odzbrojeni nebo zastřeleni. (Tím odstartoval krvavé boje mezi legionáři a bolševiky.) Za svoji krutost byl dokonce kritizován příslušníky vlastní strany. V každém případě výrazně přispěl ke konečnému vítězství bolševiků.\n\nTrockij se však zdaleka neomezoval jen na vojenské záležitosti, a když nezuřily boje, snažil se aktivně ovlivňovat i další oblasti života. Těžkou ekonomickou krizi na počátku 20. let chtěl Lenin vyřešit přechodem od válečného komunismu k takzvané Nové ekonomické politice, která ve skutečnosti zaváděla prvky tržního hospodářství, a to zejména v zemědělství. Trockij s NEP postupem času stále více nesouhlasil, protože odmítal jakékoliv náznaky kapitalismu v sovětské společnosti. Prosazoval maximální centralizaci a kladl důraz na úlohu státního hospodářského plánu, jemuž se měl kompletně podřídit ekonomický život.\n\nPo Leninově smrti v lednu 1924 se rozhořely boje o moc mezi Trockým a Stalinem. Jejich symbolickou předehrou byla neúčast Trockého na Leninově pohřbu, jež byla důsledkem Stalinovy osobní intriky. V okamžiku Leninova skonu mířil Trockij na Kavkaz, aby se zotavil ze zdravotních potíží. Ze Stalinova popudu mu bylo zasláno oznámení s chybným datem Leninova pohřbu, aby se zamezilo jeho osobní účasti na posledním rozloučení s ikonou „světového proletariátu“. Ačkoli Trockij sám tuto epizodu zlehčoval, podle mnohých tato neúčast přispěla ke ztrátě jeho mocenského postavení. Stalin byl generálním tajemníkem strany, ale Trockij ostře polemizoval s jeho názory na výstavbu sovětského státu. Vyzdvihoval nutnost urychlené industrializace státu, a především počal kritizovat to, co vnímal jako počátek nadvlády úzké byrokratické kasty nad obyčejným lidem.\n\nRoku 1925 byl Trockij donucen odstoupit z postu předsedy revoluční vojenské rady a z funkce lidového komisaře vojenství. Trockého frakce byla původně nazývána jako „levá opozice“, protože Stalinovy názory v polovině 20. let ostřelovala z levicových pozic. Trockij neustával v ostré kritice na Stalinovu adresu a roku 1927 byl proto definitivně vyloučen ze strany. Další významní představitelé strany jako Lev Kameněv či Grigorij Zinovjev stáli původně při Stalinovi, ale když viděli jeho metody, přešli na stranu Trockého a vytvořili tzv. „spojenou opozici“. V té době už však Stalin třímal moc příliš pevně a roku 1928 byli vyloučeni i oni.\n\nTrockij byl nejdříve odsunut do kazašského města Almaty, kde nadále čile pracoval a udržoval aktivní kontakt s příznivci opozice v Sovětském svazu. Stalin ho vyzval, aby se vzdal jakékoliv politické činnosti, jinak bude vypovězen ze SSSR. Záhy byl obviněn, že vytvořil ilegální trockistickou organizaci. Neuposlechl ani poslední výzvu a roku 1929 musel SSSR opustit.\n\nTrockij věřil v konec kapitalismu a nastolení komunismu na celém světě, k němuž se mělo dospět násilnými revolucemi ve všech zemích. Hovořil o permanentní revoluci. Podporoval jakékoliv snahy o převrat a nastolení diktatury proletariátu. Jednoznačně prosazoval používání násilných metod a po říjnové revoluci podporoval i fyzické likvidace odpůrců nového režimu; sám v této souvislosti hovořil o teroru, který plně schvaloval. Jako mocný politik v SSSR se vždy zasazoval o podporu snah o uchvácení moci komunisty v dalších zemích. Jeho cílem ve 20. letech byla především úspěšná revoluce v Německu, k níž však i přes opakované pokusy nedošlo. Z této své pozice důrazně kritizoval Stalina a jeho „socialismus v jedné zemi“.\n\nOdmítal jakékoliv rozlišování lidí podle národnosti. Sám se nijak netajil se svým židovským původem (ačkoliv víru nepraktikoval) a například kvůli němu odmítal některé vysoké politické posty po říjnové revoluci. Ostře napadal byrokratizaci režimu, která pod Stalinovým vedením probíhala. Viděl, že se představitelé strany stále více odcizují masám dělníků, jejichž prospěch měl být přitom hlavním účelem říjnové revoluce. Kromě toho žádal možnost svobodného vyjadřování názorů v rámci strany.\n\nProsazoval přísné řízení celé ekonomiky pomocí centrálního plánu. Odmítal veškeré náznaky tržního hospodářství, k nimž docházelo v rámci NEPu, při němž byly v zájmu zvýšení zemědělské produkce činěny ústupky schopnějším a bohatším statkářům (kulakům). Požadoval maximální tempo industrializace. Z tohoto pohledu působí paradoxně, že po definitivní výhře nad Trockým a jeho vyhnání začal Stalin v mnoha ohledech v Sovětském svazu postupně zavádět právě to, co původně zamýšlel Trockij.\n\nI přes své nezpochybnitelné kvality a talent Trockij prohrál souboj o moc se Stalinem, jímž opovrhoval a považoval ho za průměrného pěšáka bez invence. Stalin byl úspěšný díky tomu, že se o uchvácení moci snažil ze všech sil a svojí „flexibilností“ si získával širší podporu mezi významnými členy strany. Trockij si naproti tomu vždy myslel, že mu stačí zformulovat a popsat geniální myšlenku, kterou všichni ostatní automaticky přijmou. Pokud s ním někdo polemizoval, uchyloval se Trockij k osobnímu napadání a zesměšňování. Nikdy neustupoval, v osobním styku byl velmi chladný a strohý, a tak si postupně vytvořil příliš mnoho mocných nepřátel, ačkoliv jeho myšlenky jinak byly schopny oslovovat mnoho lidí po celém světě.\n\n„Přeběhnutí“ Kameněva se Zinověvem od Stalina k Trockému jen dokresluje jeho neobratnost a neprozíravost v osobních vztazích. Při snaze o lepší komunikaci a ochotě k alespoň nějakým kompromisům mohl tyto představitele přetáhnout na svoji stranu dříve. Společně by pak ve vedení strany měli převahu, s níž by pravděpodobně Stalina byli schopni odstřihnout od moci. Mezitím si naopak silnou pozici pomalu ale jistě budoval Stalin, a když došlo na lámání chleba, měl ve vedení tolik svých přívrženců, že mohl své odpůrce snadno rozprášit.\n\nTrockij měl přesto svým způsobem (byť jen do chvíle, kdy se ho agentovi NKVD podařilo roku 1940 zavraždit) štěstí, že se Stalinovi znelíbil jako jeden z prvních. Koncem 20. let se ještě Stalin staral o to, jak svět vnímá jeho způsob nakládání s vnitrostátní opozicí, a Trockého díky tomu potkalo „jen“ vyhoštění. Odpůrci, kteří v SSSR zůstali, byli popraveni v rámci Velké čistky ve druhé polovině 30. let. Tento osud potkal nejen Kameněva a Zinověva, ale také Nikolaje Bucharina, ve 20. letech nejbližšího Stalinova spolupracovníka, jenž mu výrazně pomohl k získání absolutní moci nad Sovětským svazem.\n\nVětšina zemí, včetně Československa, nebyla Trockého ochotna přijmout. Souhlas se podařilo získat pouze od tureckého vůdce Mustafy Kemala. Trockij tak nalezl dočasné útočiště na ostrůvku Büyükada poblíž Istanbulu. Mimo jiné žádal o azyl v Německu, ale to mu nedovolilo ani lázeňský pobyt. Umožněna mu byla pouze přednáška v dánské Kodani koncem roku 1932. V lednu 1933 zasáhla Trockého těžce sebevražda jeho dcery a po nástupu Hitlera v Německu musel definitivně pohřbít naději na světovou revoluci. Téhož roku mu byl povolen pobyt ve Francii, ze které byl o rok později vykázán, protože unikl svým strážcům a sešel se se zástupci Komunistické internacionály. Při vyšetřování navíc prohlásil, že je starý spiklenec a uvedl, že připravuje vznik IV. internacionály, která by se postarala o světovou socialistickou revoluci. Nakrátko pobýval v Norsku, které si však jeho podporu kvůli snaze o dobré vztahy se Stalinovým SSSR brzy rozmyslelo. Trvalý azyl mu nakonec poskytla mexická vláda, a to roku 1936.\n\nV Sovětském svazu mezitím probíhalo období Stalinem prováděných čistek proti takzvaným trockistům. Trockij byl označen za nepřítele lidu, agenta tajných služeb kapitalistických zemí a strůjce puče, jehož cílem bylo zničení SSSR. Propaganda z něj udělala viníka všeho, co se v Sovětském svazu nedařilo. Všichni nepohodlní lidé, kteří zůstali v zemi, byli vydáváni za Trockého spolupracovníky. Ač bez důkazů, obvinění byli vždy „usvědčeni“. V roce 1937 zahynul v důsledku čistek Trockého syn Sergej, jenž zůstal v SSSR, a v únoru 1938 za okolností nasvědčujících účasti sovětské rozvědky (komplikace následkem operace slepého střeva) zemřel v Paříži Trockého syn Lev Sedov.\nTrockij se ze svého sídla v Mexiku pokusil o vytvoření mezinárodního tribunálu k odsouzení Stalina. Kromě toho do Mexika pozval spřízněné právníky a filosofy a nechal uspořádat jakýsi soud „sám pro sebe“, aby se mohl obhajovat a ukázat, jak nesmyslná jsou obvinění, která vůči němu Stalin vznášel a kvůli nimž byl Trockij v SSSR odsouzen k trestu smrti v nepřítomnosti. Nadále pokračoval v boji proti stalinské formě komunismu, i když věděl, že je tím jeho život ohrožen. Se svou ženou mezitím nalezl klid v domě známého malíře Diega Rivery v Coyoacánu (dnes část hlavního města Mexika). S Riverovou ženou, slavnou malířkou Fridou Kahlo, prožil milostný románek. Po dalších osobních sporech s Riverou byl z jeho domu vykázán a přesunul se do jiné vily v Coyoacánu.\n\nV únoru 1940 sepsal svou politickou závěť a v květnu téhož roku přežil vražedný útok na svůj dům, inscenovaný Stalinovými agenty. Tři měsíce na to, 20. srpna roku 1940, byl při druhém atentátu těžce zraněn (úderem horolezeckým cepínem do hlavy) španělským komunistou Ramónem Mercaderem, tehdy agentem NKVD, vydávajícím se za kanadského občana levicového smýšlení. Na následky vražedného útoku Trockij následujícího dne zemřel. Mercaderovi vyměřil mexický soud nejtěžší trest, dvacet let žaláře. Pod falešnou identitou vystupoval i před soudem a jeho pravou totožnost odhalily otisky prstů až v roce 1950, kdy měl odpykáno již přes polovinu trestu. Po propuštění Mercader pobýval dočasně na Kubě a v socialistickém Československu. Zemřel v Havaně.\n\nVila, kde k vraždě došlo, byla v roce 1990 zrekonstruována a slouží jako muzeum.\n\nTrockého myšlenky tvoří základ trockismu, teorie, která je jedněmi braná jako odlišná od tradičního marxismu (ke kterému se hlásili Stalin nebo Mao Ce-tung), podle jiných je naopak nejvěrnější původním idejím Karla Marxe.\n\nTrockij byl aktivní žurnalista a spisovatel. V průběhu svého života působil v několika periodikách, z nichž některá sám založil. Napsal několik knih zabývajících se řadou témat od marxismu a rozvíjení své teorie permanentní světové revoluce přes dějiny staré i osobně prožité, biografie historických osobností, recenze umění a literatury až po filosofii. Zde je namátkový výčet:\n\n\n"}
{"id": "89666", "url": "https://cs.wikipedia.org/wiki?curid=89666", "title": "Evropská politická strana", "text": "Evropská politická strana\n\nPojem evropská politická strana označuje politickou stranu, která působí na úrovní EU. Může se jednat o svazky stran v členských zemích nebo i o nově založené skupiny, ve kterých se sdružují politické subjekty Evropy. Tyto strany jsou finančně podporovány z prostředků EU.\n\nOd 1. listopadu 2008, nařízení Evropských politických stran upravuje (ES) č. 2004/2003 Evropského parlamentu a Rady ze dne 4. listopadu 2003, [8]ve znění pozdějších předpisů v rámci spolurozhodování (viz výše). Podle tohoto nařízení je Evropská komise informační list, [10]na party, aby se stal Europarty, musí splňovat následující kritéria:\n\nCelkové finanční prostředky pro rok 2008 představuje € 10.6 milionů EUR, přičemž 5 milionů € je základ.\n\nV současnosti je oficiálně uznáno 10 evropských politických stran:\n\n\n\n"}
{"id": "89669", "url": "https://cs.wikipedia.org/wiki?curid=89669", "title": "Who Do We Think We Are", "text": "Who Do We Think We Are\n\nWho Do We Think We Are je sedmé studiové album skupiny Deep Purple, zároveň je to poslední album klasické sestavy (Mk II). Co se týče zvuku, navazuje na album Machine Head, avšak deska už neměla takový úspěch; jediná skladba, která se významněji prosadila je \"Woman from Tokyo\".\n\n"}
{"id": "89678", "url": "https://cs.wikipedia.org/wiki?curid=89678", "title": "Hotliner", "text": "Hotliner\n\nHOTLINER s. r. o. je soukromá dopravní firma sídlící v Praze-Vysočanech. Do roku 2013 provozovala zejména linky objednané nákupními centry. V letech 1992–2006 provozovala také městskou dopravu v Praze a příměstskou dopravu ve východním okolí Prahy jako jeden z dopravců v systému Pražské integrované dopravy a v letech 2003–2006 meziměstskou autobusovou dopravu. V roce 2014 firma neprovozuje žádnou autobusovou linku, ani jiné aktivity\n\nVedlejší činností byla ukládka inertních materiálů (sutí, zemin), prodej a přeprava písků, štěrků, drtí. Firmu vlastnili a jejími jednateli byli Jaromír Horký a Otakar Horký. Firma měla až 70 zaměstnanců.\n\nDopravní činnost pod obchodním názvem Jaromír HORKÝ-HOTLINER započal Jaromír Horký nejprve jako podnikatel – fyzická osoba (IČO 16899504, v Živnostenském rejstříku zapsán od 24. února 1993, ale náhradní dopravu za tramvaj údajně provozoval již v roce 1992). Později postupně převedl provozování autobusových linek na společnost s ručením omezeným (IČ 25632761), která vznikla 17. prosince 1997 (původní společnosti zaniklo oprávnění k silniční osobní dopravě 31. 10. 1999).\n\nV prosinci 2010 navrhli dlužníci firmy zahájení insolvenčního řízení, soud však tento návrh odmítl s tím, že navrhovatel rozhodující skutečnosti\ntýkající se dlužníkova úpadku vylíčil nedostatečně. 15. ledna 2013 se novým jednatelem stal Miloslav Lechner, přičemž již od 29. října je jediným společníkem firmy společnost SunnyBay Services Ltd. se sídlem na Seychelských ostrovech. V lednu 2014 navrhli dlužníci firmy zahájení nového insolvenčního řízení, který tentokrát soud přijal a řízení zahájil, v únoru 2014 však návrh opět odmítl. V červenci a září 2014 však Úřad práce uspokojil mzdové nároky zaměstnance společnosti s tím, že firma je v platební neschopnosti.\n\n\n\n\n\nOd 1. ledna 2007 všechny linky PID, které provozovala firma Hotliner s. r. o., převzal dopravce Connex Praha s. r. o.\n, dnes ARRIVA PRAHA s.r.o.\n\nV Dopravním podniku hl. m. Prahy a. s. docházelo po léta k interním sporům, proč jeden odštěpný závod zadává provozování náhradní autobusové dopravy externímu dopravci, namísto aby je vykonával odštěpný závod DP-Autobusy téhož podniku. Odborové organizace DP a někdy i vedení odštěpného závodu Autobusy poukazovaly na to, že Hotliner poskytuje dopravu sice za nižší cenu, ale také v nižší kvalitě. Údajně měl také nižší nároky na objednatele, například nepožadoval mobilní záchody pro řidiče na dočasných konečných zastávkách.\n\n1. prosince 2005 převzala firma Hotliner po Dopravním podniku provozování několika dalších městských linek (222, 223, 251, 269, 562 a 564) a dostala licenci pro novou linku 240. O způsobu výběru dopravce pro tyto firmy orgány města veřejnost neinformovaly. Vedení Dopravního podniku hl. m. Prahy svým odborovým organizacím vysvětlilo, že jde o dohodu mezi oběma dopravci a objednatelem a že v rámci této dohody si již Dopravní podnik bude náhradní dopravu za tramvaje zajišťovat sám. V rozporu s touto informací v roce 2006 opět DP objednal u firmy Hotliner i náhradní autobusovou dopravu. Odborářský web DP-aréna v souvislosti s těmito skutečnostmi zveřejnil 10. listopadu 2005 tvrzení, že švagr vlastníka firmy Hotliner je starostou Horních Počernic, jichž se převzaté linky týkají, a bratr údajně pracuje na magistrátu. Neprůhledný způsob výběru dopravců podobným spekulacím nahrává.\n\nOd 1. července 2009 na speciální pražské městské lince AE (Airport Express), kterou provozuje Dopravní podnik hl. m. Prahy a. s., jezdí 5 autobusů SOR BN 12 společnosti Hotliner, které si Dopravní podnik hl. m. Prahy a. s. od firmy Hotliner k tomuto účelu pronajal. Jde o vozidla, která měl v minulosti Dopravní podnik hl. m. Prahy pronajaté od výrobce a poté, co je výrobci vrátil, je výrobce pronajal firmě Hotliner.\n\nOd roku 2012 již NAD neprovozuje.\n\nAutobusy nasazované zejména na linky náhradní dopravy bývaly starší městské autobusy Karosa z 80. let, velice často s původní automatickou převodovkou československé provenience, od jejíhož používání však bylo pro její složitost a poruchovost Dopravním podnikem upuštěno již krátce po uvedení prvních strojů do provozu. Vozy byly esteticky velice dobře, dá se říci až unikátně dochovány v původním stavu, jako když právě sjely z výroby (vč. bakelitových výstrah nade dveřmi a původních černých sedaček). Příznivci technické historie si tak přišli na své. Horší to ale bylo pro obyčejnou cestující veřejnost. V diskusích na webech dopravních fanoušků se tak občas objevovala pro firmu hanlivá přezdívka \"Šrotliner\". Vozy neměly akustický a elektronický informační systém pro cestující a často nebyly vpředu označeny názvem cílové zastávky, boční označení byla papírová a přípevněná neestetickým způsobem různými lepenkami, často nebyly vybaveny stanoveným počtem označovačů jízdenek. Vytýkán byl i laxnější přístup k dodržování jízdního řádu (Viz např. ). 7. 11. 2003 jeden autobus linky X-7 shořel při zatahování do garáže.\n\nNa meziměstské lince naopak dopravce dorovnával vysoký komfort služeb s konkurenční společností Student Agency. Nasazoval na linku autobusy Mercedes-Benz Tourismo a Travego. Z Prahy do Liberce nasadil počátkem období souboje tří dopravců cenu 70 (ČSAD Liberec jezdila za 78 Kč), od 7. února 2005 byla 1. třída za 60 Kč a ekonomická třída za 50 Kč (tou dobou ČSAD Liberec jezdila za 60 Kč a Student Agency za 50 Kč), o cestující rovněž pečovala stevardka a v případě zaplnění autobusu byl dopravce v Praze připraven obratem přistavit další vůz (za nižší jízdné, jako „ekonomická třída)“. V autobusech byl zdarma podáván čaj a káva, někdy i drobné zákusky, zdarma byly poskytovány noviny a pouštěna tlumená reprodukovaná hudba.\n\nOdborovými organizacemi Dopravního podniku hl. m. Prahy byl dopravce Hotliner podezírán z nedodržování bezpečnostních předpisů. Informace měly pocházet od řidičů DP, kteří měli u firmy Hotliner vedlejší pracovní poměr, protože u svého kmenového zaměstnavatele by z důvodu Zákoníku práce a bezpečnostních předpisů již více směn odpracovat nemohli. Podle nich u této firmy docházelo i k vykazování výkonů na jiné pracovníky, než kteří skutečně řídili, aby se obešly bezpečnostní předpisy. Údajně někteří řidiči řídili i 20 hodin denně nebo osm dní po sobě směny delší než 16 hodin. Například 10. 11. 2005 zveřejnil na webu DP-Aréna takový názor Jiří Peclinovský, 11. 11. 2005 tuto praxi potvrdil řidič firmy Hotliner, který se podepsal jako Jarda a který je s tímto stavem spokojen a protesty považuje za pouhou závist řidičů, kteří si nemohou tolik vydělat.\n\nFirma vlastnila kolem 60 autobusů, avšak v roce 2015 již žádný nevlastní. Pro provoz na linkách Pražské integrované dopravy měl Hotliner tyto typy autobusů:\n\n\nPřed volbami v roce 2006 se starala o garážování a údržbu volebních autobusů ČSSD (dvoupatrové vozy Routemaster a nízkopodlažní autobus Mercedes-Benz Citaro).\n\n"}
{"id": "89680", "url": "https://cs.wikipedia.org/wiki?curid=89680", "title": "Slunéčko sedmitečné", "text": "Slunéčko sedmitečné\n\nSlunéčko sedmitečné (\"Coccinella septempunctata\"), lidově nazývaná též beruška, berunka nebo sluníčko je nejběžnějším slunéčkem v Evropě a vedle mandelinky bramborové jeden z nejznámějších brouků. Podle latinského názvu se slunéčko sedmitečné označuje v Severní Americe jako C-7.\n\nSlunéčko sedmitečné je asi 10-11 mm dlouhé, tvar těla je téměř polokulovitý, jen mírně protáhlý dopředu. Má červeně zbarvené krovky se třemi černými tečkami na každé straně a jednou tečkou společnou pro obě krovky. Z jeho zbarvení je odvozeno jeho pojmenování, české i latinské (z latiny \"septem\" = sedm a \"punctum\" = tečka). Larva je šedočerná, někdy i s nádechem hnědé nebo modré, s četnými černými a méně četnými žlutooranžovými, oranžovými nebo červenooranžovými skvrnami.\n\nSamička na jaře volně naklade vajíčka do štěrbin nebo na spodní strany listů. Larvy se vylíhnou zhruba po týdnu a zakuklí se v závislosti na teplotě tak 30-60 dnů (čím tepleji, tím je vývoj rychlejší). Vykrmené larvy se zakuklí a po týdnu či dvou se ze závěsu na rostlinách vylíhne zbrusu nové slunéčko sedmitečné – je jasně červené, zatímco starší jedinci, kteří již přezimovali, jsou tmavší, až do hněda. Mladá slunéčka přezimují, teprve druhým rokem se rozmnoží a ještě v létě jejich život končí.\n\nSlunéčko sedmitečné je velmi rozšířeným druhem žijícím téměř všude, kde se vyskytují mšice a červci, jimiž se živí jak larvy, tak dospělí jedinci. Je považována za užitečný druh efektivně likvidující výše zmíněné škůdce (jedna larva zkonzumuje během svého vývoje až přes 600 mšic) a jakožto taková byla úmyslně zavlečena do Severní Ameriky, v níž se teď běžně vyskytuje.\n\nDospělec se v nebezpečí stává zdánlivě mrtvým a bezvládně padá na zem (tzv. katalepsie). Je-li s ním manipulováno, vylučuje oranžovou šťávu obsaženou v hemolymfě obsahující alkaloidy (například coccinellin), díky čemuž je pro řadu potenciálních predátorů (zejména ptáků) nechutná a jedovatá. Podobně jedovaté jsou i larvy a kukly. Z tohoto důvodu mají slunéčka jen omezené množství potenciálních nepřátel.\n\n"}
{"id": "89684", "url": "https://cs.wikipedia.org/wiki?curid=89684", "title": "Svatý Jiří (okres Ústí nad Orlicí)", "text": "Svatý Jiří (okres Ústí nad Orlicí)\n\nSvatý Jiří () je obec ležící v okrese Ústí nad Orlicí v Pardubickém kraji. Leží zhruba 9 km na západ od okresního města Ústí nad Orlicí, 4,5 km jihovýchodně od Chocně a asi 3,5 km jižně od města Brandýs nad Orlicí. Tato obec, ve které žije obyvatel, má katastrální výměru 437 ha. Obcí prochází pouze jedna silnice druhé třídy č. 315 a jižně od obce leží její součást - Sítiny a severozápadně další část obce - Loučky.\n\nPrvní písemná zmínka o obci pochází z roku 1199.\n\n\n\n"}
{"id": "89690", "url": "https://cs.wikipedia.org/wiki?curid=89690", "title": "Leibnizovo pravidlo", "text": "Leibnizovo pravidlo\n\nLeibnizovo pravidlo je v matematice předpis, které udává, jak se důležitá třída operátorů chová vůči součinu. \n\nOznačíme-li formula_1 obecný operátor, pak splňuje-li Leibnizovo pravidlo, platí\n\nToto pravidlo splňují např. derivace, tedy platí\n\ncož mj. spolu s faktem, že násobení je komutativní, dává vzorec pro \"n\"-tou derivaci součinu.\n\nkde formula_5 jsou kombinační čísla.\n"}
{"id": "89691", "url": "https://cs.wikipedia.org/wiki?curid=89691", "title": "Vedlejší efekty", "text": "Vedlejší efekty\n\nVedlejší efekty byl diskusní pořad vysílaný od roku 2006 do roku 2009 na zpravodajském kanálu České televize ČT24. Diskutovaly se v něm vždy dvě obecná aktuální témata a do diskuse mohli zapojit i televizní diváci pomocí telefonu, SMS i e-mailu.\n\n\n"}
{"id": "89697", "url": "https://cs.wikipedia.org/wiki?curid=89697", "title": "Křivkový integrál", "text": "Křivkový integrál\n\nV matematice je křivkový integrál integrál skalárního nebo vektorového pole počítaný podél křivky. Je mnoho druhů křivkových integrálů, mezi nejdůležitější patří integrály prvního a druhého druhu a integrály v komplexní proměnné.\n\nMějme orientovanou křivku formula_1, která je definována rovnicemi formula_2 pro formula_3. Na této křivce \"k\" nechť je definována funkce formula_4.\n\nKřivku \"k\" rozdělíme na formula_5 oblouků formula_6 v bodech formula_7 s parametry formula_8. Na každém oblouku formula_9 zvolíme bod formula_10 o souřadnicích formula_11 a sestrojíme součty\nkde <math>l_i = s_i-s_{i-1} = \\int_{t_{i-1}}^{t_i} \\sqrt\n"}
{"id": "89701", "url": "https://cs.wikipedia.org/wiki?curid=89701", "title": "Záchytka", "text": "Záchytka\n\nProtialkoholní záchytná stanice, zkratkou PZS, slangově záchytka či alkoholka je zdravotnické zařízení sloužící k nedobrovolnému přenocování opilých lidí, kteří pro svou opilost bezprostředně ohrožují sebe nebo jiné osoby, veřejný pořádek nebo majetek, nebo jsou ve stavu budícím veřejné pohoršení.\n\nPrvní záchytka byla podle historiků otevřena v ruském městě Tula v roce 1902 a v následujících letech záchytky vznikaly i v dalších ruských městech. \n\nPrvní československá záchytka byla otevřena v Praze u Apolináře 15. května 1951. Prvním jejím klientem se stal 18. května 1951 ruský námořní inženýr. Zakladatelem první záchytky byl český bojovník proti alkoholismu Jaroslav Skála. Jelikož se záchytka ve svém tříměsíčním zkušebním provozu osvědčila, začala se postupně podobná zařízení šířit nejen po celé republice, ale i v zahraničí (např. záchytka v americkém St. Louis má zmínku o první pražské záchytce i ve své zakládací listině).\n\nZa prvních 30 let své existence ošetřila pražská záchytka 180 000 lidí, v celé republice jich byl do roku 1981 ošetřen milion, od r. 1989 do 2014 cca půl milionu. Touto dobou už v Československu fungovalo 63 záchytek.\n\nK 1. lednu 2006 bylo v České republice podle údajů Ministerstva zdravotnictví v provozu 16 záchytek, přičemž nejvíce jich je v Moravskoslezském kraji, rovných pět. Provozovatelem protialkoholních záchytných stanic jsou ze zákona kraje.\n\nČinnost PZS upravuje Zákon č. 373/2011 Sb., o specifických zdravotních službách, HLAVA VII - PROTIALKOHOLNÍ A PROTITOXIKOMANICKÁ ZÁCHYTNÁ SLUŽBA (§ 89a - § 89e):\n§ 89a\n\n(1) Protialkoholní a protitoxikomanická záchytná služba (dále jen „záchytná služba“) je zdravotní službou poskytovanou osobě, která pod vlivem alkoholu nebo jiné návykové látky nekontroluje své chování a tím bezprostředně ohrožuje sebe nebo jinou osobu, majetek nebo veřejný pořádek.\n\n(2) Záchytná služba se poskytuje v protialkoholní a protitoxikomanické záchytné stanici (dále jen „záchytná stanice“). Záchytná stanice je zdravotnické zařízení.\n\n(3) Záchytná služba zahrnuje vyšetření osoby za účelem zjištění, zda její umístění do záchytné stanice není vyloučeno z důvodů uvedených v § 89b odst. 2 písm. a), a pobyt v záchytné stanici, včetně nezbytné péče směřující k zabránění ohrožení zdraví bezprostředně souvisejícího s akutní intoxikací.\n\n(4) Záchytnou službu zajišťuje na svém území kraj v samostatné působnosti.\n\n§ 89b\n\n(1) Osoba, která pod vlivem alkoholu nebo jiné návykové látky nekontroluje své chování a tím bezprostředně ohrožuje sebe nebo jinou osobu, majetek nebo veřejný pořádek a tuto hrozbu nelze odvrátit jinak, je povinna se podrobit vyšetření a pobytu v záchytné stanici, včetně nezbytné péče směřující k zabránění ohrožení zdraví bezprostředně souvisejícího s akutní intoxikací, po dobu nezbytně nutnou, avšak kratší než 24 hodin.\n\n(2) Do záchytné stanice nelze umístit osobu\n\na) ohroženou na životě selháním základních životních funkcí, v bezvědomí, s neošetřeným zraněním, s masivním krvácením nebo osobu jevící známky onemocnění bezprostředně vyžadující péči, kterou nelze poskytnout v záchytné stanici, nebo\n\nb) mladší 15 let.\n\n(3) Osobu lze umístit do záchytné stanice pouze se souhlasem lékaře určeného poskytovatelem záchytné služby a za splnění podmínek podle odstavců 1 a 2.\n\n(4) Pokud osoba, které je poskytována záchytná služba, bezprostředně ohrožuje sebe nebo jinou osobu nebo poškozuje majetek poskytovatele záchytné služby a poskytovatel záchytné služby tomu nemůže zabránit vlastními silami, může tento poskytovatel požádat o nezbytnou součinnost Policii České republiky, Vojenskou policii, jde-li o osobu vyzvanou k orientačnímu vyšetření nebo odbornému lékařskému vyšetření podle zákona o ochraně zdraví před škodlivými účinky návykových látek) vojenským policistou, obecní policii a v případě osob ve výkonu vazby, zabezpečovací detence nebo trestu odnětí svobody Vězeňskou službu.\n\n(5) Osobě umístěné v záchytné stanici poskytovatel záchytné služby doporučí odbornou péči.\n\n§ 89c\n\n(1) Dopravu osoby do záchytné stanice zajistí ten, kdo tuto osobu vyzval k orientačnímu vyšetření nebo odbornému lékařskému vyšetření podle zákona o ochraně zdraví před škodlivými účinky návykových látek.\n\n(2) Pokud osoba, která je do záchytné stanice dopravována při poskytnutí zdravotnické záchranné služby nebo zdravotnické dopravní služby, bezprostředně ohrožuje sebe nebo jinou osobu nebo poškozuje majetek poskytovatele zdravotnické záchranné služby nebo poskytovatele zdravotnické dopravní služby a poskytovatel zdravotnické záchranné služby nebo poskytovatel zdravotnické dopravní služby nemůže tomu zabránit vlastními silami, může tento poskytovatel požádat o nezbytnou součinnost Policii České republiky, Vojenskou policii, jde-li o osobu vyzvanou k orientačnímu vyšetření nebo odbornému lékařskému vyšetření podle zákona o ochraně zdraví před škodlivými účinky návykových látek vojenským policistou, obecní policii a v případě osob ve výkonu vazby, zabezpečovací detence nebo trestu odnětí svobody Vězeňskou službu.\n\n§ 89d\n\n(1) Vyšetření a pobyt osoby v záchytné stanici oznamuje poskytovatel záchytné služby jejímu registrujícímu poskytovateli, je-li mu tento poskytovatel znám.\n\n(2) Vyšetření a pobyt nezletilé osoby v záchytné stanici oznamuje poskytovatel záchytné služby též\n\na) jejímu zákonnému zástupci, popřípadě jiné osobě odpovědné za její výchovu, a\n\nb) orgánu sociálně-právní ochrany dětí.\n\n(3) Jde-li o osobu s omezenou svéprávností, oznamuje se její vyšetření a pobyt v záchytné stanici též jejímu opatrovníkovi.\n\n§ 89e\n\n(1) Prokáže-li se přítomnost alkoholu nebo jiné návykové látky, hradí poskytovateli záchytné služby náklady na poskytnutou záchytnou službu osoba, které byla záchytná služba poskytnuta; tato osoba hradí i náklady na dopravu do záchytné stanice tomu, komu tyto náklady vznikly. Pokud byla záchytná služba poskytnuta nezletilé osobě, která není plně svéprávná, hradí náklady její zákonný zástupce.\n\n(2) Neprokáže-li se přítomnost alkoholu nebo jiné návykové látky, hradí poskytovateli záchytné služby náklady na poskytnutou záchytnou službu Policie České republiky, Vojenská policie, obecní policie, Vězeňská služba, zaměstnavatel, kontrolní orgán nebo poskytovatel zdravotních služeb, v rámci jejichž působnosti byla učiněna výzva k orientačnímu vyšetření nebo odbornému lékařskému vyšetření podle zákona o ochraně zdraví před návykovými látkami. Kdo hradí náklady, nese též náklady na dopravu do záchytné stanice.\n\n(3) Pokud je v souvislosti s poskytnutím záchytné služby nezbytné s osobou, které je záchytná služba poskytována, komunikovat způsobem založeným na tlumočení druhou osobou a prokáže-li se přítomnost alkoholu nebo jiné návykové látky, hradí náklady na tlumočení osoba, které byla záchytná služba poskytnuta. Pokud byla záchytná služba poskytnuta nezletilé osobě, která není plně svéprávná, hradí náklady na tlumočení její zákonný zástupce. Neprokáže-li se přítomnost alkoholu nebo jiné návykové látky, hradí náklady na tlumočení ten, kdo nese náklady podle odstavce 2.\n\n) § 21 zákona č. 65/2017 Sb., o ochraně zdraví před škodlivými účinky návykových látek.“.\n\nDosavadní hlavy VII a VIII se označují jako hlavy VIII a IX.\n\n2. Za § 92 se vkládá nový § 92a, který zní:\n\n„§ 92a\n\n(1) Fyzická osoba se dopustí přestupku tím, že v rozporu s § 89b odst. 1 se nepodrobí vyšetření, pobytu nebo nezbytné péči v záchytné stanici.\n\n(2) Za přestupek podle odstavce 1 lze uložit pokutu do 10000 Kč.\n\n(3) Přestupek podle odstavce 1 projednává obec v přenesené působnosti. V blokovém řízení může přestupek projednat též orgán Policie České republiky nebo obecní policie.\n\n(4) Pokutu vybírá orgán, který ji uložil. Příjem z pokut je příjmem rozpočtu, ze kterého je hrazena činnost orgánu, který pokutu uložil.“.\n\n§ 62\n\n(1) Protialkoholní a protitoxikomanická záchytná stanice zřízená podle zákona č. 379/2005 Sb., ve znění účinném přede dnem nabytí účinnosti tohoto zákona, se považuje za protialkoholní a protitoxikomanickou záchytnou stanici podle zákona č. 373/2011 Sb., ve znění účinném ode dne nabytí účinnosti tohoto zákona.\n\n(2) Doprava do protialkoholní a protitoxikomanické záchytné stanice a ošetření a pobyt v protialkoholní a protitoxikomanické záchytné stanici podle zákona č. 379/2005 Sb., ve znění účinném přede dnem nabytí účinnosti tohoto zákona, se uhradí podle zákona č. 379/2005 Sb., ve znění účinném přede dnem nabytí účinnosti tohoto zákona.\n\nPZS zajistí svým klientům bezpečné vystřízlivění pod dozorem lékaře. Tato služba není hrazena ze systému veřejného pojištění (kromě zdravotních výkonů) a klienti si platí pobyt ze svého. Ceny za noc na PZS se výrazně liší podle toho, jak a kde si zřizovatel nasmlouval tuto službu (např. na PZS Opava provozované Záchrannou službou Moravskoslezského kraje noc přijde cca na 600 Kč, zatímco na PZS Kroměříž v režii Kroměřížské nemocnice zaplatil klient v roce 2008 za noc 12700 Kč, od roku 2015 již 850 Kč a nejdražší tedy je PZS na Městské poliklinice Plzeň za 4300 Kč ).\n\nVelmi často také slouží PZS jako odběrové místo vzorků krve a moče pro účely dalšího toxikologického vyšetření. Policisty jsou za tímto účelem přiváženi řidiči a lidé podezřelí z trestné činnosti pod vlivem alkoholu či jiné psychoaktivní látky. Tito klienti jsou vyšetřeni lékařem, výsledek je zaznamenán do protokolu o lékařském vyšetření při ovlivnění alkoholem. Vlastní odběr krve či dechovou zkoušku může zachycená osoba odmítnout.\n\n\n"}
{"id": "89705", "url": "https://cs.wikipedia.org/wiki?curid=89705", "title": "Severní Mariany", "text": "Severní Mariany\n\nSeverní Mariany ( , chamorro: \"Sankattan Siha Na Islas Mariånas\", karolínština: \"Commonwealth Téél Falúw kka Efáng llól Marianas\") jsou nezačleněným územím a Společenstvím Spojených států tvořeným patnácti ostrovy v souostroví Mariany ležící v západní části Tichého oceánu. Nejjižnějším ostrovem v souostroví Mariany je ostrov Guam, který je sám o sobě dalším ostrovním územím USA.\n\nMinisterstvo vnitra Spojených států amerických uvádí, že rozloha ostrovů dosahuje 475,26 km². V roce 2010 bydlelo na ostrovech 53 883 obyvatel. Většina obyvatel žije na ostrovech Saipan, Tinian a Rota. Ostrov Pagan byl naopak evakuován kvůli vulkanické erupci.\nAdministrativním centrem je vesnice Capitol Hill na severozápadě Saipanu. Jako hlavní město někdy je uváděn celý ostrov Saipan.\n\nPrvní lidé začali Severní Mariány osídlovat mezi 4. a 2. stoletím př. n. l. Po setkání se Španěly se domorodcům začalo říkat Čamorové.\nPrvním Evropanem, který spatřil ostrovy, byl Fernão de Magalhães na své cestě kolem světa 6. března 1521.\nV roce 1667 Španělsko prohlásilo souostroví za svou kolonii (spolu s Filipínami a Karolínami), která se jmenovala Španělská Východní Indie. Název dostaly ostrovy podle španělské královny Marie Anny Habsburské.\n\nBěhem 19. století byla demografie souostroví výrazně proměněna imigrací austronésanů ze souostroví Karolíny především ostrovů Chuuk a Yap.\n\nŠpanělská nadvláda trvala až do Španělsko-americké války (1898). Po porážce Španělska anektovaly USA ostrov Guam, Severní Mariany byly prodány Německu, které je začlenilo do své kolonie Německá Nová Guinea. Po 1. světové válce přešla správa Severních Marian pod správu Japonska, po 2. světové válce pod Poručenské území Tichomořské ostrovy.\n\nSeverní Mariány jsou spolu s ostrovem Guam součástí souostroví Mariany. Jižní ostrovy jsou tvořeny vápencovými terasami lemovanými korálovým útesy. Severní ostrovy jsou vulkanické s aktivními sopkami na včetně Anatahanu, Agriganu a Paganu. Sopka Agrigan dosahuje 965 m a je tak nejvyšší horou souostroví.\n\nOstrovy jsou seřazeny od severu k jihu. Počet obyvatel je ze sčítání z roku 2010. V minulosti byly dnes neobývané ostrovy (Agrihan, Pagan a Anatahan) opuštěny z důvodu erupce vulkánů.\nSeverní Mariany mají přímořské tropické klima ovlivňované sezónními severovýchodními pasáty s malými teplotními výkyvy v průběhu roku. Období sucha trvá od prosince do června. Období dešťů trvá od července do listopadu a může zahrnovat tajfuny.\n\n"}
{"id": "89706", "url": "https://cs.wikipedia.org/wiki?curid=89706", "title": "Nekovy", "text": "Nekovy\n\nNekovy tvoří společně s kovy a polokovy tři hlavní skupiny chemických prvků. Rozdělení je prováděno s ohledem na vazebné a ionizační vlastnosti prvků. Nekovy mají vysokou elektronegativitu, tzn. že jejich valenční elektrony jsou pevně poutány k atomu.\n\nNekovy jsou prvky v blízkosti horní pravé strany periodické tabulky, kromě vodíku jsou umístěny v p-bloku. Nekovy je termín používaný v chemii při klasifikaci chemických prvků. Na základě svých obecných fyzikálních a chemických vlastností, se můžou všechny prvky v periodické tabulce nazývat, buď kovové nebo nekovové.\n\nMezi nekovy patří halogeny, vzácné plyny a také tyto prvky:\n\nVšechny nekovy, kromě vodíku, se nacházejí v pravém horním rohu periodické tabulky prvků. Na rozdíl od kovů, jsou nekovy izolanty nebo polovodiče. Tyto prvky často tvoří iontovou vazbu s elektropozitivními prvky nebo kovalentní vazbu s ostatními prvky. Oxidy nekovů jsou kyselinotvorné.\n\nZnáme pouze 17 nekovů, zatímco kovů je známo více než osmdesát. Ale koncentrace nekovů na Zemi je podstatně vyšší než koncentrace kovů. Organismy jsou tvořeny převážně nekovy.\n\nNení známa žádná přesná definice pro termín \"nekovový\" - ta pouze zahrnuje obecné spektrum chování.\n\n\nPouze sedmnáct prvků v periodické tabulce je obecně považováno za nekovy, ve srovnání s více než osmdesáti kovy. Nekovy tvoří většinu zemské kůry, atmosféry a oceánů na Zemi. Většina tkání živých organismů je složena téměř výhradně z nekovů.\n\n"}
{"id": "89712", "url": "https://cs.wikipedia.org/wiki?curid=89712", "title": "1 (číslo)", "text": "1 (číslo)\n\nJednička (, 1) je první kladné přirozené číslo. Následuje po číslu nula a předchází číslu dva. Pořadové číslo je \"první\". Římská číslice pro toto číslo je I. Tutéž číselnou hodnotu má i hebrejské písmeno alef.\n\nSymbol 1 se používá jako číslice v poziční číselné soustavě. Pokud se použije symbol 1 samostatně, znamená to obvykle interpretaci čísla jedna. Ve dvojkové soustavě je jednička nejvyšší číslice. V leetspeaku znamená \"i\" , někdy též \"l\".\n\nSymbol se v matematice v některých případech používá (často typograficky odlišený – např. tučným či zdvojeným písmem) i pro jiné matematické objekty, vystupující jako neutrální prvek v operacích násobení a jejich zobecnění či obdobách (např. jednotková matice, jednotkový vektor, jednotkový spinor, jednotkový kvaternion, identické zobrazení apod.).\n\nSlova, která mají vztah k číslu jedna, často začínají řeckou předponou „mono“:\n\nSlova, která mají označovat jednotlivost, jedinečnost, jsou často odvozena od latinského \"singularis\" nebo \"solus\":\nSlova označující přednost, prvořadost, jsou pak odvozena od latinského \"primus\" (\"první\"):\n\nSlova, která označují jednotu, jsou dále často odvozena od latinského „unus“:\n\nSlova se stejným obsahem:\n\nV řadě jazyků funguje výraz označující počet „jedna“ také jako gramatický neurčitý člen: německé \"ein\", maďarské \"egy\", francouzské \"un\". V češtině může slovo \"jeden\" znamenat také „někdo“ (např. ve větě \"Jeden by si myslel, že...\"). V angličtině může mít výraz \"one\" význam určitého i neurčitého zájmene.\n\n\nČíslo jedna\n\n1 je atomové číslo vodíku.\n\nŘímská číslice I značí v mnoha zemích silnici I. třídy (např. I/14 v Česku).\nV mnoha zemích, např. Česko, Slovensko, či Srbsko značí spolu s písmenným označením (např. D1, A1, apod.) hlavní páteřní silnici napříč danou zemí.\nV řidičské terminologii je \"jednička\" označením prvního rychlostního stupně.\n\n\n"}
{"id": "89719", "url": "https://cs.wikipedia.org/wiki?curid=89719", "title": "Max Cavalera", "text": "Max Cavalera\n\nMax Cavalera, celým jménem Massimiliano Antonio Cavalera, (* 4. srpna 1969 Belo Horizonte, Brazílie) je americký muzikant brazilského původu.\n\nDětství prožil v brazilském městě Belo Horizonte. Po smrti svého otce musel pracovat, aby uživil svojí matku a mladšího bratra. Po návštěvě prvního rockového koncertu se Max a jeho bratr Igor rozhodli založit kapelu. Max se začal učit na kytaru a jeho bratr na bicí. \n\nKdyž bylo Maxovi 14 a Igorovi 13 let, založili spolu skupinu Sepultura. V roce 1985 vyšlo jejich první EP \"Bestival Devastation\" a v roce 1986 první album \"Morbid Visions\". Se Sepulturou hrál až do roku 1996. Po vydání alba \"Roots\" a smrti svého nevlastního syna z kapely odešel. \n\nChvíli se věnoval svému projektu Nailbomb a brzy založil skupinu Soulfly. V obou kapelách hrál na kytaru a zpíval. V polovině roku 2008 vydal se Soulfly již šesté album s názvem \"Conquer\". Max Cavalera se v průběhu roku 2007 opět po desetileté pauze spojil se svým bratrem Igorem a z jejich usmíření vznikl projekt Cavalera Conspiracy, kde se vrací společně s Marcem Rizzem a Joem Duplantierem k thrash metalovým kořenům Sepultury.\n\nNa začátku 90. let se přestěhoval do Phoenixu v Arizoně za svojí manželkou Glorií a nyní je občanem USA.\n\n\n\n\n"}
{"id": "89720", "url": "https://cs.wikipedia.org/wiki?curid=89720", "title": "2 (číslo)", "text": "2 (číslo)\n\nDvojka je spolu s číslem jedna velmi důležité číslo, které stálo na počátku všech početních pokusů lidstva. Je to nejmenší a jediné sudé prvočíslo. Římská číslice dva je II. Tutéž číselnou hodnotu má i hebrejské písmeno bet.\n\nDvě věci, které k sobě patří, tvoří pár.\n\nV češtině i mnoha jiných jazycích existuje pro pár zvláštní gramatická forma – dvojné číslo.\n\nZ latinského výrazu pro dva „duo“ se v češtině používá řada slov, např. duo, duet, duel, dualismus, duální systém apod.\n\nV češtině existuje pozůstatek dvojného čísla – např. \"na nohou\", \"na rukou\", \"na kolenou\". Používá se rovněž latinská předpona pro dva „bi-“ např. bimetal, binární, bisexualita, nebo řecká předpona „di-“ dichotomie, dioda, a některé starší formy „samodruhá“.\n\nVe škole je dvojka známka, která označuje „chvalitebný“ prospěch.\n\n2 je atomové číslo helia.\n\n\n\n"}
{"id": "89721", "url": "https://cs.wikipedia.org/wiki?curid=89721", "title": "Mramor", "text": "Mramor\n\nMramory (krystalické vápence) jsou přeměněné karbonátové horniny, které vznikly rekrystalizací původních vápenců nebo méně často dolomitů (krystalické dolomity). K přeměně (metamorfóze) dochází za vysoké teploty a tlaku. Mramory bývají hruběji zrnité než jemnozrnné vápence. Jsou většinou bílé, ale díky různým příměsím mohou nabývat nejrůznějších barev.\n\nV technické praxi se jako mramory označují jakékoliv dobře opracovatelné a leštitelné karbonátové horniny (tj. metamorfované i nemetamorfované).\n\nKalcitické mramory (krystalické vápence) obsahují více než 95 % kalcitu. Dolomitické mramory (krystalické dolomity) obsahují převážně dolomit. Kromě něj mohou obsahovat až 10 % kalcitu. Dále mohou mramory obsahovat různé přimíšeniny. Mezi nejběžnější patří jílová hmota, grafit, limonit nebo hematit a serpentinit (vzhledově atraktivní zelené mramory).\n\nMramory tvoří polohy a čočky ve formacích krystalických břidlic, zejména fylitů, svorů a pararul. Jejich tělesa nejčastěji nabývají rozměrů několika centimetrů až stovek metrů. V České republice se vyskytují například v okolí Českého Krumlova, Chýnova (dolomitický mramor), v Jeseníkách či v okolí Frýdlantu.\nRelativní permitivita ε bílého mramoru je 9,3.\nRelativní permitivita ε šedého mramoru je 11,6.\nRelativní permitivita ε modrého mramoru je 9,4.\n\nVápence Barrandienu těžené jako mramory pro sochařské a architektonické užití:\n\nBílý mramor, jako je kararský, byl velmi ceněným materiálem pro sochaře již od starověku. Dobře se opracovává (stupeň tvrdosti 3), je relativně izotropní, homogenní a odolný proti otřesům při opracovávání. Lom světla v kalcitových krystalech způsobuje „voskový“ vzhled povrchu a sochám dává dojem živého těla.\nPro starověké civilizace byl mramor oblíbeným stavebním materiálem, protože se dal opracovat bronzovými nástroji. Z těchto dob se nám dochovalo mnoho příkladů stavitelské vyspělosti jejich tvůrců. Jako materiál na stavby slouží mramor do současnosti. Díky své rozmanité struktuře a barevnosti se používá k dekorativním účelům. Z důvodu vysoké ceny originálu je často napodobován (imitace). Na podlahy není příliš vhodný, protože je málo odolný proti otěru.\n\nNařezaný na kostky se mramor používá při dláždění chodníků, kdy se z různobarevných druhů složí mozaika. Jemný mramorový prach se používá jako brusivo v brusných pastách (i v zubních), plnidlo při výrobě lesklého papíru (tzv. křídový papír), na výrobu „umělého mramoru“, přidává se do barev, plastických hmot. \n\nMramor se, jako oblíbený materiál řeckých a římských sochařů a stavitelů, stal symbolem pro tradiční a vytříbený vkus. Sněhově bílý mramor je symbolem čistoty a také nesmrtelnosti.\n\n"}
{"id": "89723", "url": "https://cs.wikipedia.org/wiki?curid=89723", "title": "II", "text": "II\n\nSpojení písmen I a I může mít různé významy:\n\n"}
{"id": "89728", "url": "https://cs.wikipedia.org/wiki?curid=89728", "title": "Brandýs nad Orlicí", "text": "Brandýs nad Orlicí\n\nBrandýs nad Orlicí (německy \"Brandeis an der Adler\") je město v okrese Ústí nad Orlicí v Pardubickém kraji. Rozkládá na obou březích řeky Tiché Orlice na spojnici okresního města Ústí nad Orlicí, vzdáleného 11 km východním směrem, a Chocně, ležící 5 km západně od Brandýsa. Má obyvatel a rozlohu 434 ha. Městem prochází železniční tah Pardubice - Česká Třebová. Historické jádro města je od roku 1995 městskou památkovou zónou.\n\nO nejstarších dějinách Brandýsa se dochovalo jen velmi málo zpráv. V roce 1227 se zmiňuje Loukoť, a to jako „jako majetek Kojaty Hrabišice, který ho odkázal svému sluhovi (družiníkovi) Oslovi“. Po založení hradu tato část města, jejíž existenci připomíná místní název, splynula s nově vzniklou osadou. Prvním dokladem, který se nepochybně vztahuje k Brandýsu nad Orlicí, je teprve zpráva o Sezemovi \"de Brandis\", který byl ručitelem za dluhy Vítka ze Švábenic, usazeného na nepříliš vzdálených Českých Heřmanicích. Na počátku 14. století vlastnil zboží patřící k hradu Brandýsu Oldřich \"de Brandeiz\", kterého připomíná v roce 1308 Zbraslavská kronika jako škůdce lanšperského klášterního panství. Ve druhé polovině 14. století patřil Brandýs rodu pánů z Boskovic a v jejich majetku se udržel do 1. čtvrtiny 15. století, načež krátce přešel do držení Smila ze Šternberka, který se zde připomíná mezi lety 1429‒1431. Okolo roku 1450 se stal Brandýs nad Orlicí majetkek panského rodu Kostků z Postupic, který držel i nedalekou Litomyšl. S rodem pánů z Postupic je spojeno i první známé privilegium pro Brandýs. Jan z Postupic se jím dne 26. června 1483 vzdal na celém panství ve prospěch svých poddaných odúmrtního práva a stanovil, že při robotách ke dvoru Kaliště mají být při žnutí a klizení obilí poddaní opatřeni jídlem a pitím z hradu a potažní zvířata obrokem. Daroval též měšťanům řeku Tichou Orlici od Kamenného mlýna až do pustého mlýniště pod Pernou\n\nPředbělohorské období lze v jistém smyslu považovat za zlatý věk Brandýsa. Vedle hospodářského rozvoje lokality je zde také spojeno také s existencí jednoho z nejstarších sborů jednoty bratrské a s působením řady významných osobností té doby. V roce 1503 obdržel Brandýs od českého krále Vladislava Jagellonského znak pro městečko: dvoje zlaté hrábě položené na kříž v modrém poli (užívali jej sami Kostkové), měšťané mohli též pečetit zeleným voskem. Brzy poté panství a město přešlo téměř na čtyři desetiletí do vlastnictví rodu pánů z Pernštejna. Jan Kostka jej totiž za 14000 kop grošů českých prodal Vilémovi z Pernštejna, který oddělil nejvzdálenější osady a připojil je ke svému potštejnskému panství, hrad nad městečkem nechal v roce 1507 pobořit, aby nemohl být obýván. Vilémův syn Jan však v roce 1544 prodal větší část panství i město Brandýs Bohušovi Kostkovi z Postupic.\nUrčitým zásahem do dějin města bylo potlačení stavovské revolty v roce 1547 a následné potrestání jejích původců. Jedním z čelných představitelů odboje byl právě Bohuše Kostka z Postupic, jemuž král odebral zástavní panství Litomyšl a držení Brandýsa mu změnil na manství. Za aktivní účast na povstání na Kostku navíc uvalil domácí vězení, Bohuše bez zvláštního králova povolení nesměl opustit městečko Brandýs. V něm si Bohuše, v jihozápadní části dnešního náměstí, vystavěl nové panské obydlí, neboť hrad Brandýs již nesplňoval dobové nároky na bydlení. Protože Bohuše zemřel bez dědiců, spadlo panství na krále, který v roce 1558 prodal Bohušově druhé manželce Libuši z Lomnice městečko Brandýs a panství za 7000 kop gr. č. do dědičného držení. Ta jej však již následujícího roku odkázala v rámci posledního pořízení svému synovi z prvního manželství, Janovi st. ze Žerotína. Janově první manželce, Martě z Boskovic, se v Brandýse v novém panském domě narodil v roce 1564 budoucí významný stavovský politik Karel starší ze Žerotína.\nV osmdesátých letech 16. století bydlel Karel st. ze Žerotína v Brandýse se svými dvěma bratry a se sestrami, z nichž Bohunka zde v roce 1590 zemřela a byla pohřbena v novém kostelíku na Loukoti, který nechal vystavět Jan st. ze Žerotína pro svoji zemřelou matku Libuši z Lomnice. Když došlo v roce 1597 k majetkovému vyrovnání synů Jana st. ze Žerotína, obdržel Karel panství Rosice a Přerov a Brandýs připadl jeho mladšímu bratru Janu Divišovi, který zemřel v roce 1616 a panství odkázal své manželce Anně. Vdova však bezporostředně poté učinila s Karlem st. ze Žerotína smlouvu a Brandýs mu vložila do zemských desk. Nový majitel udělil v roce 1617 brandýským měšťanům četné výsady, ale již o dvě léta později čeští stavové Karlovi Brandýs za jeho pasivní postoj vůči stavovskému povstání zabavili a panství uvedli pod nucenou správu. Karel jej však již v roce 1620 získal zpět a učinil z města útočiště pronásledovaných kněží jednoty bratrské, mezi nimiž byl i Jan Amos Komenský, který se zde v roce 1624 oženil s Dorotou Cyrillovou (sňatek zaznamenávají brandýské městské knihy). Bratrští kněží se v Brandýse pod Karlovou ochranou skrývali až do konečného odchodu do polského exilu v letech 1627 a 1628, avšak ještě dlouho poté, prakticky až do smrti Karla st. ze Žerotína, zůstával majetek zdejšího bratrského sboru významněji nedotčen.\n\nPo smrti Karla st. ze Žerotína vlastnila Brandýs krátký čas vdova Kateřina z Valdštejna a mezi lety 1637–1652 pak Marie Zárubová z Hustířan, která se musela vypořádat s dědickými nároky Bruntálských z Vrbna. Marie panství prodala Janu Bedřichovi z Trautmansdorfu, který současně držel i Litomyšl. V době vlády tohoto rodu bylo panství podrobeno rekatolizaci, přičemž reformační minulost lokality téměř upadla v zapomnění. Brandýs také přestal být rezidenčním místem majitele panství a část vrchnostenských staveb z tohoto důvodu zchátrala.\n\nRodu Trautmansdorfů patřilo brandýské panství po celé 18. století. Po Janu Bedřichovi (respektive krátké poručnické správě) jej držel František Bedřich z Trautmansdorfu (1699–1723), Marie Terezie z Trautmansdorfu (1723–1766), František Norbert z Trautmansdorfu (1766–1783), který v Brandýse začal stavět nový zámek, jehož jádro se dochovalo do současnosti, a Ferdinand z Trautmansdorfu (1783–1806). V květnu 1721 nalezl obecní pasák vchod do žerotínské hrobky na Loukoti a došlo ke sporu o zde spočívající ostatky a rakve, který se táhl celých 26 let. Církevní vrchnost si činila nárok na rakve, ale nebožtíkům odmítla dopřát nový pohřeb, protože se nepodařilo prokázat, že pohřbení byli katolíci. Hrobka byla během této doby několikrát vykradena a ostatky zneuctěny pátráním po klenotech. V květnu 1747 byly ostatky uloženy do dubové truhly, ponechané v hrobce. Na začátku 19. století po opětovném rozptýlení kostí po hrobce, jež byla neustále přístupná, byly pozůstatky Žerotínů provizorně pohřbeny v sousední zahradě. V roce 1842 byly na příkaz hrabat ze Žerotína exhumovány a pohřbeny v rodinné hrobce v kostele sv. Jiří v Bludově.\n\nPoté, co v roce 1806 Ferdinand z Trautmansdorfu panství prodal, Brandýs v průběhu 19. století rychle měnil své majitele, dokonce byl několikrát nabízen ve veřejné dražbě. Postupně se v jeho držbě vystřídali Arnošt Mauric z Lynaru (1806–1807), Ota Rochus z Lynaru (1807–1818 a opět 1831), Karel Blažek (1817/1818) a Jan Blažek (1818–1820), Marie Magdalena Blažková (1820–1831), Antonín z Valdštejna (1831–1855), Alfons Chimay a jeho dědicové (1855–1869). V roce 1869 panství koupil Jiří Parish, jemuž patřil Žamberk. V držení rodu Parishů Brandýs zůstal až do začátku 20. století. Ještě v době první poloviny 19. století se o Brandýs a jeho minulost začali zajímat protagonisté národního obrození. V roce 1838 sem zavítal jazykovědec a literární historik Alois Vojtěch Šembera, který zde pátral po ostatcích Karla st. ze Žerotína a pod dojmem z návštěvy místa mu navrhl postavit pomník. Idea byla realizována až v roce 1865.\n\n\n"}
{"id": "89729", "url": "https://cs.wikipedia.org/wiki?curid=89729", "title": "Přívrat", "text": "Přívrat\n\nPřívrat () je obec v okrese Ústí nad Orlicí v Pardubickém kraji. Leží v lesnatém údolí 3 km severozápadně od města Česká Třebová. Žije zde obyvatel.\n\nMístní jméno \"Přívrat\" (někdy též Přívraty) vzniklo hláskovými změnami ze slova převrat, které ve staré češtině označovalo sedlo (průsmyk) v horském hřbetu. Tomu odpovídá poloha obce ve vrcholových partiích Kozlovského hřbetu, (součást Svitavské pahorkatiny) nedaleko sedla, kterým prochází silnice z Litomyšle do České Třebové (tzv. Kohout). Množné číslo bylo dáno tím, že severní část vsi tvořila samotu nazývanou někdy Malý Přívrat (potom vlastní ves byla označována jako Velký Přívrat). Na počátku 20. století význačný historik Josef Pekař vystoupil s názorem, že název obce je odvozen ze slov „při vratech\" a vyjadřoval to, že vesnice ležela nedaleko zemské brány či vrat - místa, kterým vstupovala do Čech z Moravy tzv. Trstenická stezka. Tento názor však dnešní historické bádání jednoznačně odmítá, neboť neexistuje důkaz, že by se zemská brána ve staré češtině označovala jako vrata.\n\nObec vznikla pravděpodobně již v období rané kolonizace z kolonizační iniciativy nižší šlechty, která pronikala od konce 12. století z i vratislavské provincie (povodí Loučné) do oblasti Kozlovského hřbetu na rozvodí Loučné na jedné a Třebovky a Tiché Orlice na straně druhé. Chybí doklady, že by obec byla příslušenstvím některého z velkých panství, která se formovala v období vrcholné kolonizace. Poprvé se však ves i s tvrzí připomíná až v roce 1455, kdy ji Markéta, dcera Doníka z Přívrata, provdaná ze Ždánic, postoupila svému synovi Mikšovi ze Ždánic a Janovi Šlechtovi z Mrdic.\n\nPo roce 1455 se ves rozdělila na dvě části. Jednu získal Václav Litovlický z Doubravice a od něho na počátku 16. století Jan Kostka z Postupic, který ji připojil k svému panství brandýskému. Na tomto panství se poprvé připomíná tato část Přívrata v roce 1506, kdy panství kupoval od Jana Kostky z Postupic Vilém z Pernštejna. Další majitel brandýského panství z rodu Pernštejnů Jan prodal v roce 1544 tuto část Přívrata s částmi několika dalších vsí městu Litomyšli k tamnímu špitálu. Město však hned postoupilo získanou část Přívrata tehdejšímu majiteli Litomyšle Bohuši Kostkovi z Postupic.\n\nTen již od roku 1543 vlastnil i druhou část Přívrata, kterou získal od Martina Člupeckého z Člupku jako příslušenství Člupku. Když v roce 1547 bylo litomyšlské panství Bohuši Kostkovi odňato pro účast na protihabsburském odboji a ponecháno mu do konce jeho života jen panství Brandýs nad Orlicí, připojil Bohuš svůj díl Přívrata k tomuto panství. V příslušenství Brandýsa nad Orlicí zůstal Přívrat až do roku 1699.\n\nV roce 1654 bylo v Přívratě 15 poddanských usedlostí. V roce 1699 v souvislosti s dělením majetků v rodě Trauttmansdorffů, kteří vlastnili Litomyšl i Brandýs nad Orlicí (šlo o dělení pozůstalosti po Janovi Bedřichovi z Trauttmansdorffu), došlo k oddělení Přívrata od panství brandýského a jeho připojení k panství litomyšlskému, které tehdy připadlo Františku Václavovi z Trauttmansdorffu.\n\nTento stav trval až do zániku poddanství v roce 1848. Po vzniku okresních úřadů v roce 1850 byl Přívrat bez ohledu na příslušnost k litomyšlskému panství připojen k soudnímu okresu Ústí nad Orlicí a politickému okresu Lanškroun, v letech 1938 - 1945 náležel k politickému okresu Litomyšl. Od roku 1945 do současnosti náleží k okresu Ústí nad Orlicí.\n\nV přívratské hájovně čp. 1 se narodil hudební skladatel Antonín Bennewitz. V zájezdním hostinci na Presích zkomponoval Karel Kovařovic operu \"Psohlavci\".\n\n\n\n\nO vodníkovi\n\n\"U Prostředního rybníku běhával koník. Jeden ze sedláků ho chytil a přivedl k vodě, aby se napil. Jakmile koník vodu okusil, vskočil do rybníka a proměnil se v hastrmana. O tom se přesvědčila i jedna stařenka, která šla z Řetové domů do Přívrata. U rybníka viděla tuze pěkného koně, jak se pase. Chtěla ho chytit, ale on se jí nedal, pořád couval k rybníku blíž a blíž. Když už byl u samého okraje, skočil do vody a zmizel. Teprve potom poznala, kdo to vlastně byl. Stařenka se lekla a honem rychle běžela, co jen mohla, domů. Malý koníček se objevil také u Coufalových kluků, když na lukách u rybníka pásli svého koně. Mladší Coufalův syn se ke koníkovi přitočil, chytil ho a chtěl si na něho vyskočit. A tu si všiml, že koník nemá dolní pysk. Zavolal ostatní, ať se jdou podívat. Panečku, všichni se podivovali, neboť něco podobného ještě nikdy neviděli. Když ho pustili, koník letěl přes pole, zařehtal a už byl ve vodě.\"\n\n"}
{"id": "89734", "url": "https://cs.wikipedia.org/wiki?curid=89734", "title": "Grand Prix Argentiny 1955", "text": "Grand Prix Argentiny 1955\n\nTřetí Grand Prix Argentiny (III Gran Premio de la Republica Argentina) se jako 42. Velká cena uskutečnila 16. ledna 1955 na okruhu Buenos Aires. Závod měl 96 kol s délkou 3,912 km, celkem měřil 375,552 km. Skončil 14. vítězstvím Juana Manuela Fangia a pátým vítězstvím pro stáj Mercedes.\n\n\n\n\n"}
{"id": "89744", "url": "https://cs.wikipedia.org/wiki?curid=89744", "title": "Frank Abagnale", "text": "Frank Abagnale\n\nFrank William Abagnale mladší (* 27. dubna 1948 Bronxville, New York) je americký bezpečnostní konzultant. V 60. letech 20. století byl známým podvodníkem, který se po dobu 5 let zabýval hlavně falšováním šeků a dalšími finančními podvody (a s tím souvisejícími změnami identity). Je považován za jednoho z největších podvodníků 20. století v tomto oboru. O svém působení napsal autobiografii \"Catch Me If You Can\", podle které byl v roce 2002 natočen film \"Chyť mě, když to dokážeš\". Během své pozdější legální kariéry vyvinul řadu bezpečnostních prvků na šecích a bankovkách. V současné době řídí společnost Abagnale and Associates zabývající se poradenstvím v oblasti prevence a odhalování finančních podvodů.\n\nV roce 1964, ve svých šestnácti letech, po rozchodu svých rodičů utekl do New Yorku, kde se stal známým jako „Big Nale“, později zkráceně „Big“. Rozhodl se využít svého dospělého vzhledu a změnil si řidičský průkaz tak, aby to vypadalo, že je o deset let starší, a získal tak práci, kterou chtěl. \n\nJeho prvním podvodem bylo vypisování šeků na jeho vlastní přečerpaný bankovní účet, což zjistil, že bylo možné, když byl okolnostmi donucen vypsat šeky na více peněz než měl na účtu. Toto však mohlo fungovat pouze dočasně, než na to banka přišla, a tak si otevřel další účty u jiných bank a nakonec si začal vytvářet různé identity, pod kterými vystupoval. Časem vymyslel spoustu způsobů, jak podvést banky, jako například tisk svých vlastních skoro dokonalých kopií šeků a způsoby, jak je nechat proplatit u bank. Jedním z jeho proslulých triků byl založen na vytištění svého čísla účtu na prázdné složenky a jejich vložení do hromádky předtištěných složenek v bance; tímto způsobem vydělal přes 40 tisíc dolarů, než na to banky přišly.\n\nDva roky se vydával za pilota letecké společnosti Pan Am pod jménem „Frank Williams“ a cestoval tak zdarma po celém světě jako tzv. \"mrtvá duše\" na pravidelných leteckých linkách (piloti se mohli zdarma přepravovat do různých měst po celém světě jako zdvořilost od jiných aerolinií, když jim jejich společnost dala na poslední chvíli vědět, že budou muset letět s letadlem). Udělal si falešnou identifikační kartu společnosti Pan Am z modelového vzorku a také zfalšoval certifikát pilota FAA. Uniformu pilota si opatřil tak, že předstíral, že je skutečný pilot, který svou uniformu ztratil.\n\nPozději vystupoval jako dětský lékař v nemocnici ve státě Georgia pod jménem „Frank Conners“. Poté, co se stal přítelem skutečného doktora, dostal jako laskavost dočasně místo v nemocnici do doby, než si na toto místo najdou někoho jiného. Jako lékařský laik byl z práce málem vyhozen poté, co téměř nechal zemřít přidušené dítě (nechápal, co to znamená, když mu sestřička řekla, že tam je „cyanotické dítě“). Byl schopen předstírat, že je doktor díky tomu, že během svých nočních směn nechal za sebe většinu úkolů (jako např. sádrování zlomenin) dělat studenty, kteří byli v nemocnici na povinné praxi. Po 11 měsících si za něj nemocnice našla náhradu a on odešel.\n\nTaké si vytvořil falešný diplom Harvardovy univerzity, složil advokátní zkoušku a dostal práci v kanceláři státního prokurátora v Louisianě. Prohlašoval, že udělal advokátskou zkoušku legitimně, protože „Louisiana v té době dovolovala jít na zkoušku tolikrát, kolikrát student potřeboval. Byla to záležitost vyloučení toho, co měl předtím špatně“. Podařilo se mu zkoušku udělat na třetí pokus. Ve svém životopise popisuje tuto práci jako „kluk pro všechno“, který pouze nosí svému šéfovi kafe. Avšak ve stejné kanceláři pracoval také skutečný harvardský absolvent a on odtud raději odešel, aby se chránil.\n\nBěhem pěti let pracoval pod osmi identitami (i když jich měl mnohem víc na proplácení šeků) a podal falešné šeky v hodnotě přes 2,5 miliónu amerických dolarů v 26 zemích světa. Peníze byly použity na přípravu dalších podvodů a hlavně na jeho drahý životní styl, kdy chodil na rande s letuškami, jedl v luxusních restauracích, kupoval si drahé oblečení apod.\n\nNakonec byl zatčen ve Francii v roce 1969, když jeho obličej poznala obsluha na letišti. Jakmile ho francouzská policie dopadla, všech 26 zemí, ve kterých páchal podvody, ho chtělo vydat. Nejprve si odpykal trest šest měsíců v neblaze proslulé francouzské věznici v Perpignanu, kde málem zemřel.\n\nPoté byl vydán do Švédska, kde si odseděl jeden rok ve věznici v Malmö za padělání. Později byl deportován do Spojených států, aby se předešlo dalšímu vydávání do cizích států. Tam byl odsouzen na 12 let vězení ve federální věznici za mnohonásobné podvody a padělání.\n\nV roce 1974 byl propuštěn na podmínku, že bude bezplatně pomáhat americkým federálním úřadům v boji proti podvodníkům a padělatelům. Pro obživu zkusil několik prací, jako kuchař, prodavač a promítač. Žádná ho ovšem příliš neuspokojovala, a navíc býval propuštěn, jakmile vyšla najevo jeho kriminální minulost. Tak oslovil s nabídkou jednu banku, vysvětlil co byl zač, a nabídl jí přednášku pro zaměstnance a ukázky různých triků, které podvodníci používají k oklamání bank. Abagnale jim navrhl, že pokud neshledají jeho přednášku zajímavou, nemusí mu za ni dát nic; v opačném případě mu zaplatí 500 dolarů a rozšíří jeho jméno do dalších bank. Přirozeně je přednáška zaujala a on začal nový legitimní život jako konzultant.\n\nPozději založil společnost Abagnale & Associates, která upozorňuje obchodní svět na podvodníky a jejich metody a organizuje školící turné. Abagnale je nyní multimilionář.\n\nV roce 2002 napsal \"The Art of the Steal\" (česky vydáno pod názvem \"Umění krást\"). V kapitolách probírá časté podvody a způsoby, jakými se proti nim bránit. Také mluví o zlodějích identit a nástupu internetové kriminality.\n\n\nZa tyto tři knihy utržil přes 20 milionů dolarů.\n\n"}
{"id": "89749", "url": "https://cs.wikipedia.org/wiki?curid=89749", "title": "Stevenson", "text": "Stevenson\n\nStevenson [\"stývnzn\"] může znamenat: \n\n\n\n\n\n"}
{"id": "89750", "url": "https://cs.wikipedia.org/wiki?curid=89750", "title": "Josef Bedřich Cinibulk", "text": "Josef Bedřich Cinibulk\n\nJosef Bedřich Cinibulk (18. dubna 1876 Býkev – 14. července 1944 Mšeno) byl český učitel, vlastenec a propagátor turistiky na Kokořínsku.\n\nDo Mšena se z Býkve přistěhoval v roce 1902.\nPůsobil ve Mšeně jako řídící učitel a později jako ředitel školy. Jako člen „Okrašlovacího spolku pro Mšeno a okolí“ vydal „Průvodce údolím Kokořínským a Mšenským Švýcarskem“ s popisem dvanácti tras, které sám v terénu vyznačil. Prováděl po Kokořínsku turisty i vědce. Později vydal ještě knihu zabývající se historií hradu Kokořína a jeho okolí „Kokořín, starý hrad český“ a v roce 1932 „Ilustrovaný průvodce Kokořínskem, krajem Máchovým“.\n\nByl členem všech městských spolků. V rámci snahy o zvelebení Mšena a Kokořínska se dále zasloužil o postavení pomníků Jana Amosa Komenského a Jana Husa a pamětní desky Josefa Ladislava Píče, o jehož životě vydal spisek. Stál také u zrodu mšenské sokolovny za první světové války, inicioval výstavbu nové školy a rozhledny a sanatoria „Na rovinách“, zasloužil se o zavedení vodovodu a elektřiny, spoluprovozoval biograf. Se školní mládeží upravil údolí Debř na kraji města na přírodní park.\n\nV roce 1946 zřídil na jeho počest mšenský odbor Klubu českých turistů 9 km dlouhou okružní stezku skalami v části přírodní rezervace Kokořínský důl severně od Mšena nazvanou „Cinibulkova stezka“ nebo též „Mšenský okruh“. Vede skalami, zalesněnými doly, labyrinty chodeb (skalní bludiště)\n\n"}
{"id": "89756", "url": "https://cs.wikipedia.org/wiki?curid=89756", "title": "Framework", "text": "Framework\n\nFramework (aplikační rámec) je softwarová struktura, která slouží jako podpora při programování a vývoji a organizaci jiných softwarových projektů. Může obsahovat podpůrné programy, knihovny API, podporu pro návrhové vzory nebo doporučené postupy při vývoji.\n\nCílem frameworku je převzetí typických problémů dané oblasti, čímž se usnadní vývoj tak, aby se návrháři a vývojáři mohli soustředit pouze na své zadání. Například tým, který používá Apache Struts k vývoji webových stránek pro banku, se může zaměřit na to, jak se budou provádět bankovní operace, a ne jak zajistit bezchybnou navigaci mezi jednotlivými stránkami.\n\nVyskytují se námitky, že použitím frameworku bude kód pomalý či jinak neefektivní a že čas, který se ušetří použitím cizího kódu, se musí věnovat nastudování frameworku. Nicméně při jeho opakovaném nasazení nebo ve velkém projektu dojde k výrazné úspoře času. Při odinstalování frameworku již nebude možné některé aplikace spustit.\n\nFramework se skládá z tzv. \"frozen spots\" a \"hot spots\". \"Frozen spots\" definují celkovou architekturu softwarové struktury, její základní komponenty a vztahy mezi nimi. Tyto části se nemění při žádném použití frameworku. Naproti tomu \"hot spots\" jsou komponenty, které spolu s kódem programátora vytvářejí zcela specifickou funkcionalitu, a proto jsou skoro pokaždé jiné.\n\nV objektově orientovaném prostředí je framework tvořen abstraktními a klasickými (neabstraktními) třídami. \"Frozen spots\" pak mohou být reprezentovány abstraktními třídami a vlastní kód (\"hot spots\") se přidá implementací abstraktních metod.\n\n\n\n"}
{"id": "89758", "url": "https://cs.wikipedia.org/wiki?curid=89758", "title": "Jmenný rod", "text": "Jmenný rod\n\nJmenný rod (lat. \"genus nominis\" či jen \"genus\") je mluvnická kategorie jmen (lat. \"nomina\"), tedy podstatných jmen, přídavných jmen, zájmen, číslovek a případně dalších slovních druhů, která ovlivňuje jejich skloňování a také tvary sloves, zejména příčestí. Jmenný rod je jedním z gramatických (mluvnických) rodů, často se zapomíná na existenci slovesného rodu (\"genus verbi\") a ztotožňuje se jmenný rod s pojmem \"gramatického rodu\", případně se mluví jen o \"rodu\".\n\nPodobně jako v češtině se v mnoha jazycích rozlišuje rod mužský (lat. \"masculinum\", počeštěně maskulinum), ženský (\"femininum\") a střední (\"neutrum\"). V různých jazycích se však tento systém rodů liší. Rod často souvisí s biologickou pohlavností a s životností (resp. neživotností) aj., ale je zpravidla od biologické pohlavnosti odlišný, ne zcela jí v některých jazycích odpovídá – např. v češtině mohou být neživé věci nejen rodu středního, ale i mužského nebo ženského.\n\nV indoevropských jazycích se původně ve všech rozlišoval rod mužský, ženský a střední. V mnoha románských jazycích však dnes neexistuje rod střední. Naopak v některých severogermánských jazycích, např. ve švédštině, ženský rod splynul s mužským, takto vzniklý rod nazýváme společný (\"commune\") – v jeho rámci pak u osobních zájmen ve 3. osobě jednotného čísla rozlišujeme podrod mužský, ženský a věcný (pro věci, které nejsou rodu středního). V angličtině zanikl systém mluvnických rodů, zachovalo se pouze rozlišení přirozeného rodu u osobních zájmen ve 3. osobě jednotného čísla, který se ale objevuje i u některých věcí, např. nebeských těles. Mnohé jazyky kategorii mluvnického rodu vůbec neznají, a to ani u osobních zájmen. Typickým případem jsou ugrofinské jazyky, jako je finština nebo maďarština. V některých jazycích se rozlišují jména do více než tří rodových kategorií a zahrnuje se do nich i kategorie životnosti.\n\nČeština rozlišuje rod mužský, ženský a střední, u jmen mužského rodu se dále diferencuje na životná a neživotná. V češtině se jmenný rod podmětu shodou (kongruencí) promítá i do některých slovesných tvarů (příčestí). U některých substantiv gramatický rod kolísá a některá varianta může být příznaková (regionálně, stylisticky apod.). Ke změně rodu slouží tzv. přechylování.\n\n\n\n\nV mnoha těchto jazycích je pojmem \"životnost\" ve skutečnosti míněna spíše jiná distinkce, např. lidský a ne-lidský, racionální a neracionální, sociálně aktivní a sociálně pasivní aj.\n\n\n\n\nNěkteré slovanské jazyky, jako čeština a ruština, rozlišují mužský rod životný a neživotný. Polština rozlišuje životný a neživotný mužský rod v jednotném čísle a v množném čísle rod mužský osobní a ostatní.\n\nŠvédština ve společném rodě u osobních zájmen třetí osoby jednotného čísla podrod mužský (\"han\"), ženský (\"hon\") a věcný (\"den\"), ve středním rodě má zájmeno \"det\".\n\n\n"}
{"id": "89768", "url": "https://cs.wikipedia.org/wiki?curid=89768", "title": "Karen Blixenová", "text": "Karen Blixenová\n\nBaronka Karen von Blixen-Finecke, rodným jménem Karen Christentze Dinesen (17. dubna 1885 Rungstedlund – 7. září 1962 Rungstedlund), byla dánská básnířka, spisovatelka a vypravěčka, která kromě svého vlastního jména psala pod pseudonymy Isaac Dinesen, Osceola a Pierre Andrezel. Pocházela z vyšších statkářsko-aristokratických kruhů. Její otec Vilhelm Dinesen byl rovněž literárně činný, pod pseudonymem Boganis vydal dva svazky \"Jagtbreve\" (Lovecké dopisy).\n\nKaren Dinesen se narodila v Rungstedlunduu v severním Sjaellandu jako druhá dcera spisovatele a kapitána Vilhelma a Ingeborg Dinesen, rozené Westenholzové. Karen Blixenová se po celý život se nechtěla smířit s konvenčními představami své rodiny o postavení ženy. Původně si chtěla zvolit dráhu profesionální výtvarnice (studovala na výtvarné akademii), pokoušela se také o literární tvorbu a pod pseudonymem Osceola uveřejnila časopisecky dvě novely. Roku 1914 se provdala za svého švédského bratrance barona Brora Blixena-Fineca a společně s ním zakoupila farmu s kávovými plantážemi nedaleko Nairobi v Keni. Manželství však ztroskotalo, farma zkrachovala a po smrti svého anglického přítele Denise Finch Hattona se Blixenová nemocná a téměř bez prostředků vrátila do Dánska, kde pak v rodném Rungstedlundu severně od Kodaně žila po zbytek života.\n\nV průběhu let, která trávila v Africe pokračovala v literárních pokusech a vydala časopisecky loutkovou komedii \"Sandhedens haevn\" (1926, Jak se pravda pomstila). Prosadila se však až anglicky psanou a v USA velmi úspěšnou sbírkou novel \"Seven Gothic Tales\" (1934), kterou sama přeložila do dánštiny jako \"Syv fantastiske fortaellinger\" (1935, \"Sedm fantastických příběhu\"). Anglická verze vyšla pod autorským pseudonymem Isaak Dinesen, stejně jako další anglicky psaná díla Blixenové. Všechny její dánské knihy vyšly pod jejím vlastním jménem, většinou v jejím vlastním překladu do dánštiny.\n\nLéta strávená v Africe jsou inspirací polofiktivní a polovzpomínkové knihy \"\"Out of Africa\"\" – \"Min afrikanske farm\" (1937 – \"Africká farma\", č. 1948, Vzpomínky na Afriku, č. 1992). Úspěch prvních dvou knih zbavil Blixenovou existenčních starostí, stejně jako dlouhodobé onemocnění ji ale i tvorba stála mnoho sil a tak další díla přicházela s delšími přestávkami.\n\nBlixenová psala dánsky i anglicky. Těžiště jejího díla je v útvaru dlouhé povídky. Děj většiny v z nich se odehrává v období od pol. 18. století do pol. 19. století, hrdiny jsou většinou postavy z vyšších společenských kruhů nebo naopak archetypální, sociálně nezařazení představitelé „duchovní aristokracie“, a jejich společným rysem je protinaturalistická vypravěčská technika s důrazem na osobu autora, respektive vypravěče, vyznačujícího se až božskou všemocností ve vztahu k literárním postavám (oblíbeným motivem Blixenové jsou loutky).\n\nV souladu s dobovou lokalizací děje charakterizuje novely i lehce archaizovaný a vysoce formalizovaný jazyk. Mezní situací příběhů Karen Blixen je obvykle chvíle existencionálního osudového rozhodování (v tom se autorka jeví jako dědička a pokračovatelka Sørena Kierkegaarda). Pronikavá autorská ironie, jež na sebe někdy bere podobu dekadentní, stylizované a na odiv stavěné cyničnosti, brání přehnanému patetizování. Snahu o zobecnění a širší psychologickou platnost příběhů podtrhují všudypřítomné vazby s dědictvím kulturního světa evropského i mimoevropského, v němž se postavy Blixenové pohybují. Pod pláštěm historických převleků skrývá Blixenová vysoce kritický postoj k měšťáckým hodnotám a úzkoprsé morálce. Moderní feministická kritika rovněž upozorňuje, že nositelem síly a energie jsou u Blixenové často ženské postavy, zatímco muži mívají spíše sklon ke slabošství.\n\nAfrická farma (Den afrikanske farm, také pod názvem \"Vzpomínky na Afriku\" – 1992) je autobiografická próza, která byla veřejností velmi vstřícně přijata. Kniha je žánrovou směsicí vzpomínek, lyrizovaných popisů a esejistických úvah, čerpajících ze spisovatelčiných zážitků z doby pobytu v Africe. Děj sice nemá výrazný ucelený epický průběh, nicméně text je koncipován jako stylizovaný příběh o ztraceném ráji. Přestože Blixenová Afriku značně idealizuje, kniha nabízí řadu zajímavých postřehů o vztahu mezi různými kulturami a mezi přírodou a kulturou obecně.\n\nFilm\nPodle jejích autobiografických knih byl v roce 1985 natočen oscarový film Vzpomínky na Afriku s Meryl Streepovou a Robertem Redfordem v hlavních rolích.\n\nČesky vyšla následující díla Karen Blixenové, vždy v překladu Františka Fröhlicha.\n\n\n\n\n\n"}
{"id": "89776", "url": "https://cs.wikipedia.org/wiki?curid=89776", "title": "ATM", "text": "ATM\n\nATM může mít několik významů:\n\n"}
{"id": "89784", "url": "https://cs.wikipedia.org/wiki?curid=89784", "title": "AAK", "text": "AAK\n\nSlovo AAK má několik významů:\n"}
{"id": "89785", "url": "https://cs.wikipedia.org/wiki?curid=89785", "title": "AIS", "text": "AIS\n\nAIS může znamenat: \n"}
{"id": "89796", "url": "https://cs.wikipedia.org/wiki?curid=89796", "title": "CU", "text": "CU\n\nSpojení písmen C a U může mít různé významy:\n\n\n\n\n"}
{"id": "89797", "url": "https://cs.wikipedia.org/wiki?curid=89797", "title": "CNR", "text": "CNR\n\nZkratka (značka) CNR může znamenat: \n\n"}
{"id": "89804", "url": "https://cs.wikipedia.org/wiki?curid=89804", "title": "BBS", "text": "BBS\n\nZkratka BBS má více významů:\n"}
{"id": "89809", "url": "https://cs.wikipedia.org/wiki?curid=89809", "title": "Mezinárodní organizace pro zákonnou metrologii", "text": "Mezinárodní organizace pro zákonnou metrologii\n\nMezinárodní organizace pro zákonnou metrologii, francouzsky \"Organisation Internationale de Métrologie Légale\" (OIML) je mezivládní organizace zabývající se standardizací metrologie.\n\nJiž v roce 1937 se v Paříži konala mezinárodní metrologická konference, jíž se účastnili delegáti 37 zemí. Jejím účelem bylo jednání o mezinárodní výměně zkušeností v oblasti metrologie a cejchování. Mezinárodní organizace pro zákonnou metrologii byla založena na ustavujícím zasedání v Paříži 12. října 1955; k jejím signatářům patří 59 států.\n\nK úkolům OIML patří:\n\n"}
{"id": "89815", "url": "https://cs.wikipedia.org/wiki?curid=89815", "title": "FU", "text": "FU\n\nSpojení písmen F a U může mít různé významy:\n"}
{"id": "89821", "url": "https://cs.wikipedia.org/wiki?curid=89821", "title": "FF", "text": "FF\n\nSpojení písmen F a F může mít různé významy:\n\n"}
{"id": "89823", "url": "https://cs.wikipedia.org/wiki?curid=89823", "title": "F2F", "text": "F2F\n\nF2F může mít různé významy:\n"}
{"id": "89826", "url": "https://cs.wikipedia.org/wiki?curid=89826", "title": "EOD", "text": "EOD\n\nZkratka EOD může znamenat:\n\n"}
{"id": "89830", "url": "https://cs.wikipedia.org/wiki?curid=89830", "title": "Pavel Holba", "text": "Pavel Holba\n\nPavel Holba (10. srpna 1940 v Praze – 3. června 2016) byl český český chemik, fyzikální chemik, termodynamik, informatik a politik.\n\nOd roku 1995 byl řádným a po roce 2014 čestným předsedou politického hnutí KAN, jehož byl v roce 1968 spoluzakladatelem. V letech 1990–1998 byl členem Zastupitelstva hl. m. Prahy. V letech 1995–2006 byl ředitelem Institutu městské informatiky hl. m. Prahy.\n\nByl ženatý, s manželkou mají syna (* 1964).\n\nPo absolvování VŠCHT v Praze (1962) začal s vědeckou aspiranturou na ÚFPL ČSAV, ale z politických důvodů (jako zakladatel KAN z jara 1968) ji mohl obhájit až v roce 1986.\n\nJako chemický inženýr pracoval v 60. a 70. letech ve výzkumných ústavech v Praze a Řeži (ÚFPL ČSAV, 1964–74; ÚACH ČSAV 1974–79), v 80. letech v PÚDIS (1979–89) a poté krátce na ÚHA (1989–90) v Praze a ve FzÚ ČAV (1990–93) v Praze.\n\nV roce 1971, v době tzv. normalizace, se ocitl na „černé listině“ jako zakladatel, člen přípravného výboru KAN v roce 1968.\n\nRehabilitován byl v roce 1990. Poté se zúčastnil obnovení Klubu angažovaných nestraníků (KAN), od roku 1993 byl členem jeho Ústřední rady a od v letech 1995–2014 byl jejím předsedou. \n\nV roce 1990 byl zvolen členem Zastupitelstva hl.m. Prahy (ZHMP) a radním za Občanské fórum (OF) a poté za KAN. V roce 1993 byl zvolen náměstkem primátora hl.m. Prahy. Na ZHMP byl v letech 1990–94 předsedou Výboru pro městské informace, v letech 1995–97 předsedou Výboru pro technickou infrastrukturu města.\n\nV roce 1996 neúspěšně kandidoval do senátu na Praze 9 za KAN. V roce 2006 se, spolu s ostatními z KANu, podílel na založení KpČR. V roce 2009 kandidoval ve volbách do Evropského parlamentu (Starostové a nezávislí).\n\nVe svém oboru se vrátil na FÚ ČSAV/FÚ AV ČR (1990–93). V letech 1995–2001 byl ředitelem Institutu městské informatiky (IMIP) v Praze, jehož založení inicioval. V rámci IMIP také inicioval realizaci projektu Jednotné digitální mapy Prahy (500 km² v měřítku 1:500), dále také zajišťoval vydávání časopisu „Praha“.\n\nV roce 1993 inicioval zavedení Pražské integrované dopravy (PID) a zřízení příspěvkové organizace Regionální organizátor PID (ROPID). Zasadil se o prodloužení metra trasy B na Černý Most. V letech 1997–2000 byl také předsedou představenstva městské akciové společnosti PragoNet, jejíž založení v roce 1994 také inicioval. \n\nV letech 1997-2006 působil jako lektor při vzdělávání městských úředníků s cyklem přednášek „Komunikace, civilizace, informatika“. \n\nOd ledna 2012 pracoval jako \"senior researcher\" ve Výzkumném centru Nové technologie, \"New Technology Research Center (NTC)\", na Západočeské univerzitě v Plzni. Jako mezinárodně uznávaný odborník v termodynamice materiálů a významným členem výzkumného týmu oddělení Inženýrství speciálních materiálů, rozvíjel nová výzkumná témata, která doposud nebyla na ZČU řešena.\n\nJako autor nebo spoluautor zveřejnil kolem osmdesáti (stav koncem 90. let) článků v oboru termodynamiky, fázových diagramů a termické analýzy.\n\n\n\n"}
{"id": "89831", "url": "https://cs.wikipedia.org/wiki?curid=89831", "title": "GJ", "text": "GJ\n\nSpojení písmen G a J může mít různé významy:\n"}
{"id": "89832", "url": "https://cs.wikipedia.org/wiki?curid=89832", "title": "GG", "text": "GG\n\nSpojení písmen G a G může mít různé významy:\n\n\nzkratka katolického pozdravu Grüß Gott = Bůh (Ti) žehnej (v internetové konverzaci obdobně jako dnes používaná zkratka D.D. = dobrý den)\n\n"}
{"id": "89838", "url": "https://cs.wikipedia.org/wiki?curid=89838", "title": "GW", "text": "GW\n\nSpojení písmen G a W může mít různé významy:\n\n\n"}
{"id": "89839", "url": "https://cs.wikipedia.org/wiki?curid=89839", "title": "GL", "text": "GL\n\nSpojení písmen G a L může mít různé významy:\n\n\n"}
{"id": "89840", "url": "https://cs.wikipedia.org/wiki?curid=89840", "title": "Johannes Vilhelm Jensen", "text": "Johannes Vilhelm Jensen\n\nJohannes Vilhelm Jensen (20. ledna 1873, Farsø – 25. listopadu 1950, Kodaň) byl dánský spisovatel, nositel Nobelovy ceny za literaturu za rok 1944. Bývá považován za jednu z ústředních postav dánské literatury 20. století. Jedna z jeho sester, Thit Jensenová, byla také známá spisovatelka.\n\nJensen se narodil roku 1873 jako druhý syn zvěrolékaře v malé vesnici v Himmerlandu v severním Jutsku. Do jedenácti let byl vzděláván svou matkou, poté navštěvoval střední školu ve Viborgu a od roku 1893 studoval lékařství na universitě v Kodani. Již během studia si pod pseudonymem Ivar Lykke přivydělával sepisováním komerčních detektivních románů na pokračování. Prosadil se až románem \"Dánové\" (1896) napsaným v duchu dekadentního novoromantického sebezpytování.\n\nJensen studia na univerzitě nedokončil. Roku 1896 odjel do USA a od roku 1898 se plně věnoval literatuře a žurnalistice. Své první tvůrčí období uzavřel historickým románem \"Králův pád\" (1900–1901) o králi Kristiánovi II., který je dnes považován za jedno z jeho nejlepších děl.\n\nJako novinář procestoval Jensen celou Evropu, Egypt a Palestinu a roku 1903 navštívil znovu USA. Po této cestě definitivně uvěřil v technický pokrok a v moderní civilizaci a stal se propagátorem sociálního darwinismu. V letech 1912–1913 navštívil Jensen Dálný východ a v letech opět 1925–1926 Severní Ameriku. Během této doby pracoval na svém vrcholném díle, šestidílném románovém cyklu \"Dlouhá cesta\" (1908–1922), ve kterém popsal vývoj severských národů od doby ledové do 15. století. V tomto cyklu Jensen vytvořil nevědecký a poněkud naivní mýtus o tom, že sever Evropy je kolébkou evropské kultury. Umělecky je to však dílo silné a z tohoto hlediska sklidilo zasloužený úspěch.\n\nPo obsazení Dánska německou armádou roku 1940 vyjadřoval Jensen dosti kritické názory na fašismus a antisemitismus. Když mu byla roku 1944 udělena Nobelova cena za literaturu za \"\"ojedinělou intenzitu a produktivitu jeho básnické imaginace ve spojení s bohatým intelektem a odvážným, novátorským uměním stylu\" (citace z odůvodnění Švédské akademie), žádné slavnostní předávání ceny se kvůli válce ve Stockholmu nekonalo. Druhá světová válka byla rovněž hlavní příčinou toho, že předtím nebyla cena po čtyři roky udělena.\n\nJensen zemřel roku 1950 v Kodani.\n\n\n\n\n"}
{"id": "89843", "url": "https://cs.wikipedia.org/wiki?curid=89843", "title": "HF", "text": "HF\n\nSpojení písmen H a F může mít různé významy:\n\n\n"}
{"id": "89844", "url": "https://cs.wikipedia.org/wiki?curid=89844", "title": "JJ", "text": "JJ\n\nSpojení písmen J a J může mít různé významy:\n"}
{"id": "89849", "url": "https://cs.wikipedia.org/wiki?curid=89849", "title": "IMO", "text": "IMO\n\nIMO je zkratka používaná pro:\n\n"}
{"id": "89853", "url": "https://cs.wikipedia.org/wiki?curid=89853", "title": "IMAO", "text": "IMAO\n\nZkratka IMAO má více významů:\n\n\n"}
{"id": "89860", "url": "https://cs.wikipedia.org/wiki?curid=89860", "title": "IC", "text": "IC\n\nSpojení písmen I a C může mít různé významy:\n"}
{"id": "89865", "url": "https://cs.wikipedia.org/wiki?curid=89865", "title": "Labuť (rozcestník)", "text": "Labuť (rozcestník)\n\nSlovo labuť je nejednoznačné a může mít následující významy:\n\n"}
{"id": "89866", "url": "https://cs.wikipedia.org/wiki?curid=89866", "title": "Lorenzo Langstroth", "text": "Lorenzo Langstroth\n\nLorenzo Lorraine Langstroth byl americký pastor, učitel a včelař. Objevil tzv. včelí mezeru, vynalezl včelí úl s rozebíratelným dílem a je považován za „otce moderního amerického včelařství“.\n\nNarodil se ve Philadelphii v americkém státě Pennsylvania jako jedno z osmi dětí Johna G. a Rebeccy Dunn Langstrothových. Už od dětství projevoval mimořádný zájem o objevování tajů ze života hmyzu. V roce 1827 začal studovat teologii na Yaleově univerzitě, kterou v roce 1831 absolvoval a později na ní v letech 1834 - 1835 sám učil. Poté byl pastorem v několika kongregačních protestantských kostelech v Massachusetts, kde se oženil s Anne Tuckerovou (1812 – 23. ledna 1873) a kde se narodily i jejich tři děti James (* 1837), Anna (* 1841) a Harriet A. (* 1847). V roce 1848 se stal ředitelem dívčí školy ve Philadelphii. \n\nZájem o včelařství se během jeho kazatelské a učitelské kariéry prohloubil a uvádí se, že se chovu včel věnoval částečně proto, aby se zbavil vážných záchvatů depresí, kterými trpěl. Prováděl mnoho pozorování a pokusů a snažil se zlepšit stávající chovatelské postupy. \n\nOpravdovou revoluci do včelařství přinesl, když v roce 1851 objevil tzv. „včelí mezeru“. Povšiml si, že pokud ponechá malý prostor (menší než 6,4 mm) mezi plásty, nebo mezi plásty a stěnami úlu, včely ji vyplní propolisem a tím spojí plást s úlem. Pokud ponechá mezeru větší (více než 9,5 mm), včely v ní postaví plást z vosku, čímž je opět dosaženo pevného spojení včelího díla s úlem. Rozmezí mezi 6,4 a 9,5 mm (uvádívá se 8±2mm) je včelí mezera, která zůstane bez povšimnutí. Z toho vyplývá, že pokud má být nějaká část včelího úlu volně vyjímatelná, musí být mezi ní a ostatními částmi pravě takováto mezera. Na základě svých pozorování začal navrhovat nový typ včelího úlu, který by se dal volně rozebírat a rozšiřovat, aniž by docházelo k přílišnému podráždění nebo zabíjení včel. \n\nÚl s rozebíratelným dílem vynalezl už v roce 1840 polský kněz Jan Dzierżon. Jeho úl však měl pevnou konstrukci (bez oddělitelného víka a dna) a nebyly v něm celé rámky, ale jen horní lišty, přičemž při vyjímání se plásty musely odřezávat. Jeho žák baron von Berlepsch tyto lišty pak doplnil do celého rámku a svůj objev zveřejnil v roce 1853. Inspirací byl pro Langstrotha Huberův rámkový úl (zvaný také zásuvkový, leaf hive), který byl vynalezen ve Švýcarsku v roce 1789. Byl to plně rozebíratelný úl, ve kterém byly medné plásty uspořádány jako listy v knize, avšak nedaly se vyjímat. \n\nLangstroth považoval Huberův vynález za přínosný a oceňoval, že s určitou opatrností bylo plásty možno prohlížet bez podráždění včel, které se přitom chovaly překvapivě klidně. V knize \"Langstroth on the Honey-Bee\" (1860) uvedl, že kdyby nezískal tyto zkušenosti, považoval by možnost vyjímání plástů pro praktické využití za příliš nebezpečné. \n\nV roce 1852 obdržel patent na první rozebíratelný rámkový včelí úl. Ten je tvořen odnímatelným dnem s česnem a horním víkem, mezi nimiž mohl být umístěn libovolný počet tzv. nástavků. Každý nástavek obsahuje 10 dřevěných rámků, ve kterých včely stavějí plásty. Původní úl měl všechny nástavky stejně vysoké. Později se začaly používat rozdílné výšky (např. vysoké nástavky pro včelí plod a nízké pro med) a společná je jen délka rámku, která je vždy 448 mm. Díky variabilitě vnitřního prostoru je možné chovat větší výkonnější včelstva. V celém úle je přísně dodržena včelí mezera. S plásty je tedy možno libovolně manipulovat a lze z nich téměř bez poškození získat med a vracet je k opětovnému použití. Langstroth také objevil, že matka může být pomocí mateří mřížky uzavřena v nejnižší části úlu, tzv. plodišti (prostoru, kde klade vajíčka). Při tomto způsobu chovu jsou horní nástavky obsazeny pouze dělnicemi, které jsou menší, takže mřížkou projdou, a v důsledku toho obsahují jen med. \n\nV té době mělo včelařství pro společnost značnou důležitost, protože med byl významným sladidlem. Langstrothovy vynálezy umožnily, aby se snížily náklady na chov včel, včelaření bylo mnohem snadnější a to učinilo z náročného umění skutečný průmysl. Philadelphský truhlář Henry Bourquin, který byl příznivcem nadšenců chovajících včely, pro něj vyrobil první úly a Langstroth je začal prodávat. Později, když se ukázalo, že jeho vynález je velkým přínosem, byl jeho patent široce porušován a Langstroth strávil mnoho let pokusy o obhajobu a vymáhání poplatků, ale bez úspěchu. Langstrothův úl je i v současné době nejpoužívanějším na světě.\n\nPo prvních úspěších se Langstroth pustil do psaní odborných publikací. V roce 1853 vydal v Northamptonském vydavatelství Hopkins, Bridgman v Massachusetts knihu \"Úl a včela medonosná (The Hive and the Honey-Bee)\", která obsahovala praktické postupy chovu včel a po více než čtyřiceti vydáních je používána dodnes. Další kniha \"Langstroth on the Honey Bee\" byla vydána v roce 1860. Jeho články vycházely i v časopisech.\nOd roku 1858, kdy se usadil v americkém Oxfordu v Ohiu, se věnoval chovu včel naplno. Pozemek měl deset akrů (4 hektary) a byl pro včely ideálním místem. Langstroth se svým synem Jamesem a místními truhláři vyráběl úly, vysázel kolem cesty řadu lip a kolem pozemku jabloně. Zasel pohanku a jetel, jeden akr (0,4 ha) vyhradil pro květinovou zahradu, kterou osázel druhy, které mají včely nejraději a říkal tomu „medová zahrada“. V roce 1863 dovezl první italské včely (včela vlašská). Ty přinášely více medu než jiné evropské včely, které byly v té době běžné. Se svým synem pak matky italských včel prodával a rozesílal je poštou po celých Spojených státech. Osmipokojový cihlový dům, ve kterém bydlel v letech 1858 - 1887 se nyní jmenuje \"Langstrothův domek\" a v popředí zahrady je umístěna plastika připomínající rozebíratelný úl, který vynalezl. Je také označen jako národní historická pamětihodnost.\n\nV roce 1887, po 29 letech v Oxfordu, se Langstroth přestěhoval do Daytonu v Ohiu ke své dceři paní H. C. Cowanové a její rodině. Tam také v roce 1895 v necelých 85 letech zemřel na kazatelně presbyteriánského kostela na Wayne Avenue, právě když začínal kázání. Je pohřben na tamním Woodlawnském hřbitově. Nápis na jeho náhrobku zní:\n\nPísemnosti Lorenza L. Langstrotha z let 1885 – 1895 se nacházejí v knihovně Americké filozofické společnosti ve Philadelphii.\n\nVnukem Lorenza L. Langstrotha byl Clyde Cowan (1919–1974), astrofyzik a spoluobjevitel neutrina.\n\n"}
{"id": "89869", "url": "https://cs.wikipedia.org/wiki?curid=89869", "title": "Pär Lagerkvist", "text": "Pär Lagerkvist\n\nPär Fabian Lagerkvist (23. května 1891 Växjö – 11. července 1974 Danderyd u Stockholmu) byl švédský básník, dramatik, romanopisec a autor povídek a esejí, nositel Nobelovy ceny za literaturu za rok 1951.\n\nPär Fabian Lagerkvist se narodil roku 1891 ve Växjö v jižním Švédsku v provincii Småland v rodině přednosty železniční stanice a dětství prožil v silně religiózním prostředí. Po maturitě roku 1910 strávil rok studiem historie na univerzitě v Uppsale. V roce 1913 odjel do Paříže, kde ho zaujaly moderní expresionistické proudy, zejména v malířství. Věnoval se novinářství a brzy se stal vyznavačem darwinistického pojetí světa a radikálních politických názorů blízkých socialismu (spolupracoval s několika levicovými listy), i když v jeho tvorbě zároveň natrvalo zakotvily i otázky metafyzické povahy. Jeho radikalismus se týkal i estetické oblasti a ve své programové studii \"Slovesné a výtvarné umění\" z roku 1913 se přihlásil k evropskému modernismu.\n\nJako lyrik se Lagerkvist poprvé prosadil roku 1916 sbírkou \"Úzkost\", v níž se však pod vlivem světového válečného konfliktu a osobní krize objevuje téma bolesti, strachu, beznaděje a rezignace. V podobném, krajně pesimistickém duchu jsou napsány i jeho první sbírky povídek a expresionistická, absurditu lidského života manifestující dramata. Tato témata jsou typická i pro jeho další prozaickou tvorbu ve dvacátých letech 20. století, zatímco v jeho básnických sbírkách z té doby se již projevuje obnovená víra v člověka a svět.\n\nV souvislosti s politickými událostmi v Německu v 30. letech a rostoucím nebezpečím fašismu zaujal Lagerkvist aktivní postoj \"bojujícího humanisty\", odpůrce totalitních režimů a obhájce demokratických principů západního světa. Tehdy vznikla jeho velká a varovná díla o moci zla \"Kat\" (1933) a \"Trpaslík\" (1944) a řada dramat zaměřených na základní problémy lidské existence v podmínkách neustálého ohrožení (německý nacismus).\n\nV padesátých a šedesátých letech se pak Lagerkvist vrátil opět k próze a v řadě stylisticky a formálně dokonalých románů a novel s biblickými a náboženskými náměty se znovu zabýval všelidskými etickými problémy a ve snaze objevit zdroj věčného zápolení dobra a zla došel k víře, že každý člověk s sebou nese pečeť věčnosti a nesmrtelnosti.\n\nLagerkvist zaujímá ve švédské literatuře výjimečné postavení, neboť svým rozsáhlým a neustále aktuálním dílem, spojujícím tradice a modernost, přesáhl jednotlivé směry a školy a zařadil se mezi nejvýznamnější osobnosti 20. století. Pro jeho literární projev je\npříznačná dramatičnost dějů a strohé soustředění pozornosti na postižení nejvlastnější tváře jejich hrdinů i úsilí proniknout k pramenům záporu a zla v člověku, životě i společnosti, aby tím spíše vynikly jako jejich protipól klad a dobro. Již roku 1928 obdržel prestižní Velkou cenu Devíti, roku 1940 byl zvolen členem Švédské akademie a roku 1951 mu byla udělena Nobelova cena za literaturu „…\"za uměleckou závažnost a hlubokou samostatnost, s nimiž ve svém literárním díle hledá odpověď na věčné otázky lidstva.“\" (citace z odůvodnění švédské akademie).\n\nPär Fabian Lagerkvist zemřel roku 1974.\n\n\n\n\n\n"}
{"id": "89870", "url": "https://cs.wikipedia.org/wiki?curid=89870", "title": "Alhambra", "text": "Alhambra\n\nAlhambra (doslovně Rudý hrad, v arabštině الحمراء [Al Ħamrā']) je středověký komplex paláců a pevností maurských panovníků Granady. Nachází se na území jižního Španělska (v době výstavby známé jako Al-Andalus). Zaujímá prostor kopcovité terasy na jihovýchodní hranici města Granady.\nPlošina, která měří přibližně 740 m do dálky a 205 m v nejširší části, zabírá asi 142 000 m². Je obehnána opevněnou zdí, jež je lemována třinácti věžemi. Řeka Darro, vyvěrající z hluboké prolákliny na severu, odděluje území granadského Albayzínu; údolí Assabica obsahující park Alhambra je situováno západně a jižně a taktéž, mimo toto údolí, téměř paralelně s vyvýšeninou Monte Mauror. Toto údolí je hraničním prvkem oblasti Antequeruela.\n\nNázev Alhambra, v arabštině znamenající červená, je pravděpodobně odvozen od sluncem vypálených cihel, vyrobených z kvalitního štěrku a jílu, ze kterých jsou vyrobeny vnější zdi. Někteří z povolaných však zastávají názor, má připomínat červenou záři pochodní, jejíchž září byly práce na stavbě stavby provázeny po mnoho nocí. Jiní zase připomínají souvislost se jménem zakladatele Muhammada I., známého jako Ibn al-Ahmar, další zase odvozují název z arabského Dar al Amra – Dům pána. Palác se stavěl především v letech 1284 až 1354, za vlády Al Ahmara a jeho nástupců. Bohužel jména hlavních podílejících se umělců jsou neznámá nebo zpochybnitelná.\n\nNádherné arabesky vnitřní výzdoby jsou připisovány mimo jiné vládcům Júsufovi I a Muhammadu V. Poté, co křesťané získali v roce 1492 nadvládu nad městem, začali Alhambru upravovat. Zachovalé dílo bylo zavápněno, kresby a pozlacení odstraněno, nábytek znehodnocen, rozbit nebo odstraněn. Karel V (1516–1556) přestavěl část paláce v renesančním stylu a aby uvolnil prostor renesanční přestavbě, která nikdy nebyla dokončena, zničil větší část zimního paláce. Filip V. (1700–1746) prostory „poitalštil“ a dokončil palác přesně v místech, která se nazývala Maurskou stavbou. Přišel s rozdělením stavby, které zapříčinilo znepřístupnění velkých obytných prostor. V následujících stoletích pod nadvládou španělských králů bylo maurské umění nadále znehodnocováno. V roce 1812, za vlastnictví hraběte Sebastianiho, byly některé věže vyhozeny do povětří, zatímco pro celé budovy čekal stejný osud později – Napoleon se snažil vyhodit do povětří celý komplex; ještě před tím, než byl jeho úmysl realizován, zmrzačený voják potajmu plán svého velitele překazil znehodnocením výbušnin a zachránil tak Alhambru pro příští generace.\n\nV roce 1821 zemětřesení způsobilo další škody. Restaurátorské práce začaly v roce 1828 pod vedením architekta José Contrerase za finanční podpory Ferdinanda VII. Po smrti Contrerase v roce 1847 práce úspěšně pokračovaly za jeho syna Rafaela († 1890) a vnuka Mariana.\n\nUmístění v krajině můžeme nazvat jako jedno z výjimečných krás přírody. Náhorní plošina sama o sobě diktuje široký rozhled na město a planiny Granady východním a jižním směrem. Maurští básníci Alhambru přirovnávají k „perle vsazené do smaragdu“ v narážce na barvy budov a lesy kolem. Park (Alameda de la Alhambra), na jaře překypující bujnou flórou a trávami, pomerančovníky a myrtami. Nejcharakterističtějším rysem parku však je husté osázení jilmem štíhlým, které upřednostnil v roce 1812 vévoda z Wellingtonu. Park je opěvován pro zpěv slavíků a proudící vody tryskající z několika fontán a kaskád. Ty jsou napájeny vodou z přivaděče 8 km dlouhého z řeky Daro od kláštera Jesus del Valle stojícího nad Granadou.\n\nNavzdory dlouhému období zanedbávání, úmyslného vandalismu a často chybnému restaurování, kterým Alhambra prošla, zůstává stále nejkrásnějším příkladem maurského umění vrcholné evropské fáze. Oproštěna od přímého byzantského vlivu, který můžeme najít na kordóbské katedrále Mezquita, je komplexnější a fantastičtější než Giralda v Seville. Většina budov paláců má čtvercové půdorysy, se všemi místnostmi obrácenými do centrálního nádvoří. Celek dosáhl svých nynějších rozměrů jednoduše postupným přidáváním nových čtvercových půdorysů vyprojektovaných na stejném principu. Půdorysně se však liší rozměrem a jsou navzájem propojeny menšími místnostmi a průchody. Vnější vzhled je však strohý a prostý, jakoby tímto architekt zamýšlel zvýšit kontrast vůči interiéru. Tam je palác nedostižně nádherný ve svém detailu mramorových sloupů a arkád, stejně jako patinovaných stropů a jakoby zahalené průsvitnosti nezměrné štukatérské práce. Slunce a vítr má volný přístup a tak celý efekt má nádech lehkosti a ladnosti. Modrá, červená, a zlatavě žlutá jsou působením času poněkud znevýrazněny, avšak stále působivé.\n\nVe výzdobě můžeme najít typický arabský styl, přísný a tradiční vzor listů a geometrické zdobení zpracované v arabesky až neuvěřitelné spletitosti a důvtipu. Malované plochy jsou převážně použity jako obklad stěn.\n\nMaurská část Alhambry připomíná mnoho středověkých křesťanských pevností svým rozdělením na tři základní části – hrad, palác a obytné přístavky pro poddané. Alcazaba – pevnost a nejstarší část – byla postavena na izolovaném a strmém výběžku, jež dělí náhorní plošinu na severozápadě, zbyly z ní však pouze masivní vnější stěny, věže a hradby. Na počest španělského dobytí Granady 2. ledna 1492 byla na jedné z vížek poprvé vyvěšena zástava Ferdinanda a Isabely. Střelecká věž s obrovským zvonem byla dostavěna v 18. století a zrekonstruována po poničení zásahem blesku v roce 1881. Za Alcazabou se nachází palác maurských králů, Alhambra; za touto stavbou se dál nachází \"Alhambra Alta\" (hořejší Alhambra), původně obývaná dvořany a panstvem.\n\nPřístup směrem z města do parku Alhambry je umožněn díky \"Puerta de las Granadas\" (brána granátových jablek), což je masívní vítězný oblouk z 15. století. Strmý svah vede podél sloupu Karla V., fontány postavené v roce 1554, až k hlavnímu vchodu do Alhambry. Tím je \"Puerta Judiciaria\" (brána soudu), podkovovitá pasáž a tyčící se věž náměstí používaného Maury jako neoficiální soudní dvůr.  Nad vchodem je vytesána ruka s nataženými prsty jako talisman proti oku zla. Klíč, symbol autority, zaujímá odpovídající místo uvnitř podloubí. Úzká pasáž vedoucí dovnitř Plaza de los \"Aljibes\" (Místo nádrží), širokého otevřeného prostoru, který odděluje Alcazabu od Maurského paláce. Vlevo od průchodu vystupuje věž \"Torre del Vino\" (Věž vína) postavená v roce 1345 a používaná v 16. století jako sklepní prostor. Napravo je palác Karla V., střídmě vypadající, avšak majestátní renesanční budova, poněkud narušující harmonii okolí svou nadměrnou velikostí. Extrémně komplikované a detailní provedení výzdoby maurské Alhambry stojí v příkrém kontrastu ke Karlovu paláci, který tvoří bílé stěny bez rušivých elementů. Mnohé z autorit architektury jsou tudíž znechuceny preferováním jednoduchého renesančního stylu Karla V., který podle nich znehodnocuje celou architektonickou velikost Alhambry. Stavba Karlova paláce začala v roce 1526 a skončila v roce 1650.\n\nSoučasný vstup do Maurského paláce (\"Palacio Arabe\", nebo \"Casa Real\") je malými dveřmi, které dál vedou na \"Patio de los Arrayanes\" (Myrtový dvorec), nazývaný též \"Patio de la Alberca\" (Dvorec požehnání nebo Dvorec jezírka), což pochází z arabského \"birka\" = bazén. Tento dvorec je 42 m dlouhý a 22 m široký. Uprostřed je velká nádrž s mramorovým obložením, plná zlatých rybek a obklopená myrtami. Jsou tu galerie na severní a jižní straně. Jižní je 7 m vysoká a je podpíraná mramorovou kolonádou. Pod ní, napravo, býval hlavní vchod, nad ní jsou tři elegantní okna s oblouky a miniaturním sloupovím. Z tohoto nádvoří jsou vidět na severu nad střechy vystupující stěny Torre de Comares, odrážející svůj obraz v jezírku.\n\n\"Salón de los Embajadores\" (Síň vyslanců) je největším v Alhambře a zaujímá místo celé \"Torre de Comares\". Je to čtvercová místnost, se stěnami 12 m dlouhými, zatímco střed dómu je 23 m vysoký. Sloužila jako velká přijímací místnost, trůn sultána byl umístěn naproti vchodu. V této místnosti Kryštof Kolumbus přijímal podporu Isabely a Ferdinanda k cestě do nového světa. Dlaždice jsou skoro všude do výšky 1,2m a barevně se pravidelně střídají. Nad nimi je série oválných medailonů s nápisy protkanými květinami a listy. Je tu devět oken, po třech na každém z průčelí, a strop, který je pozoruhodně členěn vykládanou kompozicí z bílých, modrých a zlatých tvarů kruhů, korun a hvězd. Stěny jsou pokryty různými štukami velice jemného vzoru.\n\nVěhlasné \"Patio de los Leones\" (Lví dvůr) je protáhlé 35 m do délky a 20 m do šíře, obklopené nízkým ochozem na 124 bílých mramorových sloupech. Pavilón je extrémně protažený do nádvoří, s rafinovanými stěnami a lehce kopulovitou střechou, propracovaně pokrytou ornamenty. Nádvoří je dlážděno barevnými dlaždicemi a podloubí postaveno z bílého mramoru. Také stěny jsou pokryty až do půl druhého metru nad zemí dlaždicemi modré a žluté barvy s dolní a horní linkou ze zlatého a modrého smaltu. Sloupy podpírající střechu a galerii jsou nepravidelně rozmístěny s efektem uměleckého výhledu. Pilíře, oblouky a sloupoví jsou vyzdobeny rozmanitou škálou dekorativního listoví a jiných prvků. Na každém z oblouků je velká čtvercová plocha arabesek, nad pilíři je další plocha filigránské práce. V centru nádvoří se nachází Lví fontána, unikátní alabastrová mísa podpíraná nepříliš detailně vypracovanými skulpturami dvanácti lvů z bílého mramoru. Dvanáct lvů sloužilo jako forma časomíry, kdy voda proudila každou hodinu z jiného lva. Křesťané po opětovném dobytí hodiny rozebrali, aby zjistili, jak fungují, ty však od té doby přestaly pracovat úplně.\n\n\"Sala de los Abencerrajes\" (Síň Abencerrajů) odvozuje název z legendy, podle které Boabdil, poslední král Granady, pozval vrchní představitele zmiňované skupiny na banket a nechal je pak na tom místě povraždit. Tato místnost je dokonalé náměstíčko s vysokými kopulemi a zamřížovanými okny jako základna. Střecha je znamenitě zdobena modrou, hnědou, červenou a zlatou barvou. Naproti tomuto sálu se nachází \"Sala de las dos Hermanas\" (Sál dvou sester), jež svůj název odvozuje ze dvou mramorových dlaždic, jež jsou součástí dláždění. Uprostřed sálu je fontána a střecha – voštinová kopule s drobnými obrazci. Každý z obrazců je jiný a říká se že je jich na 5000 – což je skvělý příklad maurské stalaktitové klenby.\n\nMezi jiné divy Alhambry patří \"Sala de la Justicia\" (Síň spravedlnosti), \"Patio del Mexuar\" (Nádvoří koncilu), \"Patio de Daraxa\" (Nádvoří vestibulu) a \"Peinador de la Reina\" (královnina převlékárna), v nichž můžeme pozorovat tutéž architekturu a elegantní výzdobu. Palác a Horní Alhambra rovněž obsahuje lázně, množství ložnic a letních zahrad, klidné galerie a labyrint stejně jako klenuté kobky.\n\nPůvodní nábytek paláce reprezentuje věhlasná váza Alhambry – jedinečná ukázka maurského umění keramiky. Je datována do roku 1320 a představuje první maurské období porcelánového umění. Je 1,3 m vysoká, zespodu bílá a smaltování je modré, bílé a zlaté.\n\nZ přilehlých budov spojených s Alhambrou je nejzajímavější \"Palacio de Generalife\" (nebo také Gineralife – z maurského Jennat al Arif, „Arifova zahrada“, či také „Architektova zahrada“). Tento letohrádek se datuje přibližně do konce\n13. století, avšak byl několikrát přestavěn. Jeho zahrady s živými ploty zastřiženými do podoby jeskyň, fontánami a cypřišovými uličkami mají pověst původního maurského charakteru. \"Villa de los Martires\" (Martyrův letohrádek) na vrcholu \"Monte Mauror\", upomíná svým jménem křesťanské otroky, kteří byli zaměstnáni stavbou Alhambry a taktéž uvězněni v podzemních kobkách. \"Torres Bermejas\" (Vermilionské věže), také na hoře \"Monte Mauror\", jsou dobře zachovalou ukázkou maurského opevnění s podzemními nádržemi, konírnami a ubytováním pro 200 mužů. Několik římských náhrobků bylo objeveno v roce 1829 a 1857 na úpatí \"Monte Mauror\".\n\nNa stavbě Alhambry nenajdeme jediný podpis maurských tvůrců, kromě lidské dlaně. Je tu však mnoho odkazů na lidskou tvořivost na renesančních stavbách.\n\nAlhambra, \"Generalife\" a granadský \"Albayzin\" je zahrnut v seznamu světového dědictví UNESCO. Je to také místo děje novely Povídky z Alhambry (\"Tales of Alhambra\") od Washingtona Irvinga. Irving žil v tomto paláci po dobu psaní knihy a stal se tak prostředníkem v znovuuvedení tohoto místa do povědomí širokého publika.\n\n"}
{"id": "89882", "url": "https://cs.wikipedia.org/wiki?curid=89882", "title": "Skanderbeg", "text": "Skanderbeg\n\nJiří Kastriota ( Gjergj Kastriot, 1405 – 17. ledna 1468 Lezhë), řečený Skanderbeg (někdy také \"Skanderbej\", Skënderbeu), je národním hrdinou, přední postavou albánských dějin.\n\nProslavil se jako bojovník proti Osmanské říši, bojoval v desítkách bitev, z velké části vítězných. Bývá také nazýván jako \"\"Drak z Albánie\"\" a je albánským národním hrdinou. Jeho sochy se nacházejí v mnoha městech, včetně hlavního města Tirany (jezdecká socha). Sjednotil drobná knížectví a vytvořil samostatný albánský stát. Sídlil v pevnosti Kruja, která byla rekonstruována v šedesátých letech 20. století. Podporoval mírové úsilí Jiřího z Poděbrad.\n\nV roce 1981 mu bylo v městě Lezhë postaveno mauzoleum. Jeho helma s kozlí hlavou byla ve třicátých letech dvacátého století vyobrazena i na albánské vlajce. Nyní je vystavena v Uměleckohistorickém muzeu ve Vídni. 1. listopadu 1982 bylo otevřeno Skanderbegovo muzeum v rodném městě Krujë.\n\n"}
{"id": "89885", "url": "https://cs.wikipedia.org/wiki?curid=89885", "title": "Richard Avenarius", "text": "Richard Avenarius\n\nRichard Heinrich Ludwig Avenarius (19. listopadu 1843 Paříž – 18. srpna 1896 Curych) byl německo-švýcarský filozof, zakladatel a jeden z předních představitelů empiriokriticismu. Působil jako profesor na Univerzitě v Curychu.\n\nPodle Avenariova názoru měla věda spočívat v čistém popisu zkušenosti oproštěném od metafyziky a materialismu. Jeho myšlenky ze socialistického pohledu důrazně kritizoval Vladimir Iljič Lenin ve svém díle \"Materialismus a empiriokriticismus\" (1908).\n\nS předpoklady Avenariova empiriokriticismu se vyrovnává na počátku prvního z Kacířských esejů (1975) Jan Patočka.\n"}
{"id": "89889", "url": "https://cs.wikipedia.org/wiki?curid=89889", "title": "Chodové", "text": "Chodové\n\nChodové byla skupina obyvatel především v okolí Domažlic, Tachova a Přimdy, kteří měli za úkol střežit zemskou hranici mezi Čechami a Bavorskem, resp. Horní Falcí. Tito lidé byli přímými poddanými krále a za své služby se těšili mnohým privilegiím a výsadám, které je sociálně vydělovaly z okolního obyvatelstva.\n\nChodové se v písemných pramenech objevili během 13. století a existují spory o to, zda se jejich původ dá odvodit z raně středověkých stráží, které zde sloužily již v období přemyslovských knížat či zda se jedná o obyvatelstvo zde nově usazené až v období osídlovacích procesů 13. století. Některé prameny se taky odvozují od vojenských výpadů českých knížat do Polska v 11. století, odkud mělo být přesunuto slovanské obyvatelstvo od řeky Noteć a Chodža poblíž knížecího Hnězdna. To by také vysvětlovalo etnografické rozdíly od okolního obyvatelstva i někdy východněji působící dialekt (např. bylo-bulo s tvrdým „l“ atd.).\n\nHlavním úkolem Chodů bylo obcházet zemskou hranici a zjišťovat, zda nedošlo k nepřátelskému vpádu; pokud došlo k válečnému stavu, pak museli vytvářet lesní přeseky, signalizovat hrozící nebezpečí, resp. bránit průnikům menších oddílů nepřátel.\n\nV době míru taktéž kontrolovali, zda kolonizační postup německého obyvatelstva nepřekonal zemskou hranici, resp. zda Němci netěží na českém území dřevo apod.\n\nChodové byli usídleni v celkem 11 vesnicích v okolí Domažlic: Klenčí pod Čerchovem, Chodov, Postřekov, Draženov, Stráž, Újezd, Tlumačov, Starý Klíčov, Mrákov, Chodská Lhota, Pocinovice. Tyto obce do značné míry tvořily jeden celek, protože vlastnily společnou pečeť, prapor (s párem plstěných bot, psí hlava je až záležitostí národního obrození), ale i samosprávu.\n\nV 16. století začalo postavení Chodů postupně upadat, a to z několika příčin. Především došlo ke stabilizaci zemské hranice a k válečným konfliktům nedocházelo tak často, stejně jako byly relativně ustáleny hranice osídlení. Naopak se se společensko-ekonomickými změnami začaly prosazovat snahy o omezení osobní nezávislosti poddaných. Pro Chody se stalo velkým problémem, že velká část jejich výsad byla zvyková – často neměli tyto výsady písemně potvrzené. Navíc se chodské zboží (ale tato praxe byla běžná už ve středověku) často zastavovalo a šlechta měla větší tendence než panovník tato jejich práva omezit či ignorovat. To pak na konci 17. století vyústilo v chodské povstání.\n\n\n"}
{"id": "89890", "url": "https://cs.wikipedia.org/wiki?curid=89890", "title": "Chod", "text": "Chod\n\nChod může být:\n\n\n"}
{"id": "89893", "url": "https://cs.wikipedia.org/wiki?curid=89893", "title": "Poslední večeře", "text": "Poslední večeře\n\nPoslední večeře znamená důležitou událost ze života Ježíše Krista, který den před svým umučením slavil se svými učedníky velikonoční slavnost Pesach. Při této večeři, která je vylíčena v evangeliích, jim rozděloval chléb a víno jako „své tělo a svou krev“ a přikázal jim, aby to opakovali na jeho památku. Tak vzniklo křesťanské slavení a svátost eucharistie.\n\nPoslední večeři popisují všechna synoptická evangelia. Její průběh zhruba odpovídá židovské večeři pesach na památku vyvedení Izraele z Egypta. Evangelia uvádějí její přípravu, rozdílení chleba a vína jako Ježíšova „těla a krve“ a zradu Jidáše Iškariotského, jednoho z učedníků. Podle Janova evangelia začala tím, že Ježíš všem učedníkům umyl nohy, sama večeře se jen stručně zmiňuje bez rozdílení chleba a vína, a po večeři – podobně jako v Lukášově evangeliu – navazuje Ježíšova závěrečná promluva, modlitba a rozloučení.\n\nPodle synoptických evangelií Ježíš při rozdělování chleba a vína mluvil o „nové smlouvě“ a o „své krvi“, která tuto smlouvu zpečeťuje a prolévá se na odpuštění hříchů. V Lukášově evangeliu na to navazuje příběh o učednících na cestě do Emaus, kde se s Ježíšem setkali při lámání chleba, a o pravidelném slavení večeře Páně píše Pavel z Tarsu v listu Korintským. Slavení eucharistie (Večeře Páně) tak už v samém počátku křesťanství není jen připomínkou Poslední večeře, nýbrž také zpřítomněním Krista jako vykupitele. Tvoří patrně jádro nejstarší křesťanské bohoslužby a podle knihy Didaché se už ve 2. století konalo každou neděli.\n\nJežíšova poslední večeře se velmi často zobrazovala v křesťanském umění, jednou z nejslavnějších je freska Leonarda da Vinci v kostele S. Maria delle Grazie v Miláně.\n\nVe fotografii se tomuto tématu věnovali v různých obměnách například izraelský fotograf Adi Nes nebo Američan David LaChapelle.\n\nPoslední večeře se též objevuje coby parodie v různých komediálních filmech a seriálech (například MASH či v seriálu Červený trpaslík).\n\n\n"}
{"id": "89900", "url": "https://cs.wikipedia.org/wiki?curid=89900", "title": "Jean Charles Athanase Peltier", "text": "Jean Charles Athanase Peltier\n\nJean Charles Athanase Peltier (22. února 1785, Ham – 27. října 1845, Paříž) byl francouzský fyzik, objevitel jevu později nazvaného jeho jménem. Tento tzv. \"Peltierův jev\", objevený roku 1834, se využívá mj. pro chlazení v Peltierových článcích.\n"}
{"id": "89910", "url": "https://cs.wikipedia.org/wiki?curid=89910", "title": "OMG", "text": "OMG\n\nZkratka OMG má více významů:\n\n"}
{"id": "89919", "url": "https://cs.wikipedia.org/wiki?curid=89919", "title": "SITD", "text": "SITD\n\nSITD (často značeno jako <nowiki>[:SITD:]</nowiki>) je německá electro-industriální hudební skupina založená v roce 1996 v německém Porúří Carstenem Jackem a Thorstenem Lauem. Zkratka znamená \"Shadows In The Dark\" (česky Stíny v temnotě).\nLau posléze z kapely odešel a nahradil jej Thomas Lesczenski.\n\nPrvní studiové album s názvem \"Trauerland\" vyšlo v roce 1996.\n\n\n\n"}
{"id": "89925", "url": "https://cs.wikipedia.org/wiki?curid=89925", "title": "Zárazovité", "text": "Zárazovité\n\nZárazovité (\"Orobanchaceae\") je čeleď vyšších dvouděložných rostlin z řádu hluchavkotvaré (\"Lamiales\"). Jsou to nezelení parazité nebo zelení poloparazité přiživující se na kořenech jiných rostlin. Čeleď je celosvětově rozšířena a je zastoupena několika rody i v České republice. Mezi známější zástupce patří např. záraza, světlík, černýš a všivec.\n\nZárazovité jsou byliny, výjimečně i keře se střídavými nebo vstřícnými, zřídka i přeslenitými listy bez palistů. Odění rostlin je nejčastěji z jednoduchých, případně ze žlaznatých chlupů. Listy jsou jednoduché, často peřeně laločnaté až dělené, celokrajné nebo zubaté, u parazitů redukované na nezelené šupiny na dužnatém stonku. Žilnatina je zpeřená.\n\nKvětenství jsou úžlabní nebo vrcholová, nejčastěji hrozny, někdy jsou květy jednotlivé. Květy jsou oboupohlavné, souměrné. Kalich i koruna jsou nejčastěji srostlé z pěti lístků. Koruna je dvoupyská. Tyčinky jsou čtyři, někdy doplněné jedním staminodiem, přirostlé ke korunní trubce. Zástupci rodu kastileja mají květy často podepřené nápadně zbarvenými listeny. Semeník je svrchní, srostlý ze dvou plodolistů, s jedinou čnělkou a dvouramennou bliznou. V každém plodolistu je mnoho vajíček. Okolo báze semeníku je obvykle vyvinut nektáriový disk. Plodem je tobolka obsahující mnoho hranatých semen.\n\nKvěty zárazovitých jsou opylovány včelami, vosami, mouchami nebo ptáky. Semena jsou šířena pravděpodobně větrem.\n\nTéměř všichni zástupci této čeledi jsou parazité nebo poloparazité, přichycující se pomocí specializovaných orgánů zvaných haustoria na kořeny hostitelských rostlin. Plně parazitičtí zástupci jsou nezelené rostliny s redukovanými listy a jsou zcela závislí na hostitelské rostlině, k níž jsou připojeni jedním a často mohutným haustoriem. Haustorium zasahuje do lýkové části cévních svazků hostitele, odkud čerpá asimiláty. Příkladem je rod záraza (\"Orobanche\"). Většina zástupců čeledi jsou však poloparazité, zelené rostliny které se na hostiteli pouze přiživují. Takové rostliny mají větší množství drobných haustorií, jež zasahují do dřevní části cévních svazků hostitele, odkud čerpají minerální látky. Mezi ně patří např. světlík (\"Euphrasia\") a černýš (\"Melampyrum\").\n\nJednotlivé druhy parazitických zárazovitých mají často specifického hostitele. Zárazy produkují velké množství (až stovky tisíc) velmi drobných semen obsahujících jen nedokonale vyvinuté embryo. Jejich klíčení je vyvoláno chemickými látkami vylučovanými kořeny hostitelské rostliny jen do vzdálenosti několika milimetrů. Ze semene nejdříve vyrůstá nitkovitý útvar (prokaulom), který po napojení na hostitelský kořen vytvoří drobnou hlízku (základ budoucího haustoria), z níž teprve vyrůstá stonek.\n\nU některých rodů parazitických i poloparazitických zárazovitých (záraza, černýš, všivec, kastileja) bylo prokázáno, že na obranu proti herbivorům hromadí různé typy alkaloidů z hostitelské rostliny. Druhy \"Pedicularis semibarbata\" a \"Castilleja integra\" obsahují chinolizidinové alkaloidy, pokud rostou na vlčím bobu, a pyrrolizidinové alkaloidy, když parazitují na starčeku. Podobně byl prokázán pyrrolizidinový alkaloid lolin v druhu kokrhel menší, rostoucím na jílku mámivém.\n\nČeleď zahrnuje v současném pojetí přes 2000 druhů v 99 rodech. Největší rody jsou všivec (\"Pedicularis\", asi 600 až 800 druhů), kastileja (\"Castilleja\", 160–200), světlík (\"Euphrasia\", 170–350), záraza (\"Orobanche\", 150) a \"Buchnera\" (100 druhů). Zárazovité jsou kosmopolitně rozšířeny. Nejvíce druhů se vyskytuje v severním mírném pásu, v Africe a na Madagaskaru.\n\nV české květeně je čeleď zastoupena rody černýš (\"Melampyrum\", 6 druhů), světlík (\"Euphrasia\", 9 druhů + 1 vyhynulý), všivec (\"Pedicularis\", 4 + 1 vyhynulý), kokrhel (\"Rhinanthus\", 4 druhy), záraza (\"Orobanche\", 16 druhů) a druhy zdravínek jarní (\"Odontites vernus\"), lepnice alpská (\"Bartsia alpina\") a podbílek šupinatý (\"Lathraea squamaria\").\n\nNezelení parazité jsou v květeně Evropy zastoupeni celkem asi 56 druhy záraz (\"Orobanche\", zvl. ve Středomoří), dále\ntřemi druhy podbílku (\"Lathraea\") a druhy \"Cistanche phelypaea\", \"Phelypaea boissieri\" (Středomoří) a \"Boschniakia rossica\", \"Cistanche salsa\" a \"Phelypaea coccinea\" (Rusko). Z dalších zárazovitých jsou to především rody, které jsou domácí i u nás: světlík (\"Euphrasia\", asi 58 druhů, často endemity), všivec (\"Pedicularis\", asi 50), kokrhel (\"Rhianthus\", 34), černýš (\"Melampyrum\", 25), zdravínek (\"Odontites\", 17) a lepnice (\"Bartsia\", 3), dále ve Středomoří druhy \"Siphonostegia syriaca\", \"Parentucellia latifolia\", \"Parentucellia viscosa\", v Alpách a jižní Evropě hornice alpská (\"Tozzia alpina\"), v Rusku \"Cymbaria borysthenica\" a 3 druhy rodu \"Castilleja\".\n\nKlasickými obsahovými látkami jsou fenolické glykosidy a iridoidy. Mnohé druhy obsahují orobanchin, způsobující černání rostlin při sušení (tato vlastnost dala název černýši).\n\nHlavní účinnou látkou světlíku lékařského (\"Euphrasia rostkoviana\") je iridoidní glykosid aukubin.\n\nV klasickém pojetí obsahovala čeleď zárazovité pouze 15 rodů a asi 180 druhů obligátně parazitických rostlin. Ostatní, poloparazitické rody byly řazeny do podčeledi \"Rhinanthoideae\" čeledi krtičníkovité (\"Scrophulariaceae\") společně s plně autotrofními rody, jako je např. rozrazil (\"Veronica\"). Základním rozlišovacím znakem mezi čeleděmi zárazovité a krtičníkovité byl kromě způsobu výživy především typ placentace (parietální versus axilární).\nMolekulárními metodami bylo zjištěno, že zatímco haustoria se v průběhu vývoje této skupiny objevila jen jedenkrát, k přechodu na plný parazitismus došlo v rámci čeledi zárazovité v několika nezávislých případech.\n\nV roce 2011 byla na základě fylogenetických studií ustavena nová čeleď \"Rehmanniaceae\" obsahující dva rody řazené v systému APG dosud do čeledi \"Orobanchaceae\": \"Rehmannia\" a \"Trianaeophora\". Čeleď \"Rehmanniaceae\" tvoří podle kladogramů sesterskou skupinu čeledi \"Orobanchaceae\". Na stránkách Angiosperm Phylogeny Group je tato skupina uvedena na úrovni podčeledi (\"Rehmannieae\") čeledi \"Orobanchaceae\".\n\n\nZárazovité mají malý hospodářský význam. Některé druhy, např. rodu \"Striga\", mohou škodit na plodinách. V botanických zahradách je občas pěstována záraza břečťanová (\"Orobanche hederae\"), např. v Botanické zahradě Univerzity Karlovy v Praze.\n\nSvětlík lékařský (\"Euphrasia rostkoviana\") je známá léčivka využívaná v lidovém léčitelství k tlumení očních zánětů.\nDruh \"Cistanche phelypaea\" je v Kataru používán jako afrodiziakum, tonikum a proti průjmu.\n\n\"Aeginetia\",\n\"Agalinis\",\n\"Asepalum\",\n\"Aureolaria\",\n\"Bartsia\",\n\"Bellardia\",\n\"Boschniakia\",\n\"Buchnera\",\n\"Bungea\",\n\"Buttonia\",\n\"Castilleja\",\n\"Centranthera\",\n\"Christisonia\",\n\"Cistanche\",\n\"Clevelandia\",\n\"Conopholis\",\n\"Cordylanthus\",\n\"Cyclocheilon\",\n\"Cycnium\",\n\"Cymbaria\",\n\"Epifagus\",\n\"Escobedia\",\n\"Esterhazya\",\n\"Euphrasia\",\n\"Gentrya\",\n\"Gerardiina\",\n\"Gleadovia\",\n\"Graderia\",\n\"Harveya\",\n\"Hyobanche\",\n\"Kopsiopsis\",\n\"Lamourouxia\",\n\"Lathraea\",\n\"Leptorhabdos\",\n\"Macranthera\",\n\"Mannagettaea\",\n\"Melampyrum\",\n\"Melasma\",\n\"Micrargeria\",\n\"Monochasma\",\n\"Necranthus\",\n\"Nesogenes\",\n\"Nothochilus\",\n\"Odontites\",\n\"Omphalotrix\",\n\"Ophiocephalus\",\n\"Orobanche\",\n\"Orthocarpus\",\n\"Parentucellia\",\n\"Pedicularis\",\n\"Phacellanthus\",\n\"Phelypaea\",\n\"Phtheirospermum\",\n\"Physocalyx\",\n\"Platypholis\",\n\"Radamaea\",\n\"Rehmannia\",\n\"Rhamphicarpa\",\n\"Rhaphispermum\",\n\"Rhinanthus\",\n\"Schwalbea\",\n\"Seymeria\",\n\"Silviella\",\n\"Siphonostegia\",\n\"Sopubia\",\n\"Striga\",\n\"Tetraspidium\",\n\"Tienmuia\",\n\"Tozzia\",\n\"Xylanche\",\n\"Xylocalyx\"\n"}
{"id": "89936", "url": "https://cs.wikipedia.org/wiki?curid=89936", "title": "Ubinskoje", "text": "Ubinskoje\n\nUbinskoje (rusky \"Убинское\"), je bezodtoké jezero na západní Sibiři v Barabinské stepi v Novosibirské oblasti v Rusku. Má rozlohu 440 km². Převládá hloubka okolo 3 m a dosahuje maximální hloubky 4 m.\n\nNa jezeře je 5 ostrovů. Dno je hlinito-písčité, jílovité.\n\nV některých letech na jaře odtéká voda do řeky Ubinka a do Omu (přítok Irtyše).\n\nPobřežní část jezera je zarostlá skřípincem a ostřicí.\n\nJezero je bohaté na ryby (štiky, jelci, okouni, potočníci).\n"}
{"id": "89937", "url": "https://cs.wikipedia.org/wiki?curid=89937", "title": "Udyl", "text": "Udyl\n\nUdyl ( ) je jezero v Chabarovském kraji v Rusku. Má rozlohu 330 km². Je 50 km dlouhé a přibližně 9 km široké, protáhnuté z jihozápadu na severovýchod. Dosahuje maximální hloubky 5 m.\n\nSeverní břeh je zvýšený, místy skalnatý. Jižní břeh je nízký a bažinatý.\n\nLeží na levém břehu dolního toku Amuru, se kterým je spojené ramenem Uchta. Největší přítok je řeka Biči.\n"}
{"id": "89939", "url": "https://cs.wikipedia.org/wiki?curid=89939", "title": "Martin Suter", "text": "Martin Suter\n\nMartin Suter (* 29. února 1948 Curych) je švýcarský spisovatel, známý zvláště díky svým sloupkům \"Business Class\" a od konce devadesátých let také díky svým románům.\n\nMartin Suter je ženatý s architektkou Margrith Nay Suter. Žije střídavě na španělském ostrově Ibiza a v zimě v guatemalském Panajachelu.\n\nPůvodně pracoval v reklamní agentuře, pak založil vlastní, svého času ve Švýcarsku největší a také předsedal sdružení \"Art Directors Club\".\n\nPsal také reportáže pro časopis Geo a je autorem řady televizních a filmových scénářů. Od roku 1991 pracuje zprvu jako žurnalista, dnes spisovatel na volné noze.\n\nProslavil se svými pravidelnými týdenními sloupky \"Business Class\" zprvu v časopise \"Die Weltwoche\" (od roku 1992 do začátku roku 2004) a nyní ve víkendové příloze \"Das Magazin\" deníků \"Tages-Anzeiger\", \"Basler Zeitung\", \"Berner Zeitung\" a \"Solothurner Tagblatt\".\n\nVýběry sloupků vycházejí také knižně, poprvé v roce 2000 pod názvem \"Business Class\".\n\n\n\nV roce 1995 Cena rakouského průmyslu \"(Preis der österreichischen Industrie)\" na soutěži Josepha Rotha \"(Joseph Roth-Wettbewerb)\" v Klagenfurtu, za \"Bussines Class\".\n\n\"Small World\" byl oceněn 1997 Čestným darem kantonu Curych \"(Ehrengabe des Kantons Zürich)\" a 1998 francouzskou Cenou prvního zahraničního románu \"(Prix du premier roman étranger)\".\n\n\"Ein perfekter Freund\" získal 2003 druhé místo Německé ceny detektivek \"(Deutscher Krimi Preis)\".\n\n\n"}
{"id": "89941", "url": "https://cs.wikipedia.org/wiki?curid=89941", "title": "Uvildy", "text": "Uvildy\n\nUvildy ( ) je bezodtoké jezero v Čeljabinské oblasti v Rusku. Má rozlohu 68,1 km². Průměrně je hluboké 14 m a dosahuje maximální hloubky 38 m. Leží v nadmořské výšce 275 m.\n\nDo jezera ústí řeka Čeremšanka. Rozsah kolísání úrovně hladiny je přibližně 1 m. Zamrzá v listopadu a rozmrzá v květnu.\n\nDno je pokryté sapropelovým bahnem. V okolí jezera jsou radonové prameny, díky kterým zde byly založeny lázně Uvildy.\n"}
{"id": "89960", "url": "https://cs.wikipedia.org/wiki?curid=89960", "title": "TBD", "text": "TBD\n\nZkratka TBD může znamenat:\n\n\n\n\n"}
{"id": "89966", "url": "https://cs.wikipedia.org/wiki?curid=89966", "title": "Nízké Tatry", "text": "Nízké Tatry\n\nNízké Tatry (slovensky \"Nízke Tatry\") jsou pohoří a krajinná oblast nacházející se na Slovensku. Celá oblast je chráněna jako Národní park Nízké Tatry. Většinu jeho území tvoří stejnojmenné pohoří. Nejvyšší horou je Ďumbier (2043 m). Geomorfologický celek se člení na dva geomorfologické podcelky: Ďumbierské Tatry v západní a Kráľovohoľské Tatry ve východní části, které jsou odděleny údolími říček Boca a \"Štiavnička\".\n\nHlavní hřeben pohoří se táhne ze západu na východ v délce asi 80 km mezi údolími Váhu na severní straně a Hronu na straně jižní. Nízké Tatry se v sedle Čertovica dělí na celistvější východní část – Kráľovohoľské Tatry a západní – Ďumbierské Tatry. Hlavní hřeben v jednotlivých částech pohoří mění svůj vzhled i charakter. Například masiv Prašivé v západní části Nízkých Tater s nejvyšším vrcholem Veľká Chochuľa (1753 m) je klasickým zástupcem holin s hladce modelovaným reliéfem. Naopak nejskalnatější skupinou pohoří je masiv Ďumbieru od sedla Ďurkové. Východní část hřebene je výrazně zalesněna a až v oblasti Orlovej a Kraľovej hole znova nabývá charakter holých a travnatých kopců.\n\nHřeben překračuje čtyřmi vrcholy nadmořskou výšku 2000 m.\n\nLesní společenstva a porosty představují základní krajinný prvek Nízkých Tater a pokrývají až 67 % celkové plochy území. Na vápencových podkladech jižních svahů hor se vyskytují spíše borovice nebo buk s příměsí jedle a smrku. Naproti tomu na severních úbočích se rozkládají zejména rozsáhlé komplexy bukových lesů. V západní části jedle a smrk. Kosodřevina se vyskytuje přerušovaně ve výškách 1400 až 1800 m v celé oblasti. Nad tímto pásmem se vyskytují horské louky, hole. Nejvyšší partie hor tvoří alpínské pásmo.\nObrovská rozlehlost území vytváří výborné podmínky pro živočichy. Živočichové zde žijící představují typickou faunu karpatského horského stupně a s porovnáním s Tatrami mají mnoho společného. Největší zastoupení v přírodě má lovná zvěř (jeleni, srnci a prase divoké). Z větších savců můžete potkat sviště horského, kamzíka horského či medvěda hnědého.\nNízkotatranská flora je velmi pestrá a bohatá. Geologický podklad je jedním z hlavních faktorů ovlivňující druhové složení. Oproti Tatrám, se kterými je druhová pestrost rostlin velmi podobná, se zde vyskytují převážně druhy rostoucí v typicky chladném podnebí. Na vápencovém podkladě u vstupu do údolí, rostou spíše teplomilné a exotermní druhy. Západní část Nízkých Tater je na rostlinstvo a množství druhů bohatší než část východní, především pro četný výskyt vápencového svršku podkladu.\nNárodní park Nízké Tatry (NAPANT) byl vyhlášený v roce 1978. Výměra vlastního chráněného území je 72 842 ha a ochranného pásma 110 162 ha. Území se vyznačuje rozmanitostí flory a fauny, výskytem mnoha endemických a reliktních druhů, hodnotnými krasovými jevy, minerálními prameny a četnými odlehlými zákoutími. Národní park zaujímá centrální část celku Nízké Tatry. Okrajově zasahuje do Spišsko-gemerského krasu a jako ochranné pásmo i do mnoha jiných sousedních skupin.\n\nNízké Tatry tvoří rozvodí důležitých toků Slovenska – Váhu, Hronu, Hnilec a Hornádu. Pohoří je významnou zásobárnou povrchových a podzemních vod a obrovský rezervoár vláhy. Hlavně při obvodu pohoří se nacházejí četné prameny minerálních vod. Na severu Královohoľské části se nachází vodní nádrž Čierny Váh přehrazující stejnojmennou řeku. Je zde umístěna vodní elektrárna. V Liptovské kotlině leží vodní nádrž Liptovská Mara (2700 ha). Z vodopádů můžeme jmenovat například Brankovský vodopád který je výrazným prvkem pohoří Nízké Tatry, nacházející se na Kurucké skále. Národní přírodní památkou byl vyhlášen v roce 1980. Jeho výška je asi 60 metrů. V zimě se z něj vytvoří obrovský, působivý ledopád. Na severní straně se vyskytují ledovcová jezera (Vrbické pleso, Lukové pliesko).\n\nNízké Tatry jsou po Vysokých Tatrách druhým nejnavštěvovanějším pohořím Slovenska. Trasu z východu, tedy z vrcholu Kráľova hoľa do Donoval či naopak, lze projít po hřebenové cestě Hrdinů Slovenského Národního Povstání, na které se nachází většina horských chat v Nízkých Tatrách. Je to např. \"Chata M. R. Štefánika\", \"Chata pod Chopkom\" či \"Turistická útulna pod Chabencom\". Na rozdíl od Vysokých Tater se v Nízkých Tatrách nevyskytuje tolik vodních pramenů, proto je důležité při putování mít na mysli pitný režim. Zimní středisko Jasná pod Chopkom je největší centrum zimních sportů na Slovensku s 50 km sjezdovek a nejmodernějším technickým vybavením. Pro lyžaře, ale i snowboardisty tu jsou vyhrazeny freeridové zóny, snowpark a bežecké tratě. V Nízkých Tatrách se nachází několik turisticky přístupných jeskynních systémů. Např. Bystrianska jaskyňa, Demänovská ľadová jaskyňa, Demänovská jaskyňa Slobody, Jaskyňa mŕtvych netopierov, Važecká jaskyňa.\n\n\n\n"}
{"id": "89972", "url": "https://cs.wikipedia.org/wiki?curid=89972", "title": "Turgojak", "text": "Turgojak\n\nTurgojak ( ) je jezero v Čeljabinské oblasti v Rusku. Má rozlohu 27 km². Je 6,7 km dlouhé. Průměrně je hluboké 19 m a dosahuje maximální hloubky 33,5 m. Leží v nadmořské výšce 320 m. Nachází se při úpatí Iľmeňského hřbetu na jižním Uralu.\n\nRozsah kolísání úrovně hladiny je přibližně 1 m.\n\nV okolí jezera je rozvinutá turistika. Východně od něj se nachází Iľmeňská rezervace.\n"}
{"id": "89974", "url": "https://cs.wikipedia.org/wiki?curid=89974", "title": "Tulos", "text": "Tulos\n\nTulos ( ) je jezero v Karelské republice v Rusku. Má rozlohu 95,7 km². Leží v nadmořské výšce 157 m.\n\nPobřeží je členité s množstvím zálivů a ostrovů.\n\nZamrzá v listopadu a rozmrzá na konci dubna nebo na začátku května. Odtéká z něj řeka Tula.\n"}
{"id": "89978", "url": "https://cs.wikipedia.org/wiki?curid=89978", "title": "Velké Topolové jezero", "text": "Velké Topolové jezero\n\nVelké Topolové jezero () je jezero v Kulundské stepi na dolním toku řeky Burly v Altajském kraji v Rusku. Leží v nadmořské výšce 98 m. Má rozlohu 76,6 km². Průměrně je hluboké 2,1 m a dosahuje maximální hloubky 2,4 m.\n\nJižní břeh je bažinatý.\n\nZdroj vody je převážně sněhový. Jezerem protéká řeka Burla.\n\nV roce 1966 byla při odtoku řeky Burly z jezera vybudována přehradní hráz za účelem regulace jeho hladiny. Na jezeře je rozvinuté rybářství.\n\nSeverovýchodně od jezera se nachází Malé Topolové jezero.\n"}
{"id": "89979", "url": "https://cs.wikipedia.org/wiki?curid=89979", "title": "Todža", "text": "Todža\n\nTodža nebo Azas ( nebo ) je jezero v západní části Todžinské kotliny v Tuvinské republice v Rusku. Má rozlohu 51,6 km².\n\nDo jezera ústí řeka Azas a odtéká Toora-Chem (pravý přítok Velkého Jeniseje). Vyšší úroveň hladiny je v červnu a nižší v březnu a dubnu. Rozsah kolísání úrovně hladiny je 1,4 m. Zamrzá na začátku listopadu a rozmrzá ve druhé polovině května. V létě (červenec) se voda na povrchu prohřívá na 19 °C.\n"}
{"id": "89980", "url": "https://cs.wikipedia.org/wiki?curid=89980", "title": "Tere-chol (Uvs núr)", "text": "Tere-chol (Uvs núr)\n\nTere-chol ( , , ) je bezodtoké sladkovodní jezero v Uvsunurské kotlině na hranicích Mongolska (Uvský ajmag) a Tuvinské republiky Ruska. Má rozlohu 68,8 km².\n\nPobřeží je nízké a písčité. Ze severozápadu je jezero zasypáváno písky, které tvoří velké masívy na jihozápadě jezera.\n\nVzniklo v důsledku zanesení jednoho z přítoků řeky Tes-chem pohyblivými písky. Skládá se ze dvou částí, které jsou oddělené úzkým průlivem.\n\nV jezeře žijí štiky a osmani ().\n\nJižní část jezera leží v Mongolsku a hranice s Ruskem běží po výspě, která odděluje severní část jezera.\n"}
{"id": "89981", "url": "https://cs.wikipedia.org/wiki?curid=89981", "title": "Tere-chol (Jenisej)", "text": "Tere-chol (Jenisej)\n\nTere-chol ( ) je jezero na jihovýchodě Tuvinské republiky v Rusku. Má rozlohu 39,1 km². Leží v tektonické kotlině v nadmořské výšce 1300 m.\n\nNa jezeře je ostrov, na kterém se zachovaly zbytky ujgurské pevnosti z 8. století.\n\nZ jezera odtéká řeka Balyktyg Chem (povodí Malého Jeniseje \"Ka Chem\").\n"}
{"id": "89982", "url": "https://cs.wikipedia.org/wiki?curid=89982", "title": "Něrpičje", "text": "Něrpičje\n\nNěrpičje ( ) má několik významů. Něrpičje znamená „tulení“ (podle něrpa – druh tuleně).\n\n"}
{"id": "89984", "url": "https://cs.wikipedia.org/wiki?curid=89984", "title": "Řetová", "text": "Řetová\n\nŘetová () je obec v okrese Ústí nad Orlicí v Pardubickém kraji. Obec s obyvateli a rozlohou 849 ha se táhne podél silnice třetí třídy z Přívratu do Řetůvky a leží asi 7 km od České Třebové a 5 km od Ústí nad Orlicí. K Řetové spadají i osady Na Mandlu, Na Bahnech a Pustina.\n\nPrvní písemná zmínka o obci pochází z roku 1292.\n\nNa území obce se nacházejí čtyři autobusové zastávky:\n\n\nV Řetové působí fotbalový klub a Sbor dobrovolných hasičů Řetová, jenž má také družstvo starších žáků, kteří se účastní okresní ligy v požárním útoku.\n\n\n"}
{"id": "89986", "url": "https://cs.wikipedia.org/wiki?curid=89986", "title": "Tezaurace", "text": "Tezaurace\n\nTesaurace je makroekonomický termín, jímž se označuje zmenšení celkového objemu oběhu peněz ve společnosti respektive umělé snížení celkového peněžního oběhu příslušného státu (nebo i jiného územního celku, jenž úžívá společnou měnu). Jedná se tedy o makroekonomickou finanční operaci, která je obvykle prováděna centrální bankou příslušného státu (či jiného příslušného územního celku) ve větším měřítku a v relativně delším časovém úseku. Peníze jsou nahrazovány zlatem, nemovitými věcmi, starožitnostmi, uměleckými předměty. Tato funkce uchovávání hodnoty peněz je silně omezena při inflaci.\n\n\nTermín \"tezaurace\" se používá také v lékařství, kdy obecně označuje \"hromadění\" (např. Tuky jsou tezaurovány v adipocytech.)\n"}
{"id": "89999", "url": "https://cs.wikipedia.org/wiki?curid=89999", "title": "DELAG", "text": "DELAG\n\nDELAG\", \"Deutsche Luftschifffahrts-Aktiengesellschaft, byla první civilní letecká dopravní společnost na světě. Zajišťovala vzducholodní dopravu. Byla založena 16. listopadu 1909. Sídlo společnosti bylo ve Frankfurtu nad Mohanem.\n\nFirmu založil Alfred Colsman, generální ředitel zeppelinova koncernu poté, kdy dočasně opadl zájem armády o ztužené vzducholodě a bylo třeba zajistit odbyt cestovních vzducholodí firmy Luftschiffbau Zeppelin. Většinu základního kapitálu do společnosti vnesla města Frankfurt nad Mohanem a Düsseldorf. Společnost začala přepravovat cestující v roce 1910 na lince Frankfurt nad Mohanem - Baden-Baden - Düsseldorf se ztuženou vzducholodí LZ 7 \"Deutschland\". Ta byla zničena 10 dní poté 28. června při nehodě.\n\nDo začátku první světové války vzducholodě společnosti přepravily 34,028 pasažérů na 1,588 letech, flotila nalétala 172,535 km. Na začátku 1. světové války vzducholodě společnosti zrekvírovala armáda, po jejím skončení Německo vzducholodě provozovat nesmělo. Proto až v září 1928 společnost začala provozovat novou vzducholodí LZ 127 \"Graf Zeppelin\", která byla schopna i transatlantických letů.\n\nSpolečnost přestala provozovat veškeré své lety v roce 1935.\n\nPřed první světovou válkou:\n\nPo válce:\n"}
{"id": "90002", "url": "https://cs.wikipedia.org/wiki?curid=90002", "title": "Chotyně", "text": "Chotyně\n\nChotyně (německy \"Ketten\") je vesnice a spolu s osadou Grabštejn též obec na severu Česka, v okrese Liberec, v Libereckém kraji. Leží asi 16 km severozápadně od Liberce na jihovýchodním okraji Hrádku nad Nisou. Touto vsí na úpatí Lužických hor protéká Lužická Nisa, na jejím okraji je Václavická přehrada, využívaná k rybaření. V Chotyni je mateřská a nižší stupeň základní školy. Obec má dvě části: samotnou Chotyni a osadu Grabštejn, ve které se nachází hrad Grabštejn. Žije zde  obyvatel.\n\nObec leží na železniční trati z Liberce do Hrádku nad Nisou, pokračující do německé Žitavy. Má silniční spojení s Hrádkem nad Nisou a Bílým Kostelem nad Nisou.\n\nPřesné datum vzniku obce není známo, první písemné zmínky o ní se datují do roku 1381. Roku 1409 se o vsi hovoří jako o \"Koetynu\". Samotný původ tohoto jména již dnes není znám, lze se však domnívat, že je pozůstatkem nejstaršího keltského osídlení. Obec patřila k blízkému hradu Grabštejnu a původně měla ryze zemědělský ráz, až ve středověku se v ní dobývala železná ruda. Za husitských válek stálo Grabštejnské panství společně se Šestiměstím v protihusitském táboře, hrad Grabštejn byl v letech 1430–1435 okupován husity jako významný opěrný bod.\n\nGrabštejnské panství se ve druhé polovině 16. století za místokancléře Jiřího Mehla ze Střelic začalo rychle rozvíjet. Tento nový hradní pán se pustil do těžby mědi, zinku, stříbra a olova a budoval hamry. Tento rozvoj však zároveň způsobil zhoršení životních podmínek poddaných panství, což vyústilo v sérii krvavých rebelií, největší z nich byla roku 1680 vedena chotyňským rychtářem.\n\nRozmach pokračoval také ve století osmnáctém, kdy se zde začal těžit lignit a kdy Gallasové založili v nedalekém Hrádku nad Nisou jednu z prvních textilních manufaktur v zemi na výrobu bavlněného zboží, která však záhy zkrachovala. Roku 1713 je obec označována již jako \"Ketten\". V 19. století bylo v okolí založeno několik strojírenských a chemických továren. Celkem bylo v okolí Chotyně na přelomu století 64 různých podniků. Jejich rozvoj byl podpořen také rozvojem infrastruktury, když byla v letech 1857–59 dokončena železniční trať ze Žitavy do Liberce a roku 1842 byla Chotyně napojena na císařskou silnici mezi těmito dvěma městy.\n\nRoku 1919 je obec uváděna nejprve jako \"Chotyň\" a roku 1923 již jako \"Chotyně\". Přesto se většina obyvatel Hrádecka v této době hlásila k německé národnosti. V Chotyni byly dávno objeveny léčivé železité prameny, proto zde byly zřízeny nevelké lázně „Wartburg“, kde se léčilo revma, dna a chudokrevnost. Tyto lázně však po druhé světové válce již nebyly v provozu a samotný lázeňský objekt byl zbourán. V červenci 1945 došlo v Chotyni k výbuchu muničního skladu, který si vyžádal patnáct lidských životů, mezi nimi osmi českých vojáků. Chotyně byla dlouhou dobu částí Hrádku nad Nisou, odtrhla se od něj po roce 1989.\n\nV srpnu roku 2010 obec zasáhly (spolu s dalšími okolními obcemi) ničivé bleskové povodně, které způsobily obrovské škody.\n\n\n\n\n"}
{"id": "90003", "url": "https://cs.wikipedia.org/wiki?curid=90003", "title": "Hotové peníze", "text": "Hotové peníze\n\nHotové peníze neboli oběživo, anglicky cash, je jedna z forem peněz. Opakem oběživa jsou tzv. bezhotovostní peníze, tedy bankovní vklady.\n\n\n\n\nVyjadřují vždy platební a dodací podmínky :\n\n"}
{"id": "90005", "url": "https://cs.wikipedia.org/wiki?curid=90005", "title": "Řetůvka", "text": "Řetůvka\n\nŘetůvka () je obec ležící v okrese Ústí nad Orlicí v Pardubickém kraji. Obec leží na křižovatce silnice třetí třídy z Řetové a silnice druhé třídy (II/360) z Litomyšle přes Sloupnici do Ústí nad Orlicí. Z křižovatky odbočuje slepá ulice, patřící obci, která se táhne malebným údolím s potokem Řetůvka (někdy též \"Řetovka\" nebo \"Husí krk\"). Podél slepé ulice leží stěžejní část osídlení obce. Žije zde obyvatel.\n\nLeží asi 10 km na sever od Litomyšle, 9 km severozápadně od České Třebové a 3,5 km jihozápadně od Ústí nad Orlicí, ke kterému v minulosti po dva roky (1989-1990) patřila.\n\nPrvní písemná zmínka o obci pochází z roku 1292. Název obce v minulosti byl \"Malá Řetová\", který byl v roce 1924 změněn na \"Řetůvka\".\n\nV roce 1989 byla obec v souladu se strategií rušení malých obcí a jejich připojování k větším připojena k sousednímu okresnímu městu Ústí nad Orlicí. Hned po pádu komunistického režimu si ale občané obce zvolili cestu k opětovnému osamostatnění, ke kterému došlo k 23. listopadu 1990.\n\nV pěti volebních obdobích od roku 1990 se vystřídalo pět starostů obce:\n\nOd roku 1990 pořádá místní TJ Sokol tradiční cykloturistickou akci \"Řetůvský pedál\", která se koná vždy třetí červnovou sobotu. Jedná se o cyklistický výlet připravenými silničními trasami směrem na Českomoravskou vrchovinu a horskými trasami okolím Řetůvky. Od roku 1999 se zároveň koná cílová jízda \"„Hledej Řetůvku!“\", při níž je smyslem dojet odkudkoliv do Řetůvky.\n\nObec leží v údolí společně s obcemi Řetová a Přívrat, které se nacházejí jižněji.\n\nNedaleko Řetůvky se tyčí vrchol Andrlův chlum (559 m n. m.).\n\nNachází se zde jedna autobusová zastávka:\n"}
{"id": "90008", "url": "https://cs.wikipedia.org/wiki?curid=90008", "title": "Kájov", "text": "Kájov\n\nKájov () je vesnice a spolu s řadou dalších vesnic též obec ležící 4 km na západ od Českého Krumlova u hranice CHKO Blanský les. Žije zde  obyvatel.\n\nVesnice Kájov je hojně navštěvovaným mariánským poutním místem, jedním z nejstarších v Čechách. Poprvé je doložena ve 13. století jako spadající pod cisterciácký klášter Zlatá Koruna. V historii bylo místo několikrát upravováno a rozšiřováno, mj. po vypálení roku 1469 a v době baroka v 17. století. Tak vznikl poutní komplex tvořený kostelem Nanebevzetí Panny Marie, kaplí Úmrtí Panny Marie, farou a hospicem. Teprve roku 1930 sem přišli příslušníci řádu oblátů a založili zde konvent v budově fary, který však byl po druhé světové válce zrušen. \n\nPrvní písemná zmínka o vesnici pochází z roku 1263.\n\n\nV roce 2011 navrhlo Ministerstvo obrany ČR optimalizaci vojenských újezdů, v jejímž rámci by některé osady včetně Boletic měly být z vojenského újezdu Boletice do začátku roku 2015 vyčleněny. Vláda o zmenšení újezdu od roku 2015 rozhodla na začátku ledna 2012. V pátek a v sobotu 10. a 11. února 2012 udělalo ministerstvo obrany v dotčených osadách anketu o jejich budoucnosti. V okrsku Boletice se vyjádřilo 45 % obyvatel, přičemž 78 % hlasujících se vyjádřilo pro to, aby se osada Boletice připojila k obci Kájov jako její nová místní část.\n\nNa základě zákona č. 15/2015 Sb., o hranicích vojenských újezdů, zůstalo součástí vojenského újezdu Boletice stejnojmenné katastrální území, zatímco k obci Kájov bylo ke dni 1. ledna 2016 připojeno katastrální území \"Kraví Hora,\" na jehož území ovšem leží drtivá většina zástavby dosavadní sídelní jednotky Boletice. Díky tomu se na území obce Kájov ocitl i boletický újezdní úřad.\n\n\n\n"}
{"id": "90010", "url": "https://cs.wikipedia.org/wiki?curid=90010", "title": "Fighting the World", "text": "Fighting the World\n\nFighting the World je páté studiové album americké heavymetalové skupiny Manowar vydané v roce 1987.\n\nK vydání tohoto alba podepsali Manowar smlouvu s novým silným vydavatelstvím se záměrem komerčně prorazit. Tomu odpovídá zvuk i aranžmá desky, které jsou oproti předchozím počinům skupiny modernější.\nPrvní polovina desky obsahuje skladby, přístupné širšímu publiku, ať už je to úvodní \"Fighting the World\" nebo typická koncertní hymna \"Carry On\", obě textově zaměřené na tradiční poselství skupiny boje za pravý heavy metal. Tematický předěl nastává u skladby \"Defender\", kde si dramatickou naraci části textu zopakoval Orson Welles, který tuto úlohu měl již na debutním albu Battle Hymns z roku 1982. V této baladě čte Orson Welles část dopisu či závěti, kterou zanechal otec synovi a v dalším průběhu skladby mu zpěvák Eric Adams odpovídá. Závěr alba tvoří čtyři samostatné skladby, tematicky a hudebně propojené. Po instrumentálním intru \"Drums of Doom\" následuje \"Holy War\" s intermezzem \"Master of Revenge\", po kterém album vrcholí ve frenetické \"Black Wind, Fire and Steel\". V těchto závěrečných skladbách se Manowar vrací k tradičním fantasy tématům a inspiraci bojem a smrtí.\n\n\n"}
{"id": "90012", "url": "https://cs.wikipedia.org/wiki?curid=90012", "title": "Šek", "text": "Šek\n\nŠek je bankovní formulář, ze kterého se po vyplnění předepsaných náležitostí stává platební prostředek a cenný papír, úzká forma směnky cizí. Šek popisuje a jeho použití upravuje v České republice zákon č. 191/1950 Sb., směnečný a šekový, vycházející z Ženevské šekové konvence. Šek má mnoho společného se směnkou, je však jednodušším instrumentem: nemá přímého dlužníka, nemůže být intervenován, je vždy splatný na viděnou atd.\n\nŠekové právo je ve světě včleněno do státního zákonodárství buď na základě Ženevské šekové konvence,\nnebo zákonodárství používá Anglosaský šekový systém.\nŽenevskou šekovou konvenci užívá v zákonodárství většina evropských zemí.\nAnglosaský šekový systém používají tradičně především Velká Británie, USA a jiná na Británii dříve závislá území dnes sdružená v Britském společenství národů.\n\n\n\"Význam této lhůty:\" šek nemůže být během této doby odvolán a oprávněný má právo k jeho proplacení. Pokud šek nebyl odvolán, právo k proplacení trvá.\n\nLhůty jsou stanoveny na tzv. „rozumný čas“ (definován jako 90 dnů), není-li šekovou doložkou stanoveno jinak.\n\"Význam této lhůty:\" lhůta má vztah k možnostem uplatnit šek k proplacení, nemá však vztah k možnostem odvolat šek. Ten je možno odvolat kdykoliv.\n\nOdvíjejí se jednak od případné doložky na šeku a také od právních předpisů státu, kde má k proplacení dojít. Lhůty bývají různé, nejčastěji v intervalu 6-12 měsíců.\n\n\n\nEurošeky mohou být proplaceny v hotovosti v domácí měně státu, ve kterém byly předloženy k proplacení bez ověření zůstatku až do maximální zaručené šekové částky na jeden šek. Banka, která eurošeky vydala, ručí za proplacení do výše zaručené částky bance, která je proplatila. K proplacení šeku je mimo jiné nutné podepsat šek před pracovníkem, který ho proplácí. Na záruční kartě je uvedený podpisový vzor, který se s podpisem porovnává.\n\nV České republice se banky sdružily do Zaručeného šekového systému - proplácení šeků klientům, kteří mají účet u jiné banky, banky proplácejí tzv. kryté šeky (do částky 6 500,- Kč, max. 10ks), klient dostane k šekové knížce Záruční kartu s podpisovým vzorem, poté se banky vyrovnají.\n\nCestovní šeky jsou cenné papíry, které mají předtištěnou nominální hodnotu. Cestovní šek není šekem ve smyslu zákona směnečného a šekového, jako cenný papír ho ale výslovně zmiňoval dřívější obchodní zákoník (§ 720–724), stále ho zná např. zákoník práce (§ 183 odst. 2) nebo trestní zákoník (§ 234). Cestovní šeky se pořizují oproti finanční protihodnotě. Jsou tedy zcela uhrazeny ještě před jejich proplacením. Cestovní šeky vydávají významné světové banky a finanční společnosti – VISA, Thomas Cook, American Express. Prodávají je i banky v České republice.\n\"Hlavní výhody cestovních šeků:\"\n\nPři nákupu šeku se majitel podepíše a vytvoří první podpis šeku – podpisový vzor. Při použití šeku se musí oprávněný majitel podepsat znovu – druhý podpis se porovná s prvním. Při proplácení v hotovosti pak kontrolují banky totožnost klienta.\n\n\n"}
{"id": "90013", "url": "https://cs.wikipedia.org/wiki?curid=90013", "title": "Náměstíčko", "text": "Náměstíčko\n\nNáměstíčko je desetidílný televizní seriál, který dokončila v roce 2004 Česká televize. Scenáristou je Jan Míka, seriál režíroval Jaroslav Hanuš.\n\nSeriál je spojen s lidmi bydlícími nebo pracujícími na jednom typickém „náměstíčku“ jednoho českého okresního města. Každá povídka má svého hrdinu, který zažívá zcela obvyklé a časté problémy dnešní doby. S tím je spojené i motto celého projektu: „Připomene vám vlastní příběh.“ Tito hrdinové se potýkají s docela běžnými problémy dnešní doby i s častými problémy ve vztazích. „Dušemi“ celého seriálu i vlastního náměstíčka je svérázná dvojice důchodců – trafikantka Plecitá \"(Luba Skořepová)\", která má kořeny v cirkusácké rodině a bývalý „kontrolor výboru lidové kontroly“ Lopušný \"(Josef Vinklář)\" . Přestože se tyto dvě hlavní postavy neustále hádají, tak bez sebe vlastně ani nemohou být. Jejich náplní života je pozorování toho, co se na náměstíčku šustne – vyzvídání, poslouchání drbů, atd. Seriál vhodně doplňuje podařená znělka s písní „Kdo by se díval nazpátek“, kterou nazpívala Hana Hegerová. Natáčení probíhalo celkem 85 natáčecích dní – v prosinci 2002, v únoru 2003 a v dubnu až červnu 2003. 90 % celého seriálu se natáčelo v Žatci, některé záběry dále také v Chomutově, Trutnově a Praze. Každý díl je dlouhý asi 52 minut, do všech rolí bylo obsazeno 85 herců (z čehož 20 herců je velmi známých).\n\nNa Náměstíčko navázaly další dva seriály České televize – desetidílná \"Náves\" (2005) a šestidílné \"Příkopy\" (2006).\n\nV této povídce se seznamujeme s Lucií Veselou – učitelkou v mateřské školce. Její místo je ale značně nejisté, protože pracuje jako zástup za mateřskou. O místo nakonec za nevyjasněných podmínek přijde. Štěstí ale nemá ani ve vztazích. Na Velikonoce má opět přijet její přítel – bankovní úředník Jiří Jetel. Vztah s ním není vůbec ideální, Jetel Lucii kvůli své příšerné sestře nikdy nepozve a když k ní přijede, tak pouze za účelem „přežrat se“ a „provozovat sexuální turistiku“. Luciina dcera Zuzana Jetela nemá příliš v lásce, už jen kvůli své mámě a také kvůli tomu, že jí lehce sexuálně obtěžuje. Lucie nakonec zjistí, že za jejím propuštěním stojí podnikatel Šnajdr, který dávala Zuzaně neslušné návrhy, ale ona ho rázně odbyla. Problém s Jetelem nakonec vyřeší velmi svérázně. Protože vidí, že jejich vztah nikam nevede, tak si jednou nechá za sex zaplatit a v podstatě Jetelovi řekne, že je konec.\n\nV druhé povídce řeší ředitelka školky Loučná problém se svým synem i manželem. Její syn Míša totiž studuje vysokou školu, na kterou mu „tak trochu pomohla“ úplatkem, který dala podnikateli Šnajdrovi. Míša se kvůli tomu popere s „Bivojem“ – hospodským rváčem, jehož bratr se údajně kvůli Míšovi na vysokou školu nedostal. Míša, který chtěl původně studovat na kněze, se rozhodne, že ve jménu spravedlnosti školu opustí. Její manžel, jeřábník Loučný, jí ale moc velkou oporou není. Je totiž všeobecně známo, že „to táhne“ s „Madam Paříž“ – elegantní paní, která žila léta ve Francii a je známá tím, že ve svém bytě diskrétně zajišťuje sexuální služby a sama vede velmi pestrý sexuální život. Situace se nakonec vyjasní, Míša na škole zůstane a Loučný svůj poměr s „Paříží“ ukončí.\n\nHrdinou příběhu je truhlář Vojtěch Antonín, který často nezištně pomáhá při opravách kostela na náměstí. Tamní mladý farář si jednoho dne všimne, že Antonín přemáhá bolest. Proto zajde za obvodní lékařkou Emou Fialovou, aby ho nějakou lstí prohlédla. Doktorce se dlouho nedaří Antonína přimět, aby k ní zašel. Truhlář Antonín se totiž bojí své nemoci oprávněně. Testy prokáží, že jde o smrtelnou nemoc. Když se Antonín ptá, co mu je, tak mu doktorka zalže, že to nic vážného není. Tato milosrdná lež totiž také pomohla k tomu, že byl Antonín šťastný a s velkou pílí se pustil do svého životního díla – sochy sv. Vojtěcha. Farář za tento krok doktorku odsoudí. Když ale bolesti Antonína trápí dál, tak se jde zeptat faráře, jestli mu doktorka nelhala. Nakonec se farář zachová stejně jako doktorka. Antonín dílo nakonec dokončí a zemře.\n\nV této povídce vystupuje jako hlavní hrdinka sympatická obvodní doktorka Ema. Na náměstíčko přijede fotografovat fotograf z Prahy, protože se šíří zvěsti, že má být celé přestavěno na jakési „kulturní centrum“. Fotograf se do Emy zamiluje. Nejprve se odváží ji jen fotografovat, ale nakonec za ní i zajde, aby jí dal své fotky. Doktorka nejdříve odolává, protože má muže, kterého má ráda. Nakonec fotografovi ale také podlehne a začne se s ním tajně scházet. Při jedné procházce se ale fotograf velmi zadýchává a doktorka se začne zajímat, jestli není nemocný. Jejich vztah nakonec z rozumu ukončí. Poslední „schůzku“ si s ním dá ve své ordinaci, kde mu změří tlak a zjistí, že trpí velkou srdeční arytmií. Pošle ho proto na operaci, která byla sice komplikovaná, ale nakonec se zdařila. Když se na něj jede po určitém čase do Prahy podívat, tak se jí fotograf v telefonu zapře. Doktorka za ním ale stejně jde. Fotograf se jí omluví, ale vysvětlí jí, že má manželku s dětmi, kteří za ním každý den chodili do nemocnice. Doktorka se s ním nakonec dočista rozloučí. Jediná památka, která jí po něm zbude je umělecká fotografie s věnováním.\n\nVarhaník a učitel „lidušky“ Milan Pantoflíček žije v jednom bytě se svou matkou Rozálií Pantoflíčkovou, která ho pořád sekýruje i přesto, že mu už bylo čtyřicet. Vede ji k tomu možná to, že ovdověla a její druhý syn nešťastně zahynul. Každou neděli po mši, při které Milan hraje mistrovsky na varhany spolu jdou do cukrárny, která dříve patřila jejich rodině. Pantoflíčková tam ráda sekýruje personál. Její sekýrování dokonce zachází až tak daleko, že svého dospělého syna nutí, aby budoval kariéru ve filharmonii a dokonce mu mluví i do toho, jakou partnerku si má vybrat. Milan ale chodí se slovenskou prodavačkou bot Alžbětou, kterou ale Pantoflíčková nemá ráda, protože jí nepřijde příliš „nóbl“ a vůbec ji neposlouchá. Milan Pantoflíček s Alžbětou se nakonec odstěhují do Františkových Lázní a stará Pantoflíčková, aby nebyla tak sama si pořídí notebook. Přes e-mail si tak den co den dopisuje se svým synem a najde tak možná nový smysl života.\n\nPříběh začíná, když mladá úřednice z pošty Bohunka Břízová obslouží u přepážky pana Krejčího – krejčího, který je známý svým záletnictvím a špatným charakterem. Když mu Bohunka vrací 130 Kč, tak mu 50 Kč vypadne a ztropí Bohunce skandál, že ho okradla. Bohunka mu nakonec „jeho“ 50 Kč dá ze svého, aby od něj měla pokoj. Doma jí ale jinak zatím vše docela klape. Miluje svého manžela, podnikatele s jezdeckými potřebami, a má s ním dvě děti. Situace se ale začne vyvíjet špatně, když Břízův obchůdek zkrachuje. Bohunka totiž zjistí, že má Bříza ohromné dluhy a pár věřitelů ho již dalo k soudu. Hledá někoho, od koho by si mohla půjčit peníze a narazí na „Madam Paříž“ – na pohled udržovanou, elegantní a bohatou paní, manželku jistého Francouze, o které se ví, že ve svém bytě diskrétně provozuje sexuální služby. Paříž Bohunce řekne, že jí půjčit nemůže, ale také jí navrhne, že by si u ní mohla „přivydělat“. Na to nejdříve Bohunka nehodlá přistoupit, ale když situace s Břízou graduje, tak nakonec s nabídkou souhlasí. Zpočátku vše probíhá klidně – Bohunka tiše „vydělává“, aniž by se její manžel cokoliv dozvěděl. Do děje ale opět vstoupí Krejčí. Jeho žena totiž odjela do lázní, a tak je mu jasné, že má „pré“. Proto se nejdříve „namaže“ a potom jde navštívit Paříž, aby mu dala to, co si žádá. Paříž ho sice chce odbýt, ale Krejčí při svém opileckém pohybu nešťastnou náhodou vpadne do pokoje, kde si zrovna „vydělává“ Bohunka. Před domem si na ni počká a vyhrožuje jí, že pokud mu nedá to, co chce, tak to řekne jejímu manželovi. Zhnusená Bohunka Krejčího odkopne a Krejčí udělá to, co slíbil. Bříza doma ztropí scénu a od rodiny odejde. Den nato se zničená Bohunka na poště uprostřed pracovní doby sebere a odejde. Vezme si s sebou jezdecký bič. Jde do živnosti ke Krejčímu a bez jakéhokoliv slova ho začne hystericky bičovat. Díl končí tím, jak Bohunka neprůstupně odchází přes náměstíčko, kde na zemi leží zbičovaný a uřvaný Krejčí.\n\nTento díl je věnovaný trafikantce Plecité, která se často chlubí tím, že má „poklad“. Tím pokladem je místnost v jejím bytě, která je plná loutek, které jí zůstaly, když ještě jezdila s cirkusem. Na loutky si ale také vzpomene její syn Milda, který ji jinak skoro vůbec nenavštěvuje. Plecitá má radost, že za ní konečně její syn přijel, ale Lopušný ji varuje, že syn, který se objeví po dvou letech nebude mít dobré úmysly. Plecitá Lopušnému nevěří a urazí se, ale jeho slova se nakonec potvrdí. Milda opravdu chce matčiny loutky prodat, i přesto, že ví, jak ji to zraní. K prodeji nakonec dojde, ale Milda se trochu zastydí a proto chce svoji matku pozvat domů k jeho rodině. Plecitá to ale odmítne, protože ví, že by si s Mildovou puntičkářskou manželkou Ditou nerozuměla. Díl končí tím, jak Plecitá jede s Loupušným, se kterým se usmířila ,na kolotoči.\n\nSvatých jsou normální rodina žijící na náměstíčku. Mají 2 dospívající děti – Laďku a Vaška. Právě Laďka jde den před Vánocemi na diskotéku a zapomene na čas. I když rodičům slíbila, že přijde o půlnoci, tak ani ve 2 hodiny ráno nebyla doma. Skoro celý Štědrý den potom nešťastní rodiče hledali svoji dceru – obvolávali kamarády a prohledávali město, ale Laďka nikde. Navíc po náměstíčku koluje fáma, že se v noci nějaká ožralá mládež u města vybourala v autě a někteří to možná již mají za sebou. Jeden Ladčin kamarád Svatým nakonec zavolá, ale dá jim falešnou adresu. Jen chtěl, aby se o Laďku nebáli. Svatí tam ale jedou a při nedorozumění (myslí si, že je Laďka uvězněná v chatě a rozbijí okno) je hlídač chaty málem zastřelí. Po příjezdu domů se Svatí ze stresu hrozně pohádají. Nakonec ale Laďka najde odvahu a rodičům zavolá. Po chvíli jim řekne, kde je a rodiče si pro ni přijedou. Štědrý den skončí nakonec šťastně. Otec Svatý Laďku „potrestá“ nakonec Laďku tím, že jí dá úplnou svobodu, což Laďku kupodivu docela zarmoutí.\n\nRadim Rybář pracuje v inzertních novinách Vetešník a trochu si hraje na investigativního novináře – má pořád potřebu proti něčemu bojovat. Jeho současné téma je brojení proti „prodeji náměstíčka Francouzům“. Jeho boji nejvíce trpí Rybářova žena Ida. Do své luxusní vily ji totiž pozve její bývalý spolužák a studentská láska Bořek. Když Ida vidí, jak by se mohla s jiným manželem mít, tak začne být ze svého „chudého“ života nešťastná a chce od Rybáře víc. Rybář ale najednou dostane možnost zbohatnutí. Místostarosta města a Rybářův kamarád v jedné osobě mu dá nabídku. Na okraji města se má stavět hypermarket. Na výběr jsou dvě lokality, z čehož jednou z nich je Rybářovo pole. Podmínkou odkoupení pole je ale to, že Rybář přestane brojit proti prodeji Náměstíčka. Rybář to odmítne, což Idu velmi rozlítí a na truc „rozdělí domácnost“, dokud se Rybář neumoudří. K tomu ale nedojde a Idě nezbude nic jiného než si to připustit.\n\nJednoho dne navštíví pana Lopušného nečekaně jeho dávná láska – Irena. Lopušný vůbec netuší proč se tu objevila. Plecitá samozřejmě ví své, marně se snaží svého přítele varovat, on ji však odmítá poslouchat. Kdo by ve stáří naposledy nechtěl zažít lásku? Irena ale přijela, aby Lopušného připravila o byt ve prospěch své vnučky a zetě. Nakonec to ale neudělá, protože jí to svědomí nedovolí a rozhodne si Lopušného vzít. V den zásnub, když zrovna Irena chystá oběd Lopušný nečekaně zemře. Irena i Plecitá jsou nešťastné a náměstíčko přijde o jednu „ze svých duší“. Nakonec se situace se stěhováním vyjasní – investoři odstoupí od smlouvy a nic se prodávat nebude.\n"}
{"id": "90016", "url": "https://cs.wikipedia.org/wiki?curid=90016", "title": "Henegavsko", "text": "Henegavsko\n\nBelgická provincie Henegavsko (francouzsky ', nizozemsky ', valonsky \"\") je nejzápadnější a zároveň nejlidnatější provincie Valonska; dne 1. ledna 2006 mělo Henegavsko 1 290 079 obyvatel.\nJeho rozloha je 3 786 km² a hustota zalidnění činí přibližně 340 obyvatel na km².\nHenegavsko sousedí na severu s provinciemi Západní Flandry, Východní Flandry, Vlámský Brabant a Valonský Brabant, na východě s provincií Namur a na jihozápadě s Francií.\n\nProvincie Henegavsko zahrnuje 69 obcí a je rozdělena na 7 okresů (francouzsky ): Ath, Charleroi, Mons, Mouscron, Soignies, Thuin a Tournai.\nHlavní město je Mons (francouzsky ', nizozemsky '), zatímco největší město je Charleroi.\n\n"}
{"id": "90018", "url": "https://cs.wikipedia.org/wiki?curid=90018", "title": "Hostinné", "text": "Hostinné\n\nHostinné, německy \"Arnau\", je město v okrese Trutnov v Královéhradeckém kraji v severovýchodních Čechách. Hostinné leží v Krkonošském podhůří na soutoku řeky Labe a potoku Čistá. Žije zde  obyvatel. Město má rozlohu 806,15 ha.\n\nMěsto Hostinné/Arnau má dlouhou historii. Na jeho místě byla prastará osada, existující již v době hradištní. Kníže Soběslav I. na blízkém kopci zvaném Bradlo založil knížecí hrad, označovaný jako Hostin Hradec. V roce 1140 zde kníže zemřel. Vlastní město bylo založeno v kolonizační době za panování Přemysla Otakara II. Poprvé se v písemných pramenech město připomíná v roce 1270 pod názvem Arnau – Orlí hnízdo.\n\nKrál Jan Lucemburský dal město jako panský statek roku 1316 míšeňskému šlechtici Půtovi z Turgova. Turgovští měli panství v zástavě až do konce 50. let 14. století. V roce 1359 syn krále Jana Lucemburského a pozdější římský císař Karel IV. věnoval Hostinné/Arnau magdeburskému purkrabímu Purkartovi, který byl jeho hofmistrem a blízkým rádcem. Ten na Hostinném/Arnau vykonával vrchnostenská práva až do své smrti někdy v letech 1369 nebo 1377.\n\nOd roku 1418 se připomíná jako jediná vrchnost Jan Krušina z Lichtenburka. V roce 1423 se postavil na stranu Panské jednoty proti Janu Žižkovi. Ten proto po vítězství nad svými nepřáteli u České Skalice 6. ledna 1424 chtěl město dobýt, musel však odtáhnout s nepořízenou. K velké pohromě pro město Hostinné/Arnau došlo v roce 1610, kdy při požáru byly zničeny budovy kostela, zámku, školy, fary, radnice, pivovaru a spolu s tím i mnohé měšťanské domy. Tehdejší pán a majitel města šlechtic Jan Kryštof z Valdštejna dal velmi rychle obnovit všechny nejdůležitější budovy ve městě a použil k tomu služeb italského stavitele Carlo Valmadiho. Ten se podílel i na vybudování hostinského zámku, tehdy bohatě zdobeného sgrafity.\n\nV období pobělohorských konfiskací získal Hostinné/Arnau Albrecht z Valdštejna, císařský vojevůdce a úspěšný podnikatel. Za jeho vlády se panství stalo součástí frýdlantského vévodství a to na dobu více než sedmi let.\n\nPo zavraždění Valdštejna získal v roce 1634 Hostinné/Arnau od královské komory plukovník Vilém Lamboy, který rok předtím koupil i Nové Zámky. Vilém založil jezuitskou rezidenci, kterou však pro skrovné ekonomické podmínky mniši roku 1659 opustili. Jeho syn Lambert dal základ k františkánskému klášteru, jenž však byl dobudován až v roce 1677. Jezuitská rezidence se dostala obci, která v ní zřídila školu.\n\nV dalších obdobích se na hostinském panství vystřídala řada českých rodů. K důležité změně došlo však až v roce 1835, kdy byla budova zámku bratry Kieslingovými uzpůsobena pro výrobu papíru. To se stalo prvním impulsem k tomu, aby se Hostinné/Arnau stalo průmyslovým zázemím podhůří Krkonoš.\n\nMezi rodáky patří vynálezce hlubotisku a fotograf Karel Klíč (1841–1926), filozof a psycholog František Krejčí (1858–1934), z přírodovědců se proslavili botanik Vincenc Maiwald O.S.B., chemik a vynálezce RNDr. Emil Votoček (1872–1950); z humanitních oborů německý germanista Rudolf Fahrner (1903–1988), německý malíř a spisovatel Gerfried Schellberger (1919–2008); z umělců Carlo Valmadi – architekt a stavitel, nebo malíř a pedagog Vladimír Čeřovský.\n\nZ politiků byli významní Karl Leeder a Carl Julius Eichmann, zakladatel úspěšné papírenské firmy v Hostinném/Arnau, která byla rozšířena za jeho syna o další pobočky, mj. pod vedením Gustava Roedera, a po znárodnění přejmenována na Krkkonošské papírny (KRPA)\n\nNegativně se zapsal do historie profesionální podvodník Viktor Lustig (1890–1947), známý jako ,Muž, který prodal Eiffelovu věž dvakrát“.\n\n\"Zdroj: Český statistický úřad\"\n\nK sochám obrů umístěným na radnici se váže stará pověst. Obři, z nichž jeden je pekař a jeden řezník, za dávných časů žili v lesích v okolí města. Když dostali hlad, chodívali do města krást jídlo a loupit dobytek. Zastavit je nemohly ani hradby vystavěné kolem celého města. A tak se jednou obyvatelé domluvili, namazali nad večerem hradby smolou a když pak obři hradby přelézali, přilepili se. Lidé nemohoucí obry chytili a na památku je umístili na radnici.\n\n\nRehabilitační ústav v Hostinném V 19.století to byl špitál, potom plicní léčebna a do roku 2003 léčebna dlouhodobě nemocných. V roce 2004 se léčebna transformovala na rehabilitační ústav a nákladem 300 miliónů byl přistavěn moderní pavilón, modernizovány stávající budovy a zařízení bylo vybaveno špičkovou technikou. Stalo se z něho vyhledávané pracoviště pro pacienty po úrazech, náhradách kyčelních a kolenních kloubů či po cévních mozkových příhodách.\nMezi unikátní léčebné procedury patří tzv. hyperbaroxie. Hyperbarická komora slouží ke zlepšení vitality mozku, končetin a míst, která se špatně prokrvují a trpí nedostatkem kyslíku. Princip spočívá v tom, že pacient inhaluje kyslík v přetlaku, odpovídající hloubce vody 14 – 16 metrů. Za těchto podmínek je kyslík v těle distribuován i bez vazby na červené krvinky a dosahuje se tak zlepšení vitality postižených míst.\nÚstav je krajské zařízení a pro Hostinné je jedním z největších zaměstnavatelů, pracuje v něm 140 lidí a jeho kapacita je 159 lůžek.\n\n"}
{"id": "90027", "url": "https://cs.wikipedia.org/wiki?curid=90027", "title": "Platební karta", "text": "Platební karta\n\nPlatební karty jsou nástroje určené k bezhotovostním platbám, které jsou nejčastěji vydávány fyzickým i právnickým osobám bankou. Za vystavení se platí poplatky (nebo jsou už započteny). Za výběry hotovosti z bankomatu platí poplatky klient banky, transakce klienta u obchodních partnerů banky jsou strhávány z částky, kterou nakonec obdrží obchodní partner. Součástí může být nadstandardní cestovní pojištění, bezplatné vstupy do letištních salónků, slevy a další služby. Největší asociace platebních karet jsou Diners Club, Visa, MasterCard, American Express, JCB, China UnionPay ad.\n\nJedná se tedy o malou, původně papírovou, nyní plastovou (PVC, ABS, PETG, polykarbonát, zejména karty s dlouhou životností)\nkartu opatřenou identifikačními údaji jejího majitele resp. držitele.\n\nDříve se platilo hotově nebo šeky a některým klientům bylo poskytována možnost platit na tzv. účet „sekeru“ (z důvodu většího utrácení). Koncem 19. století zavedli někteří obchodníci v USA tzv. kovové štítky. Na těchto štítcích bylo vždy vyraženo číslo klienta, které se při nákupu opsalo, a přidal se k němu klientův podpis. Na začátku 20. století přišla americká letecká společnost Western Union Telegraph Company s papírovými platebními kartami, které se staly mezi klienty i mezi obchodníky velmi oblíbenými. (klient měl své pohodlí a obchodník zase větší útratu za služby, které nabízel). Vůbec první platební kartou se stala karta společnosti Air Travel Card. Karta byla zavedena v roce 1948 a byla určena pouze obchodním cestujícím v sektoru letecké dopravy. První karty byly vyráběny z tvrdého papíru nebo z plechu. Použití takových platebních karet se dochovalo dodnes. Princip totiž zůstal stejný. Klient tedy předloží při platbě svou platební kartu a podepíše účet. Prodavač ověří platnost karty a porovná zákazníkův podpis. Později se k takové kontrole přidal i seznam blokovaných karet. První kartou, která byla vynalezena v roce 1950, byla karta, která se dala použít ve všech sektorech života. Jmenovala se Diners Club Credit Identification Card. Později se začaly zabývat platebními kartami i banky. Ty ze začátku však úspěchy neměly, hlavně z toho důvodu, že musely hradit vysoké náklady na výrobu, ale i na reklamu. Koncem 20. století však začaly vznikat platební karty, které známe dodnes, např. VISA karta, American Express a mnoho dalších.\n\nPrvní platební kartu na území tehdejšího Československa vydala roku 1988 Živnostenská banka jako dispoziční kartu k devizovému účtu.\n\nRozměr u platebních karet určuje mezinárodní norma ISO/IEC 7810 , která stanovuje fyzikální vlastnosti identifikačních karet (mezi něž platební karty patří), zejména rozměry plochy verze ID-1, vztahující se na platební karty, na 85,60 × 53,98 mm (3,370 × 2,125 palce) se zakulacením rohů s poloměrem 2,88 až 3,48 mm a jejich konstantní tloušťku 0,76 mm. \n\nExistuje několik druhů platebních karet podle toho, s čími finančními prostředky lze kartou nakládat:\n\nPro významné klienty banky začaly vydávat zlaté karty a později platinové karty a další. Výjimečnost těchto karet postupně sami vydavatelé devalvovali.<ref name=\"mesec.cz/clanky/do-ceska-dorazily-vydavat-platebni-karty-ze-zlata-do-bankomatu-je-ale-radeji-nedavejte\"></ref> Některé banky proto vydávají svoje speciální karty, např.\n\n\nBezhotovostní platbou se rozumí poskytnutí oprávnění k čerpání placené částky z účtu plátce – držitele karty.\nPlatební karta umožňuje držiteli karty bezhotovostní platby na účet prodejce nebo poskytovatele služby\n\nPodmínkou platby je prakticky vždy zároveň\n\nÚdaje z karty (číslo, platnost, CVV) se přenášejí\n\nOprávnění osoby platit kartou prokazuje platící na základě údajů karty\n\nStav hotovosti nebo úvěru na kartě (na účtu příslušném ke kartě) se zjistí\n\nVydavatel karty (banka) může plátci strhávat poplatek za výběry . Poplatek za výběr hotovosti se zpravidla liší u bankomatů vydavatele karty a u jiných bank, kde bývá vyšší.\n\nNěkteré karty mohou mít prostřednictvím terminálu zároveň identifikační funkci i pro transakce na pobočce vlastní banky, jako je zadávání platebních příkazů a vkladů na účet, např. MaxKarta Poštovní spořitelny.\n\nPlatební karty se vyrábí z odolných plastů a mívají standardní rozměry 85,6 × 54 mm. Základním ochranným prvkem každé platební karty je její číslo, které tvoří jedinečnou identifikaci. Kromě tohoto kódu má každá karta na zadní straně instalován magnetický proužek, na kterém jsou uložena podstatná data. Jelikož většina uživatelů, kteří platí kartami na internetu, nemá čtečku kreditních karet, je na kartách umístěn ještě jeden dodatečný prvek.\n\nTomuto prvku se říká Card Verification Value, případně Card Verification Code, zkráceně CVV nebo CVC. Tímto kódem je dodatečné číslo, které je na kartách MasterCard, Visa a Discover umístěno na zadní straně u podpisového vzoru. Užívá se pro zvýšení ochrany před zneužitím při elektronickém převodu peněz.\n\nUžití karty je tedy možné pouze v případě, že uživatel zná všechny tyto vlastnosti karty: Číslo karty, jméno vlastníka karty, platnost platební karty, případně kód CVC, či podpisový vzor, podle způsobu platby.\n\nKromě již zmíněných ochranných prvků je ochrana karet stále rozšiřována.\n\n\nBlokace platební karty je jednorázový úkon, kterým se zamezí použití platební karty v obchodní síti, bankomatech či na internetu. Kartu lze zablokovat osobně (v bance, která ji vydala) nebo telefonicky. Telefonická blokace je rychlejší a tím pádem efektivnější. Zablokovat platební kartu proti zneužití je doporučeno při:\n\nEvropská směrnice 2007/64/EC (Payment Services Directive, PSD) reguluje používání karet v EU. Její aktualizovaná verze PSD2 z roku 2015 vešla v platnost v roce 2018. Pro bezkontaktní platební karty pak platí, že PIN bude vždy vyžadován nejpozději po 5 transakcích nebo po transakcích při dosažení celkového objemu bezkontaktních transakcí 150 EUR.\n\nPro platby na internetu byl kartám zavedený nový kód, CVC nebo CVV kód. Později bylo pro částky vyšší než definovaná částka zavedeno ověřování pomocí autorizační SMS, kdy banka zašle držiteli karty zprávu s kódem, který musí přepsat do stránky potvrzující platební operaci.\n\nToto zabezpečení bylo zpřísněno zákonem č. 370/2017, do kterého byly zapracovány požadavky směrnice Payment Services Directive (PSD2).<ref name=\"podnikatel.cz/clanky/financni-sprava-priznala-barvu-za-janecka-vyplacela-odmeny-za-neuznani-odpoctu\"></ref> Podle tohoto zákona nedostačuje při platbě kartou vyplnit číslo karty a její další údaje (kritérium držení), ale bude se muset prokázat některým ze dvou dalších z celkových tří kritérií:\n\nProtože podle výkladu European Banking Authority patří zaslání SMS do kritéria držení (uživatel vlastní mobilní telefon) stejně jako vlastnictví karty, je ověření pomocí SMS nedostatečné.\n\nOd 13. ledna 2019 v EU není možné při platbě kartou účtovat poplatek za platbu kartou.<ref name=\"podnikatel.cz/clanky/e-shopum-pribudou-za-dva-dny-nove-moznosti-ale-i-povinnosti\"></ref>\n\nZařízení pro platby kartami jsou:\n\n\n\nBankomat je samoobslužné výplatní zařízení, které vydává držitelům platebních karet bankovky. Bankomaty sehrály velmi významnou roli především ve výpočetní technice. Šlo o vůbec první zařízení, která mohli klienti používat bez ohledu na úřední hodiny bankovních institucí. Proto také byly zařazeny na seznam 100 nejvýznamnějších vynálezů 20. století.\n\nDruhy bankomatů můžeme rozlišovat podle jejich výrobce, typů obrazovky a podobně, ale především podle jejich umístění a vybavení:\n\n\nPlatební terminál je elektronické zařízení, umožňující platbu plátce - držitele karty pro příjemce - prodejce za zboží nebo službu prostřednictvím elektronické karty. Často je propojené s elektronickou pokladnou, která mu předává údaj o placené částce a dostává od platebního terminálu potvrzení o provedení platby.\nZákladní části jsou:\n\nPlatební karty se staly zájmem sběratelů již v 50. letech 20. století, od té doby se jim věnují především sběratelé v USA. Sbírání platebních karet je velmi složité a náročné. Na světě existuje 22000 bank, které vydávají platební karty. Další karty vydávají společnosti American Express, Diners Club, JCB, sítě čerpacích stanic, letecké společnosti apod. Platební kartu nelze normálně získat, sběratel si ji musí buď pořídit u banky nebo získat od jiného klienta. Proto se sběratelé soustředí na určitý typ karet, stát, motiv nebo vydavatele. Největší sběratelé mají okolo 8000 druhů platebních karet. Existuje asociace sběratelů ACCCS (American Credit Card Collectors Society).\n\nPlatební karty se dají třídit podle typu karty nebo podle kvality, motivu atd. Podle ACCCS je seznam typů karet následující:\n\n\nDominantními vydavateli platebních karet jsou USA a Čína. Američtí vydavatelé karet předávají informace o platbách agenturám jako je NSA.\n\n\n"}
{"id": "90033", "url": "https://cs.wikipedia.org/wiki?curid=90033", "title": "Hospodářská politika", "text": "Hospodářská politika\n\nHospodářskou politiku můžeme obecně chápat jako přístup státu (vlády) k ekonomice své země. Jedná se o činnost, při které se nositelé hospodářské politiky (zákonodárné instituce – parlament, vládní instituce – vláda, emisní banka, instituce vytvářející tržní prostředí, soudní instituce, apod.), za využití celé řady nástrojů a svěřených pravomocí, snaží dosáhnout předem určených ekonomických (ale i společenských) cílů. \n\nHospodářská politika je poměrnou mladou disciplínou. Její formování začalo až ve 30. letech minulého století. Od 70. let se její vývoj výrazně zrychlil. Po dobu jejího formování se utvořily dva hlavní proudy: Anglo-americký proud a Kontinentální proud.\nMakroekonomickou hospodářskou politiku, která se zaměřuje na zabezpečování základních ekonomických cílů, na celkový rozvoj ekonomiky a zachování její stability. Cíle makroekonomické hospodářské politiky jsou zachyceny v tzv. magickém čtyřúhelníky (často také Swanův diagram). \nMikroekonomickou hospodářskou politiku, se zabývá zvyšováním efektivnosti při alokaci zdrojů. Někdy bývá označována jako doplňující makroekonomická hospodářská politika. \nMezi cíle hospodářské politiky se řadí: maximalizace společenského blahobytu, základní společenské cíle a hlavní tradiční cíl hospodářské politiky.\n\nJedním z hlavních cílů hospodářské politiky je stimulace celkové produkce v ekonomice. Důležitými veličinami jsou především velikost produktu a jeho tempo růstu.  Dalším z důležitých cílů hospodářské politiky je udržování nízké nezaměstnanosti. Nezaměstnanost z ekonomického pohledu představuje stav, kdy část pracovního potenciálu společnosti práci nenalézá anebo dobrovolně o práci neusiluje. Následujícím ekonomickým cílem hospodářské politiky je inflace značí celkovou nerovnováhu ekonomiky, jejímž projevem je trvalý vzestup cenové hladiny. \n\nMezi nejdůležitější vnější cíle hospodářské politiky patří: dosažení vyrovnané platební bilance, zajištění stabilního a optimálního devizového kurzu, optimální úrovně zadlužení, přímých investic a tak dále. \n\n\"Subjektem hospodářské politiky\" může být jednotlivec či skupina, která hraje aktivní roli ve tvorbě, provádění a kontrole hospodářské politiky. Z hlediska souboru institucí se jedná především o:  \n\n\n\"Objektem hospodářské politiky\" je ekonomika daného státu. Patří zde subjekty, které se podílejí na hospodářských procesech a nebo je svou činností ovlivňují. Charakterizovány jsou všechny vazby, které mezi subjekty v rámci probíhajícího hospodářského procesu vznikají. \n\nNástrojem (či prostředkem) hospodářské politiky rozumíme ekonomickou veličinu, pomocí níž mohou hospodářští politici dosahovat požadovaných cílů na zvolené proměnné. Takovou veličinou může být například cena, sazba daně, či konkrétní bankovní nebo kartelový zákon. \n\nHlavním kritériem třídění prostředků hospodářské politiky avšak je, jak daný nástroj působí na vývoje vztahů mezi účastníky trhu. V tom případě se nástroje dělí na:\n\n·        nástroje systémové (kvalitativní) a\n\n·        nástroje běžné hospodářské politiky (kvantitativní). \n\nTěmito druhy nástrojů rozumíme určitá pravidla chování pro ekonomické subjekty (nositele rozhodování). Do této skupiny nástrojů se řadí například: regulace cen a zahraničního obchodu či jejich liberalizace. Systémové nástroje mohou mít formu doporučení anebo donucovacích právních norem. Zpravidla mají tyto nástroje časově neomezenou platnost.\n\nV případe použití nástrojů běžné hospodářské politiky nedochází ke změně organizace ekonomického systému, nýbrž pouze ke změně kvantitativních dat, která jsou základem pro rozhodování ekonomických subjektů. Mohou jimi být úrokové sazby či změna daňového zatížení. \n\nMagický čtyřúhelník je velmi jednoduchým a přehledným způsobem, jak je možné graficky zachytit základní cíle hospodářské politiky. Těchto cílů (ekonomického růstu, nízké nezaměstnanosti, nízké a stabilní inflace, vnější rovnováhy) je někdy velmi obtížné dosáhnout současně – většinou se stává, že dosažení jednoho cíle znamená ztrátu jiného. \n\nPro každou zemi platí následující věta: Čím více se bude magický čtyřúhelník sledované země blížit magickému čtyřúhelníku optimálnímu, tím lze hospodářskou politiku považovat za úspěšnější a účinnější.\n"}
{"id": "90040", "url": "https://cs.wikipedia.org/wiki?curid=90040", "title": "Lordi", "text": "Lordi\n\nLordi () je hard rocková a heavy metalová skupina z finského Rovaniemi. Skupina vznikla roku 1992, od roku 2000 čítá pět členů, kteří se ale už pětkrát změnili. Jsou vítězové Eurovision Song Contest v roce 2006. Jsou známi zejména svými kostýmy inspirované hororovými postavami a lyrickými motivy. Dále vynikají hororovými videoklipy a promyšlenými pyrotechnickými prvky při koncertech. Jejich největším vzorem je kapela Kiss, díky které vznikl nápad na kostýmy, dále pak Accept, Alice Cooper a Twisted Sister. Z těchto všech kapel plyne jejich styl, a to hard rock a heavy metal 80. a 90. let minulého století.\n\nNázev je Lordi, tedy odvozen od pseudonymu frontmana skupiny. Hodně lidí název čte jako \"lordi\" (kvůli asociaci s lordy), ve skutečnosti je však správné vyslovení \"lordy\".\n\nStyl je především Hard rock a Heavy metal, ale i malé procento písní je natočeno ve stylu Horror Rock. Zásadní součástí jejich hudby je show spojená s maskami a pyrotechnikou. Hlavní nástroj je kytara, ale ve všech písních vystupuje v záhlavní keyboard, bicí a baskytara. Další důležitou částí je chraplavý hlas zpěváka. Ve všech událostech spojených s kapelou vystupují členové v hororových převlecích, to znamená na rozhovorech, v talkshow, při oficiálním i neoficiálním focení a samozřejmě i na koncertech. Na veřejnost uniklo jen pár fotografii členů bez masek. Kvůli těmto fotkám se Lordi s novináři soudili. Jelikož Lordi soudní spor vyhráli, museli se jim novináři omluvit a je nadále zakázáno fotky členů bez masek zveřejňovat. I přesto jsou stále k nalezení na webu.\n\nSkupina byla založena v roce 1992, kdy Mr. Lordi založil samostatný hudební projekt, který pojmenoval po své přezdívce ve finské Kiss-army (finský fanklub skupiny Kiss) Mr. Lordi. Sám nahrál několik demodesek, na kterých zpíval a hrál na kytaru a na bicí. V roce 1996 se na koncertu Kiss v Rovaniemi sešel Mr. Lordi, Amen a G-Stealer. Díky tomu se někdy datuje rok 1996 jako vznik skupiny Lordi. Právě skupiny Kiss byla inspirací Lordů a to jak v hudbě, tak i v kostýmech. O rok později se ke skupině přidala klávesistka Enary. V roce 1999 nahráli jejich první album Bend Over and Pray the Lord, které ale nikdy nevyšlo kvůli krachu produkční firmy. Ve stejném roce kapelu opustili G-Stealer z důvodu pracovního závazku a byl nahrazen Magnumem. V Roce 2000 se ke kapele připojil bubeník Kita i když kapela měla původně v plánu použít MIDI bicích místo skutečného bubeníka. V této sestavě nahráli své první vydané album (Get Heavy), ale ani jednou nehráli naživo. Jejich live premiéra přišla v roce 2003, kdy už ale ze skupiny odešel Magnum kvůli práci v Anglii a byl nahrazen Kalmou. V tomto složení vydávají Lordi roku 2004 své druhé album The Monsterican Dream. S tímto albem zajeli Lordi do některých zemí v Evropě a poprvé tak opustili hranice Finska. Další změny ve složení kapely přišly v roce 2005, kdy byla Enary kvůli neshodám v kapele nahrazena Awou, dále pak v roce 2006, kdy OX nahradil Kalmu, který odešel z rodinných důvodů. V roce 2006 se jim povedlo vyhrát Eurovision Song Contest v Athénách a také vydat jejich zatím nejúspěšnější album The Arockalypse. Zároveň se vydali na první celoevropské turné s názvem Bringing Back The Balls To Europe, při kterém poprvé zahráli i v Česku na Benátské noci. O rok později odehráli koncerty i v Japonsku při tourné Bringing Back The Balls To Japan a zúčastnili se jednoho z nejslavnějších a nejprestižnějších festivalů na planetě, a to festivalu Ozzfest na Novém Zélandu. Ani další rok (2008) Lordi nezaháleli a vydali album Deadache. Ten samý rok se vydali na první turné po USA nazvané USA Tour 2008. Roku 2009 přijeli Lordi i do ČR při dalším evropským tour Deadache Europe Tour 2009.V roce 2010 vydali album Babez for Breakfast. Krátce po vydání alba byl ze skupiny vyhozen Kita, kterého nahradil Otus. I s Otusem Lordi odjeli tour v roce 2010 nazvanou Europe For Breakfast, při které opět zavítali i do České republiky. V roce 2011 si dali Lordi menší koncertní i autorskou pauzu. Zúčastnili se nebo se teprve zúčastní jen čtyř festivalů v Evropě. I přesto Mr. Lordi píše nové písně k chystanému albu, které by mělo vyjít v roce 2012 k příležitosti oslavě 20 let existence kapely. V tomto roce by měli znovu vyjít písně z připravených ale nevydaných alb Napalm Market a Bend Over and Pray the Lord. V tomto roce také tragicky zemřel jejich dosavadní bubeník Otus. Dále by se měli Lordi v roce 2012 vydat na další tour, ve kterém by neměla chybět i zastávka v ČR.\n\nPodle nejnovějších zpráv se klávesistka Awa chystá opustit kapelu. Identita nového klávesáka by měla být odhalena spolu s identitou bubeníka, zatím s provizorní přezdívkou „The Drummer“.\n\nObskurní kostýmy jsou jednou z hlavních součástí vzhledu skupiny. Členové skupiny odmítají vystupovat na koncertech, fotografovat se a dokonce i podávat rozhovory bez nich. Před Eurovision Song Contest roku 2006 v Řecku se nechávali fotografovat a dávali rozhovory v kompletních kostýmech u bazénu na přímém slunečním světle. Právě kvůli kostýmům jim hrozila diskvalifikace ze soutěže, kvůli tomu, že jsou podle některých lidí satanistické. Toto nařčení Lordi ustáli a celou soutěž v roce 2006 vyhráli. Publikování fotografií členů v novinách považuje skupina za urážky a pokusy zničit jejich image a díky vyhranému soudnímu procesu s novináři je publikování tváří členů kapely zakázáno. Motivy kostýmů jsou inspirovány z hororových filmů. Konkrétně jsou nebo byly ve skupině kostýmy s motivem mumie, kouzelnice, kata, zombie, atd. Všechny kostýmy navrhuje a z části i vyrábí Mr. Lordi. Kapela si kostýmy obnovuje při každém novém albu, což je asi každé dva roky. Jedním z důvodů jsou hygienické podmínky. Kostýmy jsou z plastu a nedají se prát. Po odjetí celého turné jsou propocené a smradlavé a je v nich velmi nepříjemné hrát. Zatím poslední změna kostýmů přišla v roce 2016 s novým albem Monstereophonic.\n\nLordi reprezentovali roku 2006 Finsko ve finále evropské hudební soutěže Eurovision Song Contest, kde zahráli anglicky zpívanou skladbu \"Hard Rock Hallelujah\". S velkým náskokem 44 bodů na druhého porazili ruského zpěváka Dimu Bilana, který si ale neúspěch vynahradil v roce 2008, kdy soutěž vyhrál. Hlasy dostali ze všech zúčastněných zemí kromě Albánie, Arménie a Monaka, získali tak nejvíce bodů v prozatímní jednapadesátileté historii soutěže.\n\nVýběr skupiny Lordi k tomu, aby reprezentovala svou zemi, vyvolal původně ve Finsku rozpaky. Někteří kritikové žádali i osobní intervenci finské prezidentky. Nicméně po vítězství této skupiny prezidentka Tarja Halonenová poslala skupině telegram s gratulacemi. Problémy však Lordi neměli jenom ve Finsku. V Řecku, kde se soutěž odehrávala, se také objevily snahy znemožnit skupině vystoupení s tím, že jsou satanisté. Skupina to rezolutně odmítla prohlášením, že těžko mohou být satanisté s písněmi jako \"Hard Rock Hallelujah\" (Sláva rocku) nebo \"Devil is a Loser\" (Ďábel je nula), ačkoli nejsou ani náboženskou skupinou. Ani jejich kostýmy podle nich nejsou satanistické, což doložili i názvy jejich kostýmů, jako Mumie, Čarodějka nebo Mimozemšťan. I přes tato obvinění kapela celou soutěž vyhrála a od Řecka dostala plný počet, tedy dvanáct, bodů. Další satanistické obvinění je zaskočila až v roce 2011, kdy byl z náboženských důvodů zrušen koncert na festivalu v Lotyšsku.\n\nLordi se z Řecka vrátili jako hrdinové, protože Finsko poprvé v historii vyhrálo tuto soutěž. Kromě už zmíněného telegramu od finské prezidentky je ve Finsku čekaly davy fanoušků. Hlavní oslavy se uskutečnily na jednom z helsinských náměstí. Zde se odehrál legendární koncert, který byl zakončený ohňostrojem, a byl zde vytvořen světový rekord v \"počtu lidí zpívajících karaoke\", a to s písní Hard Rock Hallelujah. Z tohoto koncertu byl pořízen záznam, který pak Lordi vydali jako DVD pod názvem Market Square Massacre. Dále pak bylo náměstí ve městě Rovaniemi přejmenováno na \"Lordi's Square\" (v originále \"Lordin aukio\", česky \"Náměstí Lordi\"). Na náměstí byly po vzoru chodníku hvězd v Hollywoodu umístěny pamětní desky s otisky rukou v betonu (obrázek níže). Lordi se také stali nejhranějšími autory ve finských rádiích.\n\n\n\nK albu \"The Arockalypse\": \n\n25. 07. 2008 – Malá skála (festival Benátksá noc)\nK albu \"Deadache\":\n\n29. 11. 2008 – Zlín (festival Winter Masters of Rock)\n\n16. 03. 2009 – Pardubice\n\n17. 03. 2009 – Ostrava\n\n18. 03. 2009 – Plzeň\n\n18. 07. 2010 – Vizovice (festival Masters of Rock)\nK albu \"Babez for Breakfast\":\n\n18. 11. 2010 – Praha\n\n19. 11. 2010 – Ostrava\nK albu \"To Beast or Not to Beast\":\n\n13. 07. 2013 – Vizovice (festival Masters of Rock)\n\n05. 12. 2013 – Praha\n\n06. 12. 2013 – Zlín\n\n06. 09. 2014 – Havířov (festival Havířovské slavnosti)\nK albu \"Scare Force One\":\n\n27. 02. 2015 – Zlín\n\n28. 02. 2015 – Praha\n\n04. 06. 2016 – Plzeň (festival Metalfest Open Air)\nK albu \"Monstereophonic (Theaterror vs. Demonarchy)\":\n\n20. 10. 2016 – Ostrava\n\n21. 10. 2016 – Hluk\n\n22. 10. 2016 – Praha\n\n18. 08. 2017 – Moravský Krumlov (festival Rock Heart)\nK albu \"Sexorcism\":\n\n14. 07. 2018 – Vizovice (festival Masters of Rock)\n\n08. 11. 2018 – Praha\n\n09. 11. 2018 – Zlín\n\n10. 11. 2018 – Ostrava\n\n11. 11. 2018 – Pardubice\n\n06. 07. 2019 – Holýšov (festival Pekelný ostrov)\nK albu \"Killection (A Fictional Compilation Album)\":\n\n22. 03. 2020 – Praha\n\n09. 07. 2020 – Vizovice (festival Masters of Rock)\n\n\nDVD vydané v roce 2006 na oslavu Lordi v Eurovision Song Contest 2006. Obsahuje záznam koncertu na helsinském přístavu, kde kapela zahrála jejich nejslavnější písně jako Hard Rock Hallelujah, Devil is a Loser, Would You Love a Monsterman a mnoho jiných. DVD dále obsahuje záznam písní z finského kola, 1. kola a finále Eurovizion Song Contest, dokument z Eurovizion 2006, film The Kin, ke kterému také fotky z natáčení a Dokument ,Making of The Kin\". Jako další bonus obsahuje prvních šest videoklipů skupiny Lordi.\n\nPrvní celý záznam koncertu skupiny natečený 16. září 2006 ve Stockholmu, Švédsko. DVD bylo vydáno až v roce 2007. Nechybí na něm ani pyrotechnická show a hororové vystoupení členů kapely. Obsahuje 14 písní z nichž největší část tvoří písně z alba The Arockalypse.\n\nFilm natočený roku 2004, který vypráví o ženě, která píše knihu o příšerách (ve filmu hrané Lordi). Ti postupně zabíjí lidi, kteří jsou v jejich přítomnosti, nebo ty, kteří po nich pátrají. Film trvá okolo 20 minut a režisérem je Lauri Haukamaa. Složení Lordi bylo stejné, jako na albu The Monsterican Dream i ve stejných maskách. Natočení podobného filmu byl sen každého ze členů Lordi, ale nejvíc si to přál Mr. Lordi.\n\nPrvní celovečerní film, který se odehrává v nemocnici. Šestice lidí uvízne ve výtahu. Když se dostanou na obyčejnou chodbu zjistí, že všichni lidi v nemocnici jsou mrtví. Příčinou jsou Lordi, kteří se snaží zabít i poslední šestici. Další děj se odehrává při snaze lidí dostat se ven. Film je natočen roku 2008, režisére je Pete Riski a Lordi zde hrají v sestavě a maskách roku 2006. Díky tomuto filmu dosáhli Lordi na další vysněnou metu.\n\n\n"}
{"id": "90047", "url": "https://cs.wikipedia.org/wiki?curid=90047", "title": "Nejvyšší móbad", "text": "Nejvyšší móbad\n\nNejvyšší móbad (odvozeno z perského výrazu \"magupati\", pán mágů) \nbyl hlavou zarathuštrovské církve (veleknězem) v sásánovské Persii. Jeho titulatura od 3. do 7. století n. l. značně kolísala v závislosti na náboženské a politické situaci v sásánovské říši („móbad móbadů“, „veliký móbad“ atd.). Z dob pronásledování křesťanů za Šápúra II. zmiňují syrská akta mučedníků vedle „velikého móbada“ (\"vazurg móbad\") ještě „představeného móbadů“, přičemž vztah mezi těmito hodnostmi není zcela jasný.\n\nNejvyšší móbad byl vrcholnou autoritou v oblasti zákonodárství a práva a často měl i velký vliv na politiku. K předním móbadům patřil zejména Kartír ve 3. století, který se za Bahráma II. vyšvihl až na prvního ministra říše. Nejvyššímu móbadovi podléhali móbadové jednotlivých provincií a těm zase lokální mágové, takže lze hovořit o strukturované hierarchii, i když patrně volnější než v případě biskupské organizace křesťanů.\n"}
{"id": "90048", "url": "https://cs.wikipedia.org/wiki?curid=90048", "title": "Zdeněk Poleno", "text": "Zdeněk Poleno\n\nZdeněk Poleno (30. dubna 1921, Praha – 23. září 2002, Praha) byl lesnický odborník a pedagog, autor koncepcí pěstování lesů v Česku.\n\nBěhem svého života vydal řadu publikací z oboru lesnictví a měl velký vliv na výuku i koncepci lesnictví v ČR.\n\nAkademické tituly získal až v důchodovém věku na počátku 90. let, protože jeho habilitační práce byla na počátku 70. let pozastavena.\n\n"}
{"id": "90049", "url": "https://cs.wikipedia.org/wiki?curid=90049", "title": "Shades of Deep Purple", "text": "Shades of Deep Purple\n\nShades of Deep Purple je debutové album britské skupiny Deep Purple. V americkém žebříčku se umístilo na 24. místě. Debut Deep Purple ještě nese slyšitelné stopy 60. let. Zpěv Roda Evanse je o dost uhlazenější než pozdější hardrockový expresivní projev Iana Gillana. I zvuk má základy ještě v bigbítovém soundu šesté dekády. Naproti tomu je však na albu poznat, že Deep Purple vycházejí z trochu jiných kořenů než v té době kulminující beatlesovská generace. Beatles jsou ale na albu zastoupení coververzí skladby „Help“. Velmi výrazná je však jiná coververze – skladba „Hush“, ke které se Deep Purple vraceli ještě po mnoho let.\n\nPro debutové album Deep Purple, k jehož nahrání skupině stačily tři pobyty ve studiu, platí, že skupina teprve hledala svůj vlastní hudební projev, ale již od první skladby „And the Address“ je znát tíhnutí k tvrdému rocku. Kytara Ritchieho Blackmora zní velmi lehce a je navíc zdařile podporována šlapající rytmickou sekcí Nick Simper – Ian Paice a varhanními vyhrávkami Jona Lorda, který zejména skladbě „I’m So Glad“ dodal až majestátní projev. Z písní, které se objevily na této desce, se nejvíce prosadila uhlazená coververze skladby Joa Southe „Hush“, ale ani zbytek materiálu není špatný. V „Mandrake Root“ jako bychom slyšeli základy, na nichž později vznikne „Smoke on the Water“, jiní ji možná připodobní k Hendrixově klasice „Foxy Lady“. Pozornost si rovněž zaslouží jejich pomalá interpretace hitu Beatles „Help!“, zato předělávka Hendrixovy „Hey Joe“ zní zbytečně vyumělkovaně. Vedle oné snahy o tvrdost v hudbě je v písních na tomto albu patrný ještě jeden prvek – radost z hudby. Ta povyšuje tuto desku na něco víc, než jen na nahrávku z 60. let.\n\n"}
{"id": "90050", "url": "https://cs.wikipedia.org/wiki?curid=90050", "title": "Jan Eskymo Welzl", "text": "Jan Eskymo Welzl\n\nJan Velcl nebo Jan Eskymo Welzl (15. srpna 1868 Zábřeh – 19. září 1948 Dawson City Kanada), dle svých slov „Čech moravské národnosti“, byl cestovatel, dobrodruh, lovec, zlatokop, nejvyšší soudce v Nové Sibiři a vypravěč uvedený jako spisovatel. Je znám pod pseudonymem Eskymo Welzl nebo také Arctic Bismarck.\n\nPo základní škole se vyučil zámečníkem ve Zvoli. Roku 1884 se stal tovaryšem, v následujících dvou letech pěšky procestoval značnou část tehdejší Rakousko-uherské monarchie. V roce 1888 na tři roky narukoval. Po návratu z vojny se vydal do Janova, kde získal místo topiče na zámořské lodi. Od roku 1892 pracoval jako dělník v přístavu Port Arthur na hranicích Ruska a Číny, následujícího roku odešel do Irkutska, kde pomáhal při stavbě transsibiřské magistrály, po několika měsících ale stavbu opustil a putoval pěšky přes Jakutsk, Verchojansk a Nižněkolymsk na Novosibiřské ostrovy, kde údajně prožil následujících 28 let. Na Novosibiřských ostrovech a později na Aljašce Welzl působil jako lovec kožešin, obchodník a nakonec i neoficiální smírčí soudce. Jeho soudcovské aktivity při potírání kriminality (zvláště loupeží mezi lovci kožešin a prodeje pančovaného alkoholu) však byly spíše vigilantismem a zahrnovaly dokonce lynčování provinilců. Oblast jeho obchodních aktivit prý sahala od Země Františka Josefa až po severní Kanadu, kde zásoboval lovce, zlatokopy a polární badatele potravinami, léky, střelivem a dalším potřebným zbožím. Rozvážel s psím spřežením také poštu.\nK domorodým Inuitům na Aljašce a v Kanadě zastával přátelský vztah, jednal s nimi bez předsudků, jako se sobě rovnými. Byl mezi nimi znám jako \"Pojídač medvědů\". Welzl tvrdil, že ho dokonce zvolili náčelníkem. Tento i další údaje o kontaktech s domorodými obyvateli dalekého severu je však obtížné prokázat. Není vůbec jisté, jestli Welzl inuitsky uměl, protože ukázky „eskymáčtiny“ v jeho knihách jsou z lingvistického hlediska pochybné až nesmyslné.\n\nV roce 1924 Welzl ztroskotal u západního pobřeží USA s lodí \"Seven Sisters\", byl zadržen americkými úřady a vyhoštěn do Evropy. Nejprve živořil v Hamburku, odkud poslal několik dopisů do Čech, na jejich základě vznikla Welzlova korespondence s Rudolfem Těsnohlídkem, který posléze obsah Welzlových dopisů zpracoval do knihy Eskymo Welzl, s Welzlem se však nikdy nesetkal. Teprve při druhé návštěvě Evropy se Welzl dostal do Československa, v Praze se 29. listopadu 1928 setkal s prezidentem Masarykem a poté se vrátil do rodného Zábřehu. Odtud kontaktoval redakci Lidových novin, kde předtím pracoval Těsnohlídek, ten však byl v této době již po smrti a Welzla se ujali redaktoři Edvard Valenta a Bedřich Golombek, kteří ho pozvali do Brna. Tam Welzl vyprávěl především Valentovi své zážitky z Arktidy, na jejichž základě vznikly knihy \"Třicet let na zlatém severu\", \"Trampoty eskymáckého náčelníka v Evropě\" a některé další.\n\nV červnu 1929 odjel přes Hamburk do Kanady, kde se usadil ve městě Dawson City. Toužil po návratu na Novosibiřské ostrovy, který mu však sovětská vláda nepovolila. V roce 1948 zemřel v Dawson City. Ve filmu \"S Tatrou kolem světa I.\" je v čase 26:31, ale zachycen jeho hrob s deskou určující jeho smrt do roku 1951.\n\nV roce 1998 byla odhalena jeho socha od Stanislava Lacha, která nejdříve zaujímala své místo u III. základní školy v Zábřehu, a poté byla přemístěna na vlakové nádraží Zábřeh na Moravě. \n\nVe zdejším muzeu je Welzlovi věnována místnost s jeho artefakty, a mimo jiné je po něm v Zábřehu pojmenována i ulice.\n\nJeho dobrodružství, rekonstruovaná na základě korespondence, vydal jako první pod titulem \"Eskymo Welzl\" Rudolf Těsnohlídek.\nWelzl a Těsnohlídek se však nikdy naživo nesetkali. O další pokračování se po smrti Těsnohlídka pokusil Pavel Eisner, ale práci nedokončil, později dílo dotáhli do konce Bedřich Golombek a Edvard Valenta, kteří s Welzlem osobně spolupracovali. Kniha \"Třicet let na zlatém severu\" měla nesmírný úspěch i v zahraničí, kde dokonce vzniklo podezření, že žádný Eskymo Welzl neexistuje a autorem je ve skutečnosti Karel Čapek, který napsal k zahraničnímu vydání předmluvu. Jedná se o mimořádně živě a poutavě napsané vzpomínky na cesty po Sibiři a autorovo působení na Aljašce. Obsahuje však závažné nepřesnosti, zejména z hlediska etnologie a zoologie. Nejzávažnějším omylem je zřejmě Welzlovo tvrzení, že na Novosibiřských ostrovech žili Eskymáci. Ve skutečnosti na tomto sousostroví původní obyvatelé nežili a veškeré osídlení tvořilo několik ruských lovců, rybářů, z nichž někteří měli jakutské pomocníky. Welzl však podrobně popsal kulturu a zvyky novosibiřských Eskymáků a uvádí i ukázky jejich údajného jazyka. Ty jsou ovšem jednoznačně smyšlené a svědčí o tom, že autor žádný z eskymáckých dialektů neovládal. Autor rovněž popisuje nesmyslné metody lovu velryb nebo fantastická zvířata, včetně „Ďáblovy ryby“, masožravé nestvůry, schopné vylézt na břeh, jíž měl Welzl usmrtit pomocí dynamitu. Welzl o sobě rovněž tvrdil, že se mu povedlo sestrojit perpetuum mobile.\nVelkým kritikem Welzlova díla byl kanadský polární badatel islandského původu Vilhjalmur Stefansson, který Welzla obviňoval ze lhaní a falšování údajů. Welzl se většiny nepřesností patrně nedopustil úmyslně. Nicméně nerozlišoval mezi vlastními zážitky a zprávami z druhé ruky. Další nepřesnosti a omyly vznikly během úprav a přepisů jeho vyprávění a dopisů. Nelze zapomínat, že skutečnými autory \"Třiceti let na zlatém severu\" a dalších „Welzlových“ knih jsou B. Golombek a E. Valenta, případně R. Těsnohlídek, kteří jim vtiskli svou autorskou invenci a četná fakta značně upravili.\n\nWelzlovo dílo inspirovalo také Svěráka a Smoljaka k vytvoření postavy všeumělce, legendárního Járy Cimrmana.\n\nVedle Těsnohlídka, Golombka a Valenty jsou s Welzlovým jménem spojeni také bratři Čapkové, kteří první vydání Třiceti let na zlatém severu opatřili předmluvou. Američany v 30. letech 20. století Welzl uchvátil natolik, že kniha \"Třicet let na zlatém severu\" dostala v roce 1932 peněžní ocenění 10 000 dolarů, ale J. E. Welzl ani dolar.\n\n\n\n"}
{"id": "90056", "url": "https://cs.wikipedia.org/wiki?curid=90056", "title": "Zámrsk", "text": "Zámrsk\n\nZámrsk () je obec v okrese Ústí nad Orlicí v Pardubickém kraji. Tato obec se obyvateli a rozlohou 747 ha leží asi 5 km od Vysokého Mýta, na severozápadě okresu Ústí nad Orlicí u hranic s okresy Pardubice (severně) a Chrudim (jihozápadně). Táhne se od křižovatky silnic první třídy I/35 a I/17 a silnice třetí třídy, podél které obec dále pokračuje. Obec protíná řeka Loučná, která se nedaleko Pardubic vlévá do Labe. K Zámrsku připadají Janovičky ležící hned u železniční trati a Nová Ves.\n\nNacházejí se zde dvě autobusové zastávky:\na jedna železniční stanice:\nV těsné blízkosti obce se nachází i jedna vlaková zastávka\n\nV obci se také nachází zámek Zámrsk. Původně tvrz asi z 15. století, vypálena roku 1469 vojsky Matyáše Korvína, poté obnovena, rozšířena asi v 1. polovině 17. století v zámek, upravený v 18. století za Libštejnských z Kolovrat a po požáru v roce 1924. Čtyřkřídlý, patrový, hlavní průčelí dvoupatrové s barokní fasádou a 2 třípatrovými osmibokými nárožními věžemi, na sv. nároží další okrouhlá věž. V nádvoří přízemní arkády, v patře zazděné. V zámeckém parku je chráněna skupina památných stromů, mj. šestikmenná lípa malolistá. Dnes v budově zámku sídlí Státní oblastní archiv v Zámrsku.\n\n\n\n"}
{"id": "90059", "url": "https://cs.wikipedia.org/wiki?curid=90059", "title": "Ostrov (okres Ústí nad Orlicí)", "text": "Ostrov (okres Ústí nad Orlicí)\n\nObec Ostrov (německy \"Michelsdorf\") se nachází v okrese Ústí nad Orlicí v Pardubickém kraji, asi 6 km západně od Lanškrouna.\nTato obec se táhne podél silnice druhé třídy č. 313 z Lanškrouna do Dolní Dobrouče. Nachází se zde šest autobusových zastávek. Žije zde obyvatel.\n\nPrvní písemná zmínka o obci pochází z roku 1292.\n\n\nV polích u ostrova se nachází několik rybníčků.\n\n"}
{"id": "90064", "url": "https://cs.wikipedia.org/wiki?curid=90064", "title": "Regulární gramatika", "text": "Regulární gramatika\n\nRegulární gramatika je typ formální gramatiky. Přesněji je to gramatika typu 3 podle Chomského hierarchie.\n\nGramatika typu 3 obsahuje pravidla tvaru formula_1 a formula_2, kde X,Y jsou neterminály a w je řetězcem terminálů. Gramatika také může obsahovat pravidlo formula_3 v případě, že se formula_4 nevyskytuje na pravé straně žádného pravidla. Rozšíření regulární gramatiky o řetězce se nazývá pravá regulární gramatika.\n\nObdobně se definují i levé regulární gramatiky, které obsahují pravidla tvaru formula_5 a formula_2, kde X,Y jsou neterminály a w je řetězcem terminálů.\nLze dokázat, že pravé a levé lineární gramatiky jsou ekvivalentní.\n\nGramatika je ve standardní formě (regulární formě), jestliže obsahuje pouze pravidla tvaru formula_7 a formula_8, kde \"X\",\"Y\" jsou neterminály, \"a\" je právě jeden terminál.\n\nJazyky generované regulárními gramatikami jsou právě jazyky rozpoznatelné konečným automatem.\n"}
{"id": "90068", "url": "https://cs.wikipedia.org/wiki?curid=90068", "title": "Paul de Man", "text": "Paul de Man\n\nPaul de Man (6. prosince 1919, Antverpy – 21. prosince 1983, New Haven, Connecticut) byl americký literární teoretik.\n\nNarodil se 6. prosince 1919 v belgických Antverpách. Na bruselské Svobodné universitě studoval chemii a společenské vědy (promoval v roce 1942). Za války se živil jako žurnalista a překladatel (pořídil např. vlámský překlad Melvillova Moby Dicka). V roce 1947 emigroval do Spojených států amerických, kde v 50. letech studoval na Harvardu (postgraduální titul ze srovnávací literatury získal v roce 1960). Přednášel na Cornellu (1960-69), Curyšské univerzitě (1963-70), Johns Hopkins University (1968-70) a od roku 1970 do své smrti na Yale. Paul de Man zemřel 21. prosince 1983 na rakovinu.\n\nPaul de Man byl vůdčím představitelem avantgardní literární teorie v USA.\n\nV teorii poznání a interpretace vychází z kritiky tradičních sémantických koncepcí. Ty byly podle de Mana založeny na jednotě znaku a významu. To je podle něho scestné, protože jazyk přesně neznázorňuje mimojazykovou oblast.\n\nOdmítl konstituování vědeckého jazyka, který by byl univerzální, popsal by zkoumání kultury, umění a literatury a to i z jiných kulturněhistorických období.\n\nKritizuje strukturalisty za prosazování privilegovaného hlediska. Struktura není organizující princip. Struktury jsou klamné, jsou to mýty.\n\n\n"}
{"id": "90073", "url": "https://cs.wikipedia.org/wiki?curid=90073", "title": "Louis Wirth", "text": "Louis Wirth\n\nLouis Wirth (28. srpna 1897 – 3. května 1952) byl americký sociolog německého původu, člen tzv. Chicagské školy. Mezi jeho odborné zájmy patřil mj. městský způsob života, chování minoritních společenských skupin nebo masmédia.\n\nLouis Wirth se narodil roku 1897 v malé německé vesnici Gemünden jako jedno ze sedmi dětí Rosalie Lorigové a Josepha Wirtha. Louisův strýc se již dříve přestěhoval do Spojených států amerických a při jeho návštěvě Evropy v roce 1911 rodina usoudila, že Spojené státy pro mladého Louise skýtají více příležitostí. Wirthovi nejprve žili v Omaze (stát Nebraska), načež byl Louis přijat ke studiu na univerzitě v Chicagu. Jeho doktorská práce byla publikována v roce 1925 pod názvem \"Ghetto\". Od roku 1931 profesionálně působil na Chicagské univerzitě pod vedením Roberta E. Parka. V roce 1947 byl zvolen do čela Americké sociologické společnosti (později Americká sociologická asociace). Louis Wirth zemřel zcela náhle a neočekávaně na jaře 1952 během přednášky v Buffalu, kterou vedl.\n\nSvou koncepci městského člověka Wirth poprvé představil v eseji \"Urbanism as a Way of Life\", publikované roku 1938 v American Journal of Sociology. V mnohém vycházel z díla Georga Simmela, ale na rozdíl od něj se opíral o velké množství empirických faktů.\nWirth město pro sociologické účely definoval jako „relativně velké, husté a trvalé uskupení nestejnorodých individuí“. Na základě této definice (faktů velkého množství lidí, hustoty osídlení a heterogenity obyvatelstva) pak vytvořil charakteristiku městského člověka, v níž zdůraznil především následující rysy:\n\nSoučasné působení těchto prvků je podle Wirtha příčinou městské anonymity, apatie, bezohlednosti a nezájmu o osud ostatních (nezřídka i svůj vlastní), což tvoří podhoubí pro šíření zločinného chování, nárůst počtu sebevražd, rozvrat rodiny a další sociálně-patologické jevy. Wirth zároveň poukazoval na to, že mnohé z charakteristik městského člověka se dají generalizovat a že urbanismus je převažujícím životním stylem v celé moderní společnosti.\n\nWirthova teorie vyvolala výraznou vlnu pozitivního i negativního ohlasu. Je sice pravda, že některé každodenní aktivity městského člověka mají výrazně neosobní povahu a formy interakce zrozené ve městech se do určité míry staly obecně platnými pro moderní společnost, ale již od 60. let mezi sociology spíše převažuje názor, že městská „anonymita a odlidštěnost mezilidských vztahů“ není zdaleka tak děsivá, jak se Wirth domníval. Představa o anonymním a osamoceně žijícím městském individuu je dnes již překonaná a je zřejmé, že na chování člověka působí mnohem více různých proměnných, než jen samotný fakt života ve městě.\n"}
{"id": "90074", "url": "https://cs.wikipedia.org/wiki?curid=90074", "title": "Hirschův index", "text": "Hirschův index\n\nHirschův index (také H-index či h-index) ve scientometrii udává, kolik článků daného autora dosahuje citovanosti vyšší, než je pořadové číslo článku dle počtu citací. Jde o jeden z indexů citačního ohlasu vědeckých článků, publikovaných jedním vědeckým pracovníkem. Oproti prostému citačnímu ohlasu jednotlivého článku jde u H-indexu o určitý hromadný ukazatel citovanosti. Vyšší hodnotu H-indexu má autor, u kterého má \"vyšší\" počet článků \"vyšší\" citovanost. Ani H-index ovšem nepostihuje mnohé citační artefakty, dané např. častým publikováním prací s mnoha spoluautory, diametrálními citační rozdíly v jednotlivých oborech, atp. Pro jeho užívání a srovnávání, zejména mezi obory, proto platí podobná omezení jako u jiných scientometrických indexů. \n\nHirschův index jednotlivce je dán citačními ohlasy (indexy) jeho jednotlivých vědeckých prací. Jde o číslo h, označující počet článků mající citační index rovný či vyšší h. Má-li např. devátý nejcitovanější článek autora citační index 10 a desátý článek citační index 8, pak pro daného vědce je Hirschův index h = 9. Lze si jej představit jako stranu největšího celočíselného čtverce, který lze vepsat pod setříděný graf počtu citací.\n\nZřejmě nejvyšší Hirschův index ve fyzice měl v roce 2005 spoluzakladatel teorie superstrun Edward Witten, jehož h-index byl 110. Kromě vysoké publikační aktivity a citovanosti autora je to též míra početnosti a citačních zvyklostí této vědecké komunity. Ošidnost mechanických srovnání dokumentuje, že řada významných matematických fyziků má běžně h-index řádově nižší. Podle J. Hirsche je roční vzestup indexu h o 1 známkou kvalitní, a zvýšení o 3 pak zcela výjimečné publikační aktivity autora.\n\nHirschův index tedy neřeší srovnání \"výkonnosti\" ani \"významu\" vědců v různých oborech, neboť ty mají především různý, víceméně charakteristický počet spoluautorů článků. Srovnání indexu h pro obory, odlišné \"jen\" typickým počtem spoluautorů, vyžaduje použít hodnotu Hirschova indexu dělenou střední hodnotou počtu spoluautorů článků daného autora. Ani toto normování h-indexu ovšem nezohledňuje další mezioborové rozdíly dané publikačními a citačními zvyklostmi, velikostí oborů, apod.\n\nHirschův index lze stanovovat i pro odborné časopisy. Je srovnatelný s impakt faktorem časopisů.\n\n\n"}
{"id": "90086", "url": "https://cs.wikipedia.org/wiki?curid=90086", "title": "Podvědomí", "text": "Podvědomí\n\nPodvědomí je v současné době rozšířený výraz pro to, co psychologové označují jako nevědomí. Oba tyto výrazy významem v podstatě splývají, ale nevědomí je přesnější, protože my o procesech a asociacích, které se v něm odehrávají, skutečně nevíme a vědomě je lze jen velmi těžko ovlivnit. Podle Sigmunda Freuda například v našem podvědomí vzniká jakýsi nevysvětlitelný odpor k něčemu (někomu), který se v případě, že se jej pokusíme překonat, nebo ignorovat, se přetransformuje do jiného pocitu a nás pak například bolí hlava, jsme unavení nebo máme celkově melancholickou náladu, popřípadě se chováme podivně a nevysvětlitelně.\n\nV našem podvědomí je uloženo velké množství „informací“, tedy vzpomínek, pocitů, asociací, postřehů, i podprahových vjemů. Podvědomí vyvolává naše pocity, nálady i jakési nevysvětlitelné názory na věc. Podvědomě reagujeme na podněty. Všechno to, co je v něm obsaženo, se nějak propojí a dá nám výsledek, který poté ovlivní naše racionální rozhodnutí. Způsobuje i takzvaný šestý smysl.\n\n"}
{"id": "90088", "url": "https://cs.wikipedia.org/wiki?curid=90088", "title": "Jiřina Švorcová", "text": "Jiřina Švorcová\n\nJiřina Švorcová (25. května 1928 Hradec Králové-Slezské Předměstí – 8. srpna 2011 Praha) byla česká divadelní a filmová herečka a politička KSČ, po Sametové revoluci KSČM.\n\nAbsolvovala pražskou DAMU a v roce 1951 se stala členkou souboru Divadla na Vinohradech (působila zde až do roku 1990). Její hereckou kariéru a popularitu zásadním způsobem ovlivnila politická angažovanost po roce 1968, kdy se stala jednou z klíčových postav normalizační kultury. Už na počátku roku 1969 na sebe upozornila účastí na založení Leninského svazu mladých, který měl navázat na zaniklý ČSM. Zakládající schůze v tanečním sálu žižkovského hotelu Tichý sklidila velmi negativní veřejný ohlas a byla všeobecně vnímána jako provokativní akce konzervativních komunistů. Svaz neměl naději na existenci a jeho živoření skončilo v roce 1970 se vznikem SSM. Švorcové však tato akce přinesla punc vášnivě zapálené komunistky, ambivalentní postoje veřejnosti i zájem normalizační politické špičky.\n\nOd počátku sedmdesátých let se Švorcová zapojovala na různých úrovních do probíhajícího procesu normalizace, cenzurnímu procesu přispívala například svým zasedáním v poradním sboru ústředního dramaturga Filmového studia Barrandov. V roce 1976 byla zvolena do ÚV KSČ a stala se také předsedkyní nově vzniklého Svazu českých dramatických umělců, kterou zůstala až do jeho zániku v roce 1990. Svou veřejnou pověst Švorcová poznamenala i aktivní účastí na přípravě a prezentaci tzv. Anticharty v roce 1977.\n\nRežim její činnost ocenil Řádem Vítězného února (1978) a titulem národní umělkyně (1984). Své postoje nezměnila ani po sametové revoluci, zůstala komunistkou. Pokračovala v angažování se ve prospěch komunistické myšlenky, působila na kampaních a akcích KSČM jakožto recitátorka komunistické poezie. V roce 1996 neúspěšně kandidovala za KSČM do Senátu na Litoměřicku. V roce 2011 obdržela od TV Barrandov cenu Prominent roku.\n\nZemřela v pražské léčebně dlouhodobě nemocných v Malvazinkách.\n\nČeská televize odmítla v říjnu 2008 odvysílat pořad z cyklu „Po stopách hvězd“ o Jiřině Švorcové, jehož režisérem byl Marek Škarpa. Tiskový mluvčí ČT Ladislav Šticha to odůvodnil tvrzením, že dokument údajně působí jako obhajoba komunistické angažovanosti herečky v době minulého režimu. „Po zhlédnutí dílu o Jiřině Švorcové jsme museli bohužel konstatovat, že tento díl zcela vybočuje z žánru. Není to ani tak o kariéře Jiřiny Švorcové, ale o samoobhajobě některých z těch, kteří v díle hovoří. O době komunistické angažovanosti se v dokumentu hovoří jako o době velkých ideálů,“ uvedl Šticha.\n\n\n\n\n\n"}
{"id": "90092", "url": "https://cs.wikipedia.org/wiki?curid=90092", "title": "Přírodní vědy", "text": "Přírodní vědy\n\nPřírodní vědy je označení pro soubor věd zkoumajících vědeckými metodami řád a zákony, kterými se řídí vesmír, vycházející z přírodní filosofie. Důsledným užíváním čistě vědeckých metod se odlišují od filosofie, teologie a společenských věd a jsou základem pro rozvíjení aplikovaných věd.\n\nPro rozlišení přírodních věd se tradičně používá několik volných kritérií, protože hranice mezi přírodními vědami a společenskými vědami může být mnohdy neostrá a potom je zařazení oboru mezi přírodní vědy spíše dáno vlivem tradice.\n\n\n\n"}
{"id": "90096", "url": "https://cs.wikipedia.org/wiki?curid=90096", "title": "Kočka mramorovaná", "text": "Kočka mramorovaná\n\nKočka mramorovaná (\"Pardofelis marmorata\") je málo známý druh kočkovitých šelem žijící v jižní a jihovýchodní Asii. Velkou část života tráví na stromech, kde loví ptáky, veverky, žáby a jiné malé živočichy. Dosahuje jen o málo větší velikosti než kočka domácí. Podle norem IUCN je vedená jako téměř ohrožená.\n\n\n\nKočka mramorovaná se podobá malému levhartu obláčkovému. Základní barva je žlutohnědá, kresba je tvořena velkými, nepravidelnými tmavými skvrnami, které jsou ve středu světlejší. Kresba přechází i na ocas, končetiny a hlavu, kde se rozpadá na tmavé puntíky a pruhy. Mramorování je výrazné, ostřeji ohraničené než mramorovaná kresba domácích koček. Břicho je světlejší, brada a horní pysk mohou být až bílé. Špička ocasu je černá. Stejně jako tygr nebo levhart obláčkový, i kočka mramorovaná má na boltci bílou skvrnu, která slouží ke komunikaci s ostatními kočkami. Jedním z projevů agrese je totiž přiložení uší k hlavě – při tom je skvrna dobře viditelná.\n\nSrst je velmi hustá a měkká, s bohatou podsadou.\n\nJe to svalnatá, pevná kočka s širokou, kulatou hlavou. Očnice je celá ohraničená kostí - to je u kočkovitých šelem neobvyklé, část bývá tvořena jen vazivem. Horní třenový zub často chybí, zato špičáky jsou velmi dlouhé a silné. Ocas je silný a velmi dlouhý, tvoří přibližně polovinu délky těla.\n\nKočka mramorovaná žije v jižní a jihovýchodní Asii, areál jejího rozšíření sahá ze severní Indie přes Nepál, Bhútán, Barmu, Thajsko a Malajsii až na indonéské ostrovy Sumatru a Borneo. Žije v nadmořských výškách do 2500 m.\n\nJe závislá na vlhkých deštných pralesích. Žije v korunách stromů, kde také nalézá potravu. Zdá se, že v pralesích jihovýchodní Asie zastává podobnou úlohu, jako jihoamerický margay.\n\nO životě kočky mramorované toho není moc známo. Žije samotářským způsobem života a málokdy se ji podaří pozorovat nebo vyfotografovat ve volné přírodě. Předpokládá se, že je aktivní hlavně v noci, za rozbřesku a za soumraku. Výborně šplhá a loví veverky, ptáky, ještěrky, žáby a jiné stromové živočichy.\n\nV zajetí přichází samice do říje každý měsíc, jak je tomu v přírodě, není známo. Březost trvá 66 až 82 dní, pak se rodí 1 - 4 mláďat. Obvykle ale bývají dvě. Koťata mají hnědě skvrnitou srst a rychle rostou. Ve čtyřech měsících se objeví mramorovaná kresba, pohlavně dospívají ve 21 měsících.\n\nV zoologických zahradách se chovají zřídka, v zajetí se také velmi špatně rozmnožují a koťata musí být často odchovávána člověkem.\n\nIUCN vede kočku mramorovanou jako téměř ohrožený druh. Je to vlivem fragmentace areálu a snižující se populace. Šelma je ohrožena hlavně kácením deštných pralesů, které jsou přirozeným životním prostředí koček. Další hrozbou je pytláctví, které decimuje zvířenu v mnoha částech jižní a jihovýchodní Asie. Protože žijí skrytým způsobem života, jejich kožky se jen zřídka objevují na černém trhu, ačkoliv jejich kožešina, maso a kosti patří mezi ceněné zboží. V Indii, Nepálu, Bangladéši, Číně (jen v provincii Junnan), Myanmaru, Kambodži, Indonésii, Malajsii a Thajsku platí zákaz lovu.\n\nV Červené knize je kočka vedená jako zranitelný druh, je také zapsána v CITES, v příloze I.\n\n\n"}
{"id": "90102", "url": "https://cs.wikipedia.org/wiki?curid=90102", "title": "František Ignác Tůma", "text": "František Ignác Tůma\n\nFrantišek Ignác Antonín Tůma (2. října 1704 Kostelec nad Orlicí – 30. ledna 1774 Vídeň) byl český skladatel období přechodu od baroka ke klasicismu. Pro toto období i pro něj je typická ještě barokní dispozice, avšak též i snaha přizpůsobit se novým požadavkům doby – mísí se u něj barokní patos se základy romantického cítění.\n\nSyn varhaníka v Kostelci nad Orlicí studoval nejprve v Praze u jezuitů, kde absolvoval filozofická studia a již v té době byl tenoristou v kostele sv. Jakuba na Starém Městě a žákem Bohuslava Matěje Černohorského (jeho spolužáky byli Jan Zach a také Josef Seger). Další hudební vzdělání absolvoval ve Vídni, kde si rozšířil své znalosti kontrapunktu. Od roku 1731 působil u hraběte a českého kancléře Kinského, který se pohyboval mezi Prahou a Vídní, jako jeho kapelník a dvorní hudební skladatel. Kinský mu umožnil další studia – kromě předpokládané znalosti němčiny a latiny se musel doučit italštině a francouzštině, v kompozici se zdokonaloval u vyhlášeného mistra klasického kontrapunktu J. J. Fuxe.\n\nV roce 1734 se neúspěšně ucházel o místo kapelníka svatovítské katedrály. Posléze se stal v roce 1741 dvorním skladatelem a kapelníkem císařovny Alžběty ve Vídni, avšak po její smrti v roce 1750 byl penzionován. Žil potom až do konce života v různých řádových domech, věnoval se skladbě a vyučování hudby.\n\nNa staré radnici v Kostelci nad Orlicí mu byla v roce 1974 odhalena busta.\n\nVe své době proslul jako autor četné chrámové tvorby, je autorem více než třiceti mší. Jeho skladby mají převážně meditativní ráz, proto nikdy nevzbudily ohlas širšího publika. Tůma ctil pravidla barokní kompozice, ale k rodícímu se klasickému slohu se přihlásil v četných suitách, partitách, sonátách a symfoniích, především periodickou stavbou témat i symetrickým členěním věty.\n\n\n\n\n"}
{"id": "90104", "url": "https://cs.wikipedia.org/wiki?curid=90104", "title": "Pražský lingvistický kroužek", "text": "Pražský lingvistický kroužek\n\nPražský lingvistický kroužek (zkratka PLK), někdy nepřesně nazývaný významově širším termínem pražská škola, je dosud existující spolek českých a zahraničních lingvistů, který byl neformálně založen 6. října 1926 a úředně zaregistrován v roce 1930, obnoven v roce 1990 Oldřichem Leškou. K zakládající skupině patřili Češi Vilém Mathesius, Bohumil Trnka, Bohuslav Havránek a Jan Mukařovský. Z cizinců k základním myšlenkám nejvíce přispěli Roman Jakobson, Nikolaj Sergejevič Trubeckoj a Sergej Karcevskij. Pokusem o ucelený výzkumný program jsou \"Teze\" předložené prvnímu sjezdu slovanských filologů v Praze roku 1929. Pražská škola, jejímž je PLK jádrem, je jednou ze tří velkých strukturalistických škol předválečné lingvistiky.\n\nPLK byl založen 6. října 1926 v pracovně anglisty Viléma Mathesia v anglickém semináři ve Veleslavínově ul. č. 4. Zakládající schůzky se účastnilo pět členů (B. Havránek, R. Jakobson, V. Mathesius, íránista a turkolog Jan Rypka (který se dále na činnosti Kroužku výrazněji nepodílel), B. Trnka) a host, dr. Henrik Becker z lipské univerzity, který proslovil přednášku \"\"Der europäische Sprachgeist\"\". Několik let se Kroužek vzhledem k malému počtu účastníků (méně než deset) scházel mimo oficiální prostory i po bytech jednotlivých členů, což umožnilo stmelení vzájemných vztahů. V prvních letech existence PLK se o jeho popularitu ve světě zasloužil nejvíce Nikolaj Sergejevič Trubeckoj, který měl ve světě z členů PLK největší věhlas. Další stoupenci pražské školy byli např. Josef Vachek, Otokar Fischer, Josef Ludvík Fischer, Vojtěch Jirát, Václav Machek, v další generaci Karel Horálek, Pavel Trost, Vladimír Skalička, František Daneš; z brněnské univerzity Adolf Kellner; Miloš Dokulil, Arnošt Lamprecht; z olomoucké univerzity Miroslav Komárek; z emigrantů dále např. český rusista ruského původu Leontij Vasiljevič Kopeckij atd.\n\nPražský lingvistický kroužek si dal za úkol kritické přehodnocení soudobé lingvistiky. Přitom vycházel především z myšlenek strukturalismu uvedeného do jazykovědy Saussurem. Přijal za svou bilaterální teorii jazykového znaku jako arbitrární (tj. nemotivovanou) jednotu označovaného (fr. \"signifié\") a označujícího (fr. \"signifiant\"), i když někteří členové PLK, především Roman Jakobson, zdůrazňovali ikonickou povahu jazykových jevů. PLK rozvíjel tvůrčím způsobem učení o saussurovských dichotomiích jako např. signifié a signifiant, langue a parole či významem a hodnotou (valeur). Často se snažil o syntézu mezi nimi.\n\nKriticky se PLK postavil k historické komparativní lingvistice tím, že zdůraznil své synchronní, nikoli diachronní zaměření. Komparativní lingvistice německého původu vyčítal atomizovaný přístup k jednotlivým hláskám a jejich změnám jako izolovaným událostem bez přihlédnutí k systému hlásek jako celku.\n\nNejpřínosnější práce PLK jsou ty, které se zabývaly fonologií a morfologií. Hlavní zásluhu o etablování fonologie jako samostatné vědecké disciplíny měl Trubeckoj. Fonologie zavádí do studia hlásek emický princip neboli \"funkční hledisko\". Dva akusticky rozdílné zvuky mohou být z funkčního hlediska považovány za jediný foném. Např. znělá a neznělá hláska \"ř\" je jedním fonémem, protože na rozdíl od jiných souhlásek nemá u \"ř\" opozice znělosti (znělá/neznělá hláska) distinktivní (neboli význam rozlišující) význam.\n\nNejznámější teorií PLK v obecné lingvistice je učení o příznakovosti. Vzniklo ve fonologii. Její morfologická verze byla vypracována Romanem Jakobsonem v článku \"Zur Struktur des russischen Verbums\" (1932). Teorie příznakovosti je založena na myšlence privativního binárního protikladu (opozice). Privativní protiklad existuje tam, kde se oba členy liší přítomností nebo nepřítomností téhož formálního rysu. Člen opozice, který tento rys má, se nazývá příznakový člen, a člen, který jej postrádá, je bezpříznakový. Podle Jakobsona jsou všechny morfologické kategorie důsledně binární či poskládány z binárních protikladů. Teorie příznakovosti má uplatnění i v sémantice. Pro bezpříznakový člen je zvlášť charakteristický neutrální význam. Bezpříznakový člen nevypovídá nic o přítomnosti či absenci významu příznakového členu. V češtině např. může mužský rod, který je bezpříznakovým členem rodové opozice, označovat i osoby ženského pohlaví.\n\nFunkcionalismus Pražského lingvistického kroužku je motivován částečně snahou vydobýt jazykovědě autonomní, na fyzické a mentální realitě nezávislý, předmět (systém), částečně také teleologickým pojetím jazykových jevů jako prostředků komunikace. Pro přílišný důraz na funkci nechala Pražská škola nevyřešený ontický problém jazyka. Jazyk chápe jako sociálně-interpersonální objekt zvláštní povahy, který je systémem formálních jednotek (foném, morfém, lexém, syntagmém) sloužících ke komunikaci mentálních obsahů.\n\nTribunou PLK byla série monografií a sborníků s francouzským názvem \"Travaux du Cercle Linguistique de Prague\" (TCLP). Travaux byly obnoveny v 60. letech speciálním číslem věnovaným protikladu mezi pojmy centrum a periferie. PLK vydává také prestižní lingvistický časopis Slovo a slovesnost.\n\n"}
{"id": "90108", "url": "https://cs.wikipedia.org/wiki?curid=90108", "title": "První arabsko-izraelská válka", "text": "První arabsko-izraelská válka\n\nPrvní arabsko-izraelská válka (v Izraeli uváděná jako válka za nezávislost, : , \"milchemet ha-acma'ut\", v arabském světě jako , \"an-nakba\" (katastrofa)) je první ze série arabsko-izraelských konfliktů, která vypukla po odchodu britských vojsk z Palestiny a vyhlášení samostatného židovského státu 14. května 1948, když na území nově vzniklého státu vpadla vojska jeho arabských sousedů, kteří jasně deklarovali úmysl Izrael zlikvidovat. Válka mezi Izraelem a Jordánském, Egyptem, Irákem, Libanonem, Sýrií, Jemenem (omezená účast) a Saúdskou Arábií (omezená účast) skončila postupným uzavřením příměří, s Egyptem 24. února 1949, Libanonem, Jordánskem a Sýrií do konce července 1950. \n\nZa vítěze války je většinou považován Izraelský stát, který uhájil svou existenci proti sousedním arabským státům a získal i část území, jež mělo podle plánu OSN tvořit palestinský stát, nepodařilo se mu však ovládnout celý Jeruzalém, tj. včetně Starého Města. Arabům jako celku se nepodařilo splnit vlastní cíle, totiž zničení Izraele a vytvoření nezávislého arabského státu, ale existenci Izraele neuznaly. Z území Izraele v důsledku války uteklo odhadem 400–800 tisíc arabských obyvatel. Pokud bychom však arabskou stranu nepovažovali za jednolitý celek, má válka ještě jednoho jasného vítěze: Zajordánsko, které dosáhlo všech svých cílů, když ovládlo a anektovalo celý Západní břeh Jordánu a část Jeruzaléma.\n\nPo porážce Osmanské říše v první světové válce bylo území zaujímající dnešní státy Izrael, Jordánsko, Libanon, Sýrie a Irák rozděleny vítěznými mocnostmi (Spojené království a Francie) podle dohody uzavřené již 16. května 1916 jako Sykes-Picotova dohoda. Podle této dohody mělo území dnešního Libanonu a Sýrie připadnout do sféry Francie, ostatní pak Velké Británii. Konference v San Remu (18.–26. duben 1920) více méně potvrdila rozdělení středního východu do zájmových sfér mezi Francii (Sýrie, Libanon) a Velkou Británii.\n\n4. prosince byla uzavřena konečná dohoda o podobě hranic, přičemž hranicemi britského mandátu Palestiny byly de facto nynější hranice Izraele a Jordánska. Tento mandát byl na konferenci v San Remo přiřčen Velké Británii také jako oblast pro zřízení „Židovské národní domoviny“, což byl termín, který byl poprvé užit v Balfourově deklaraci z roku 1917, ve které Velká Británie formálně přislíbila podporu vytvoření židovské samosprávy na území Palestiny. Mandát byl roku 1921 rozdělen na Západní Palestinu a Východní Palestinu (Zajordánsko), které bylo roku 1922 přiřčeno emíru Abdalláhovi z hášimovské dynastie. V roce 1923 bylo francouzské mandátní správě v Sýrii postoupeno území dnešních Golanských výšin. Územím, se kterým mohli sionisté počítat pro vytvoření národní domoviny, se tak stal pás mezi řekou Jordán a Středozemním mořem.\n\nPoměrně záhy vypukly v oblasti celého Blízkého východu nepokoje. Arabové se cítili Brity a Francouzi podvedeni, neboť text Sykes-Picotovy dohody jim sliboval samostatný arabský stát, k jehož vytvoření několik let po válce stále nedošlo, naopak Francie rozdrtila pokus o nezávislost v Sýrii, kde se do čela povstání postavil král Fajsal. Roku 1921 vypukly nepokoje v Jaffě, které se rychle rozšířily na venkov. Srážky si vyžádaly čtyřicet sedm mrtvých Židů a čtyřicet osm mrtvých Arabů a vedly k zavedení kvót pro židovské přistěhovalce. Zároveň tyto nepokoje ještě umocnily vzrůstající odpor Arabů k sionistům a k židovskému přistěhovalectví. V roce 1921 byl navíc vrchním muftím Jeruzaléma (nejvyšší náboženskou autoritou muslimů v Palestině a zároveň vysokým vládním úředníkem schopným zastupovat palestinské Araby) zvolen Hadž Amín al-Husejní, vášnivý arabský nacionalista a nesmiřitelný odpůrce sionismu.\n\n24. září 1928 (den před Jom Kipur) vypukly v Jeruzalémě nepokoje, jejichž záminkou bylo postavení zástěny mezi muži a ženami u Západní zdi. Arabové to označili za narušení stanoveného pořádku a obvinili Židy ze snah zmocnit se Chrámové hory. Muftí zorganizoval stavební práce v těsném sousedství zdi, aby byly narušeny židovské modlitby. Po zdlouhavých jednáních oznámil až 11. června 1929 vysoký komisař pro Palestinu John Chancellor, že Židé mají právo na nerušené bohoslužby a že stavební práce mohou pokračovat, pokud nebudou narušovat modlitby, což bylo rozhodnutí, se kterým nebyli spokojeni ani Židé, ani Arabové. 16. srpna požádala židovská pravicová mládežnická skupina o svolení pořádat mírový pochod ke Zdi, což jim bylo Chancellorovým zástupcem Harry Lukem povoleno. To vyvolalo reakci ze strany Arabů, kteří zorganizovali pod vedením muftího ozbrojené demonstrace ve Starém Městě. 24. srpna v poledne napadly davy ozbrojených Arabů židovské čtvrti v Jeruzalémě a násilí se rozšířilo do ostatních oblastí země. Pozdě odpoledne téhož dne napadl dav židovskou čtvrť v Hebronu a bylo zavražděno šedesát sedm lidí (viz Hebronský masakr). Pořádek se podařilo nastolit až 28. srpna, kdy násilí zasáhlo i další města, jako Haifu nebo Jafo, a 133 Židů bylo mrtvých a 399 zraněných. Arabové měli 87 mrtvých a 91 zraněných.\n\nTřicátá léta byla poznamenána nástupem nacismu v Německu a s ním související židovskou imigrací do Palestiny, kterou poprvé tvořilo větší procento německých a středoevropských Židů (v roce 1939 to bylo dokonce 71%). V Palestině Hitler získal na popularitě mezi Araby mj. i díky svému nepřátelskému postoji k sionismu a k Židům. Nacistická propaganda zesílila svou činnost na Blízkém východě a v muftím a jeho stoupencích získala spojence proti Britům i Židům. V letech 1936-1939 v Palestině probíhalo arabské povstání. 26. září 1937 byl zavražděn skupinou arabských útočníků v Nazaretu Lewis Y. Andrews, okresní komisař pro Galileu. Mandátní správa nato vyhlásila nejpřísnější opatření za celou dobu své existence a jedním z následků bylo i sesazení muftího z jeho úřadu a rozkaz k jeho deportaci, jakož i zrušení Nejvyšší muslimské rady a Arabského vyššího výboru. Boje od října 1937 až do července 1938 si vyžádaly několik tisíc mrtvých, arabské nepravidelné bojůvky podnikaly útoky na civilisty i na britské vojáky, na autobusové i železniční linky, jakož i atentáty na představitele klanu Našašibí, jenž byl v nepřátelském stavu vůči klanu Husejní.\n\nJako výsledek nepokojů ze začátku dvacátých let byla ustanovena tajná polovojenská organizace Hagana (obrana). Spadala pod socialisticky orientovanou stranu \"Achdut ha-avoda\" (základ pozdější strany \"Mapaj\" a dnešní Strany práce). Hagana nebyla prvním pokusem o vytvoření obranné organizace (tou byl již ha-Šomer (strážce) z počátku 20. století působící již za osmanské nadvlády), byla však zdaleka nejúspěšnější a stala se základem pozdější izraelské armády. Po několika měsících převzala dohled nad Haganou odborářská organizace Histadrut, která se také starala o její financování od sionistického kongresu. Největší přínos pro Haganu znamenali její polní velitel Jicchak Sade a britský důstojník Orde Wingate. Oba zastávali teorii preventivních útoků vedoucích k eliminaci nepřítele, tzv. „aktivní obrana“. Wingateovy „noční čety“ prosluly přepady táborů a vesnic, ve kterých se skrývali muftího rebelové, a záškodnickými akcemi dokonce až v Libanonu a Sýrii. Hagana na rozdíl od ostatních organizací mohla počítat s finanční i materiální podporou Světového sionistického kongresu, jakož i Židovské agentury (\"Sochnut\"), hlavního orgánu sionistické organizace v Izraeli. Členové Hagany často působili v legálních policejních jednotkách pod dohledem Britů nazvané \"Ghaffir\", které sloužily pro Haganu jako krytí.\n\nDalší z židovských organizací, které působily v Palestině, byl , \"Irgun cva'i le'umi (be-erec Jisra'el)\", Národní vojenská organizace (v zemi Izrael) zvaná též jen Irgun () nebo \"Ecel\" (אצ״ל, podle počátečních písmen). Irgun byl vojenským křídlem revizionistického křídla sionistického hnutí založeného Vladimirem Žabotinským. Metody Irgunu se často nelišily od metod jeho arabských protivníků. Zahrnovaly sabotáže, pokládání bomb, útoky a přepady ze zálohy. Pro tyto praktiky je Irgun často označován za teroristickou organizaci. Jeho největší teroristickou akcí byl útok na hotel King David.\n\n17. července 1940 se od Irgunu oddělila skupina, která požadovala radikálnější postup a to především proti Britům, které považovala za hlavní nepřátele. Tato skupina se nazvala , \"Lochamej cherut Jisra'el\", Bojovníci za svobodu Izraele, známý též pod zkratkou Lechi (לח״י) nebo podle svého vůdce Avrahama Sterna Sternův gang. Lechi byla teroristická organizace, zodpovědná za vraždy britských představitelů, např. lorda Moyneho, útoky na vlaky, bombové útoky proti arabským civilistům, útoky na britská kasárna nebo vraždu hraběte Folke Bernadotta. Během některých operací za války v roce 1948 spolupracovala s Irgunem, např. na masakru vesnice Dejr Jásín.\n\nArabové byli ze začátku jen málo organizovaní a nepokoje probíhaly živelně, postupem času ale byly nepokoje stále častěji plánované dopředu a akce proti židovským osadám jakož i proti orgánům mandátní správy vyžadovaly náročnější organizaci. Jednou z organizací byla Černá ruka (\"Al-kaf al-aswád\"), kterou založil a vedl šejch Izz ad-dín al-Kassám. Jeho organizace byla aktivní především při nepokojích roku 1929. Někteří členové této organizace se aktivně podíleli na protižidovských útocích i po smrti svého velitele roku 1935, kdy byl britskými vojáky poblíž Džanínu obklíčen a zastřelen. Roku 1936 byla založena jako tajná organizace Armáda svatého džihádu (\"Džajš al-džihád al-muqaddas\"), která úzce spolupracovala s muftím a účastnila se války v roce 1948.\n\nV roce 1937 pověřila britská vláda lorda Peela a jeho komisi, aby vypracovala zprávu ohledně případného rozdělení mandátu na židovský a arabský stát. Plán počítal s rozdělením demografickým, ale členové komise učinili řadu kompromisních a sporných rozhodnutí. Přímořská oblast, která byla obývaná především Židy, tak měla připadnout židovskému státu, avšak jeho součástí měla být i Galilea, kde byly poměry židovského a arabského obyvatelstva přinejmenším vyrovnané. Na druhou stranu do předpokládaného arabského státu spadalo jak celé rozsáhlé území Samaří, Judska a Negevu, tak i téměř ryze židovský Tel Aviv. Celé území bylo dále rozděleno dvěma mezinárodními enklávami, a to jeruzalémským koridorem s přístupem k moři a nazaretskou enklávou.\n\nArabský vyšší výbor vedený muftím tento plán na rozdělení odmítl. Jeho rozhodnutí následovala většina palestinských Arabů. Jedinou výjimkou byli arabští křesťané, kteří se ke zprávě vyjadřovali dvojznačně. Sionistický kongres po bouřlivém jednání, kdy revizionistická frakce návrh odmítla, nakonec návrh na rozdělení mandátu a ustavení státu v hranicích vytčených Peelovou komisí přijal. V důsledku nepokojů na konci třicátých let ale Velká Británie nakonec od rozdělení mandátu upustila a Peelův plán se tak neuskutečnil.\n\n9. listopadu 1938 britská vláda označila Peelův plán rozdělení za neproveditelný. O dva dny později vyšla Bílá kniha, dokument, ve kterém britská vláda připouštěla, že jejím záměrem nikdy nebylo zřízení židovského státu, a už vůbec ne na území celého mandátu Palestina. Plán vlády počítal se vznikem nezávislého státu do deseti let, během kterých mělo být židovské přistěhovalectví zregulováno kvótami na 10 000 ročně pro každý rok z následujících pěti let (+ dalších 25 000 uprchlíků). Po období pěti let a 75 000 přistěhovalcích měla být jakákoli další židovská imigrace bez souhlasu Arabů zakázána, okamžitý zákaz se vztahoval na prodej jakékoli půdy Židům. Arabský vyšší výbor plán přijal (byť s některými výhradami), sionistické organizace jej odmítly jako celek. Bílá kniha znamenala konec přátelských vztahů i mezi umírněnými sionisty (Chajim Weizmann) a britskou vládou. Řada sionistů obvinila později autora knihy Malcolma MacDonalda z nepřímého zavinění smrti evropských Židů během holokaustu.\n\nJiž v roce 1940 plánovala britská vláda rekrutovat Židy a Araby do praporů pod Royal East Kent Regiment anglicky „Palestine Buffs“. Do těchto pluků se mnoho Arabů nepřihlásilo a tak byly některé prapory čistě židovské. Zpočátku byly využívány na ženijní a nebojové práce nebo jako pozemní personál u RAF. Později bylo několik desítek vojáků přijato k pilotnímu výcviku. Idea rekrutování Židů byla podporována sionistickým hnutím již od první světové války a nakonec vyústila v založení Židovské brigády v rámci britské armády, která operovala v Evropě od roku 1944 až do roku 1945. Během druhé světové války se Palestina dostala do přímého ohrožení v létě 1942, když polní maršál Erwin Rommel a jeho \"Afrikakorps\" dobyl rozsáhlá území v severní Africe a dostal se až do Egypta. Toto ohrožení vedlo ke vzniku zvláštních úderných rot v rámci Hagany, nazvaných \"„Plugot machaz“\", zkráceně Palmach. Bojovníci Palmachu se osvědčili i během nasazení proti vichistickému režimu v Sýrii, kdy jejich arabsky mluvící členové narušovali komunikace a zásobovací linie. V jejích řadách sloužila řada pozdějších důstojníků izraelské armády jako Moše Dajan nebo Jigal Alon.\n\nHagana se během války soustředila více na ilegální přistěhovalectví do Palestiny, než na útoky proti Arabům, což se nedá říci o Lechi nebo Irgunu. Lechi začala organizovat útoky proti Britům s tendencí, která byla cizí dokonce i Irgunu. Vůdce a zakladatel Lechi Avraham Stern (Ja’ir) byl údajně z dob studií v Itálii ovlivněn Mussolinim v jeho anglofobii. Dokonce se pokoušel navázat kontakt s německým vyslancem v Sýrii Otto von Heutigen a přemluvit jej ke spolupráci proti Britům. Jeho nabídky byly nacisty ignorovány. Během války byla Lechi odříznuta od finančních zdrojů a své finance tak mj. získávali z bankovních loupeží a vybírání výpalného, i mezi Židy. V roce 1942 byl Stern zastřelen policií. V roce 1944 zavraždili příslušníci Lechi v Káhiře Waltera Edwarda Guinesse, prvního barona Moyne. 10. ledna 1945 byli oba pachatelé usvědčeni a oběšeni. Sionistické hnutí se od vraždy distancovalo a odsoudilo ji, Hagana a Irgun vydaly řadu příslušníků Lechi britské policii. Přesto vražda znamenala velké ochlazení vztahů s britskou Churchillovou vládou a znamenala i ochladnutí Churchillových sympatií k sionismu.\n\nPo skončení války se situace zdánlivě navrátila k předválečnému stavu. Sionisté požadovali uvolnění židovského přistěhovalectví, Arabové naopak zakročení proti sionistickým aspiracím. Velká část sionistického hnutí se Brity cítila podvedena, neboť doufala ve změnu jednání poté, co židovští dobrovolníci bojovali v britské armádě. Ve snaze přimět Brity k řešení se radikálnější křídlo Hagany uchýlilo k formě případného ozbrojeného odporu vůči Britům. Za tímto účelem se snažila koordinovat činnost Hagany, znovuobnoveného Irgunu a Lechi. Hagana provedla sérii sabotáží po celé Palestině, což vyprovokovalo britský zátah v sobotu 29. června 1946 („černý Šabat“), během kterého bylo zatčeno mnoho členů Hagany i Židovské agentury. Do protibritského tažení se zapojil Irgun v čele s Menachemem Beginem, pozdějším izraelským premiérem, a Lechi. V reakci na Černou sobotu se Begin rozhodl k nezávislé akci, kterou se stal útok na hotel King David, při kterém bylo vyhozeno do povětří celé jedno křídlo hotelu, ve kterém sídlil odbor kriminálního vyšetřování, a který si vyžádal 91 obětí – Britů, Arabů a Židů. Irgun dále útočil na transporty, posádky a kasárny. Rozsah a síla útoku na hotel King David byl jedním z hlavních důvodů, proč Britové složili svou správu nad mandátem a předali věc k rozsouzení nově založené OSN.\n\n13. května 1947 byla Valným shromážděním OSN ustavena Zvláštní komise OSN pro Palestinu (UNSCOP). Tu tvořili zástupci Austrálie, Československa, Guatemaly, Indie, Íránu, Jugoslávie, Kanady, Nizozemska, Peru, Švédska a Uruguaye. Po několika měsících UNSCOP doporučil rozdělení na dva nezávislé státy. 13. října 1947 toto doporučení podpořil i Sovětský svaz a o několik dní později i USA, údajně v reakci na informaci z 9. října, kdy Arabská liga dala svým členským státům instrukce k rozmístění vojsk na hranicích Palestiny. 29. listopadu 1947 byl Valnému shromáždění OSN předložen plán na rozdělení. Podle něj měl arabský stát zaujímat 7 200 km, 804 000 Arabů a 10 000 Židů, židovský pak 8 800 km (velkou část z tohoto území tvořila neobývaná Negevská poušť), 538 000 Židů a 397 000 Arabů. Jaffa měla patřit k arabskému státu. Jeruzalém a přilehlé okolí tvořil mezinárodní enklávu uprostřed arabského státu. Jednotlivé části arabského státu měly být spojeny koridory. Státy měly sdílet telegrafickou, poštovní, železniční a silniční síť a měnu. Nadto měl židovský stát platit každý rok arabskému 4 miliony liber podpory (z důvodu předpokládané vyšší technologické vyspělosti). Rezoluce byla přijata většinou 33 hlasů proti 13.\n\nZatímco sionistická organizace plán na rozdělení přijala (byť s nechutí, neboť se vzdávala Jeruzaléma jako předpokládaného hlavního města), arabská strana plán nekompromisně odmítla. V arabském světě vypukly po oznámení výsledků nepokoje vůči Židům. Nepokoje, při nichž bylo zabito několik desítek Židů a řada obydlí a synagog vypáleny, propukly jak v Aleppu v Sýrii, tak i v Adenu v Jemenu. V Palestině vyhlásil Arabský vyšší výbor stávku od 2. do 4. prosince 1947.\n\nV důsledku emocí předcházejících konci britského mandátu se v Palestině v letech 1947–48 rozpoutala občanská válka mezi Židy a Araby, která se v měsících a týdnech před koncem mandátu zostřovala a kromě izolovaného násilí a teroristických útoků nabývala ráz konvenční války.\n2. prosince přijaly členské státy Arabské ligy ustanovení o zřízení Arabské osvobozenecké armády. Na jaře 1948 již tyto jednotky čítaly kolem 7000 mužů, jejich polním velitelem byl Fawzí al-Kawukdží. I přesto ale nedošlo k žádnému sjednocení arabských sil. Kawkudžího jednotky nepodléhaly muftího jednotkám a vládla mezi nimi silná rivalita. Stejně tak Kawkudží neposkytl podporu Abd al-Qadrovi (příslušníku klanu Husajní), který byl následně zabit během židovského prolomení obklíčení Jeruzaléma. Frakcionalismus a vzájemné soupeření tak ochromilo schopnosti Arabů účinně bojovat proti židovským jednotkám.\n\nBěhem postupné evakuace Palestiny docházelo velmi často k tomu, že Britové předávali Arabům své policejní stanice, eventuálně harmonogram jejich vyklizení, stejně tak jako zbraně a munici. K tomu došlo např. v Safedu, Beisanu (Bejt Šean), Latrunu, Kastelu a jinde. Na jaře již byl Jeruzalém odříznut od spojení s Tel Avivem.\n\nŽidé získávali zbraně především z poválečné Evropy, nezanedbatelnou roli hrály dodávky zbraní z tehdejšího Československa, jakož i dodávky letadel a výcvik vojáků a pilotů v Československu (např. letadla Avia S-199). Omezené dodávky zbraní se podařilo i přes embargo propašovat z USA (např. 4 bombardéry B-17) nebo od některých sympatizujících britských vojáků, nebo dokonce i od Arabů, kteří za vysoké ceny prodávali opuštěné britské zbraně komukoli. Svou roli sehrála i improvizace a vlastní výroba zbraní a jejich originální adaptace v tajných dílnách Hagany. Hlavním dodavatelem však zůstalo Československo, kde působil jako prostředník Ehud Avriel.\n\nBěhem jara 1948 již mezi Haganou a arabskými jednotkami propukla otevřená válka, ve které měly arabské síly navrch. Hagana se proto rozhodla přejít do ofenzívy (Operace Nachšon), i když riskovala možný střet s britskými jednotkami. Obklíčení Jeruzaléma bylo prolomeno 21. dubna po dvoudenní bitvě obsadily židovské oddíly Haifu a arabské obyvatelstvo, které do té doby tvořilo těsnou většinu obyvatelstva, uprchlo. V noci z 9. na 10. května byla Palmachem po několika marných pokusech dobyta citadela v Safedu, středisku Horní Galileje. Arabské obyvatelstvo z města poté uprchlo. Pád Safedu byl pro Araby žijící v Horní Galileji šokem a řada z nich začala kvapně opouštět své domovy. Do 14. května tak byla Galilea, přímořská planina a Jafo v rukách Židů. Arabové většinou uprchli do Libanonu nebo Sýrie, část z nich pak do samařských hor.\n\nJednou z nejtemnějších stránek této války jsou masakry civilistů, které se odehrály na obou stranách. 9. dubna 1948 byla během akcí organizovaných kvůli obnovení průchodnosti jeruzalémského koridoru napadena jednotkami Irgunu a Lechi arabská vesnice Dejr Jásín (viz Masakr Dejr Jásin). Ironií osudu tato vesnice nedlouho předtím uzavřela přátelství se sousední židovskou obcí Giv'at Ša'ul. Zhruba 100–200 mužů, žen a dětí bylo během útoku zabito, přeživší pak byli příslušníky Irgunu a Lechi předváděni v Jeruzalémě a byla údajně plánována jejich poprava, které zabránili až obyvatelé Giv'at Ša'ul, kteří vzali přeživší pod svou ochranu a zabezpečili jim bezpečný odchod do Jordánska. Ačkoli tento masakr odsoudili jak představitelé izraelské vlády, tak Hagany (velitel jeruzalémského okrsku David Šaltiel chtěl původně vůdce útoku nechat zastřelit, poté ovšem svůj záměr odvolal, neboť obě skupiny potřeboval pro boje v Jeruzalémě), přesto zůstává stále skvrnou celé války. Paradoxně zbraně poskytla Irgunu a Lechi právě Hagana, aby jí tyto organizace pomohly v bojích kolem Jeruzaléma.\n\nO tři dny později byl na cestě mezi Novým městem a horou Scopus Araby zmasakrován konvoj sedmdesáti sedmi židovských lékařů a sester mířící do nemocnice Hadassa.\n\n13. května, den před vyhlášením nezávislosti, byl Arabskou legií podporovanou místními arabskými dobrovolníky, dobyt blok kibuců Guš Ecion. Celkem 157 obránců kibucu bylo zabito, z toho padesát bylo zavražděno davem až poté, co se vzdali. Masakr v Guš Ecijon přežili pouze čtyři lidé.\n\n14. května odpoledne, po vyhlášení nezávislosti Izraele (s Davidem Ben Gurionem jako premiérem) překročily armády okolních arabských zemí hranice Izraele a začala oficiálně válka. Hagana se stala legitimní izraelskou armádou. Plán intervence arabských vojsk byl následující:\nPlány byly pozměněny po obsazení Galileje Haganou, nicméně arabští vůdci sledovali rozdílné zájmy. Král Abdalláh sledoval obsazení Palestiny a její sjednocení se Zajordánskem a především eliminaci muftího, s nímž byl v nepřátelském stavu. Král Farúk z Egypta na válce neměl příliš velký zájem, stejně tak jako Libanon. Arabský plán, který vypadal velkolepě na papíře a pro nějž měla arabská strana všechny předpoklady jej beze zbytku naplnit, se v praxi ukázal jako totální fiasko.\n\nSyrský postup se zastavil u kibucu Deganja u jižního cípu Genezaretského jezera poté, co na postupující tanky vypálila dvě děla typu, který byl užíván v prusko-francouzské válce z let 1870-71. Koordinace postupu neexistovala, stejně tak jako vzájemná komunikace mezi veliteli jednotlivých armád. Syřané se po odražení u Deganji soustředili na udržení východního břehu Genezaretského jezera, aby si udrželi nároky na vodní zdroje.\n\nNejschopnější vojenskou jednotkou na straně Arabů byla Brity vycvičená Arabská legie, vedená Johnem Bagotem Glubbem, zvaným „Glubb Paša“. Jeho jednotky operovaly společně s iráckými podpůrnými jednotkami v centrální Palestině a kolem Jeruzaléma, na který na rozkaz krále Adulláha soustředil svou bojovou činnost. Iráčané byli rozmístěni v trojúhelníku Tulkarm – Džanín – Nábulus. 28. května Hagana obsadila severní část pohoří Gilboa a druhého června podnikla útok na Džanín. Tento útok byl ale odražen, stejně jako druhý o dva dny později, přesto ale Iráčané na Izraelce nezaútočili a zůstali ve svých pozicích až do příměří 11. června. Během května zaútočil Glubb s téměř 4 000 legionářů na Jeruzalém a obklíčil jej. Nové město bylo postiženo těžkým ostřelováním. Útok legie na severní část Jeruzaléma skončil 28. května po bojích u čtvrti Me’a Še’arim, kde byl zastaven, avšak téhož dne padla židovská čtvrť Starého města. Její kapitulace byla velkým šokem pro Izrael. Zároveň Arabská legie držela Latrun, strategickou výšinu kontrolující silnici Tel Aviv – Jeruzalém. Opakované pokusy ji dobýt skončily pro Izraelce ztrátami a neúspěchem. Aby bylo možné Jeruzalém zásobovat, byla vybudována zcela nová komunikace, stranou od arabských pozic, pro kterou se vžil název „Barmská cesta“. 9. června bylo možné zásobovat Jeruzalém pitnou vodu, potravinami a zbraněmi.\n\nEgyptské síly v Palestině v této fázi války čítaly zhruba 10 000 mužů. Egypťané byli rozděleni do dvou brigád, z nichž druhá postupovala podél pobřeží na Tel Aviv, čtvrtá postupovala vnitrozemím směrem Beer Ševa – Hebron. Čtvrtá brigáda prošla Beer Ševou a Hebronem (oblastmi obývanými Araby) až do Betléma, který jí byl postoupen Arabskou legií a proti jižnímu předměstí Jeruzaléma, kibucu Ramat Rachel. Tento kibuc byl pak 20. května vzat útokem. Během čtyř dní byl kibuc pětkrát dobyt soupeřícími stranami, až nakonec zůstal v rukách příslušníků Irgunu. Druhá brigáda postoupila až na vzdálenost 26 km od Tel Avivu. 29. května Jigael Jadin podnikl s vojskem zhruba poloviční síly noční útok na bok egyptské armády, čímž ji uvedl ve zmatek, a zároveň svolal tiskovou konferenci, na které oznámil, že se podařilo rozdělit egyptské síly. Tento psychologický tah zabral a Egypťané se začali stahovat.\n\nDne 11. června 1948 bylo uzavřeno první příměří. Situace Izraele byla i přes úspěchy na severu kritická, neboť Egypťané ovládali téměř celý jih Izraele a izolovali osady v Negevu, jejich dělostřelci mohli ostřelovat Tel Aviv i Jeruzalém. Jeruzalém byl obklíčen a jeho situace byla nadále vážná. Ačkoli příměří zakazovalo vyzbrojovat oběma válčícím stranám nové jednotky, tento zákaz nebyl respektován a zvlášť Židé využili příměří k doplnění zbraní (většinou z Československa). Vážná situace byla i na straně arabských armád. Vojáci byli vyčerpaní a řada arabských velitelů si uvědomovala nemožnost porazit Židy bez centrálního velení a koordinace válečných operací. Ani během příměří nedošlo ke spojení arabských sil, které tou dobou čítaly 45 000 mužů.\n\nBěhem příměří došlo k vážnému incidentu uvnitř Izraele. Loď Irgunu \"Altalena\" připlula 20. června u Tel Avivu. Její náklad tvořily zbraně a asi 500 uprchlíků. David Ben Gurion schválil přistání \"Altaleny\", ale Irgun požadoval, aby dvacet procent zbraní připadlo jeho jednotkám. To Ben Gurion odmítl jako porušení suverenity izraelské vlády. Mezi armádou a Irgunem došlo k přestřelce a \"Altalena\" byla potopena. Spolu s ní zahynulo i 12 mužů posádky a sedmdesát vojáků. Akt, který mohl vyústit v občanskou válku, nakonec upevnil pozici Ben Guriona, který prosadil i přes silný nesouhlas transformaci Hagany a Palmachu v regulérní armádu, která měla na konci příměří 60 000 mužů.\n\nBěhem deseti dnů mezi koncem prvního a počátkem druhého příměří využil Izrael svou přípravu a provedl sérii převážně úspěšných akcí, které významně rozšířily jeho území. Na jihu započali Egypťané s vojenskými akcemi již 8. července útokem na kibuc Negba, den před vypršením příměří. O den později, 9. července, Izrael zahájil ofenzivu. Operace An-Far ani následná Operace Mavet la-poleš zásadně nezměnila poměr sil. Egypťané nadále kontrolovali západovýchodní koridor od pobřeží do Judských hor, čímž od souvislého území židovského státu oddělovali Negev.\n\nNa severu proběhla pro Izraelce mimořádně úspěšná operace Dekel, během níž obsadili po tvrdých bojích Nazaret a okolí a zahnali bojovníky Arabské osvobozenecké armády. Izraelské jednotky tak ovládly celou Dolní Galileu. Proti syrské armádě mířila Operace Broš, která skončila bez větších změn frontových linií (malé syrské předpolí západně od řeky Jordán).\nVelkým úspěchem skončila Operace Danny. Izrael obsadil dvě důležitá arabská města na trase Tel Aviv-Jeruzalém, konkrétně Lyddu (Lod) a město Ramla. Arabské obyvatelstvo většinou z obsazených území prchalo ve strachu před masakry. Během tohoto období byla Izraelci promarněna velká šance na dobytí Latrunské výšiny. První útok z 15. – 16. července selhal, druhý, který byl podpořen tanky typu Cromwell (18. července) byl po slibném začátku vinou nedorozumění mezi osádkami odvolán. Latrun tak zůstal v arabských rukou až do roku 1967.\n\nDalší operací byla operace Kedem, která měla za úkol obsadit východní část Jeruzaléma a Staré město. Útok měl být veden skrze Novou bránu (Irgun), Jaffskou bránu (Lechi) a Sijónskou bránu (Hagana). Útok, který proběhl 17. července před vyhlášením příměří, selhal – pouze Irgunu se podařilo probít se skrze Novou bránu do Starého města, ale narazil na tuhý odpor. V pět hodin ráno David Šaltiel odvolal jednotky z útoku a nařídil zastavit palbu. Jeruzalém tak zůstal rozdělen na východní a západní část dalších devatenáct let.\n\nPo několika pokusech bylo uzavřeno 18. července druhé příměří. Zmocněnec OSN hrabě Folke Bernadotte měl sjednat podmínky nové mírové smlouvy. Tato smlouva měla vrátit Negev pod arabskou vládu a měla být anektována Zajordánskem. Západní Galilea měla být přiznána židovskému státu a letiště v Lodu se mělo stát součástí mezinárodní zóny. Jeruzalém (včetně Nového města) měl být postoupen Zajordánsku se zajištěním plné autonomie židovského obyvatelstva. Zároveň se měli vrátit všichni uprchlíci, eventuálně jim měla být přiznána kompenzace. Tento plán byl s neskrývaným rozhořčením zamítnut oběma válčícími stranami (kromě Zajordánska, které bylo jediným státem, jemuž Bernadottův návrh vyhovoval, nicméně i král Abdalláh musel Bernadottův návrh na nátlak okolí odmítnout). Bernadotte poté odjel do Švédska, aby se 16. září vrátil s novým návrhem – Jeruzalém bude mezinárodní zónou, celá Negev, Lod a Ramla připadne Arabům, celá Galilea Židům. Také tento návrh byl oběma stranami odmítnut. O den později, 17. září, byl Folke Bernadotte zavražděn, pravděpodobně příslušníky Lechi.\n\nSympatie, které získal Bernadottův plán mezi politiky západních zemí po zavraždění jeho autora, byly zvláště v Izraeli sledovány s neskrývanými obavami. Bylo rozhodnuto podniknout při první příležitosti akci na vyčištění Negevu od egyptské armády. Tohoto úkolu se ujal Jigal Alon, kterému se podařilo „propašovat“ celou brigádu do egyptského týlu. Příležitost se naskytla 15. října, kdy Izraelci se svolením OSN vyslali neozbrojený konvoj přes Egypťany kontrolované území jako zásobování odříznutých osad. Po předstíraném útoku na konvoj, který Izrael použil jako záminku pro přerušení příměří, zahájil Alon ofenzívu proti egyptským silám na jihu Izraele. Do 22. října, kdy vešlo v platnost nové příměří, bylo 3000 egyptských vojáků v obklíčení u Fálúdži a Izraelci obsadili Beer Ševu. Egyptská armáda se evakuovala námořní cestou ze západního Negevu.\n\nDokonce ani v této chvíli neučinili představitelé arabských států jediný pokus o sjednocení. Egyptská vláda svolala loutkovou „celopalestinskou vládu“ se sídlem v Egyptem ovládané Gaze, Abdalláh svolal vlastní shromáždění v Ammánu, kde byla vláda v Gaze odmítnuta a označena za nevítanou na hašemitském území. 1. prosince se sešla konference v Jerichu, na níž byla přijata rezoluce požadující sjednocení Palestiny a Zajordánska pod Abdalláhovou vládou v Jordánské království. Abdalláh tuto rezoluci přijal a anektoval území okupovaná Arabskou legií v Palestině a změnil název své země na Arabské hašemitské království Jordánsko. Tato konference byla v Egyptě okamžitě odsouzena a účastnící obou zemí se několikrát vzájemně uvrhli do klateb.\nBěhem listopadu a prosince pokračovaly izraelské akce na jihu, během kterých byl obsazen i Aríš na Sinaji a výšiny nad městem Rafah. Během útoku na Sinaj při pronásledování egyptských vojsk se Egypt ocitl ve vážné vnitropolitické krizi a zemi hrozila občanská válka. Navíc Velká Británie, ve které tou dobou panovaly silné protižidovské a protiizraelské nálady, cítila potřebu splnit dohodu s Egyptem z roku 1936 a pomoci Egyptu vojensky při útoku zvenčí. Velká Británie vydala ultimátum a v lednu byly izraelské jednotky stažené jak ze Sinaje, tak i z výšiny u Rafahu (čímž vznikl pruh země později označený jako pásmo Gazy) a umožnili zbytkům čtvrté egyptské brigády odchod domů.\n\nNa začátku ledna byly zahájeny rozhovory s Egyptem o příměří na ostrově Rhodos. 24. února 1949 Egypt uzavřel příměří s Izraelem, 23. března Libanon poté, co Izraelci vyklidili čtrnáct obsazených libanonských vesnic a vrátili se zpět na mezinárodní hranici, 3. dubna Jordánsko. Až 20. července podepsala dohodu o příměří Sýrie. Důvod byl ten, že Sýrie jako jediná držela část území, které podle plánu OSN náleželo Izraeli. Nakonec dohoda zněla tak, že se Sýrie stáhne zpět na mezinárodní hranici, ale území, které obsadila (východní břeh Genezaretského jezera) zůstane demilitarizovanou zónou. Po následujících 18 let se toto území mělo stát terčem pro syrská děla a dějištěm mnoha izraelsko-syrských potyček.\n\nIzraeli připadlo 12 800 km² území, což je o 21 % více, než mu bylo přiděleno v původním plánu OSN, a západní část Jeruzaléma. Západní břeh Jordánu a východní Jeruzalém si ponechalo Jordánsko a pásmo Gazy zůstalo nadále obsazené Egyptem. Izraeli zůstal přístup do enklávy na hoře Scopus a oficiálně i na hřbitov na Olivetské hoře. Ochrana a dostupnost svatých míst ovšem nebyla zaručena. Židé měli přístup do Starého města zakázán až do roku 1967. I přes počáteční optimismus nakonec arabské státy jednohlasně přijaly „doktrínu tří ne“ – ne jednání s Izraelem, ne uznání Izraele a ne míru s Izraelem.\n\nZ území Izraele uprchly statisíce arabských obyvatel. Odhady se pohybují mezi 500-800 tisíci lidí. Tito byli internováni v uprchlických táborech v Libanonu, Sýrii, Egyptě a Jordánsku, kde žili ve velké bídě a dodnes nejsou jejich potomkům přiznána stejná práva, jako ostatním obyvatelům. V Libanonu byli uprchlíci drženi stranou od ostatního obyvatelstva z obavy z vychýlení rovnováhy mezi křesťany, šíity a sunnity. Egypt záhy po podepsání příměří Gazu uzavřel a uprchlíky na své vlastní území ve většině případů nevpustil. Celopalestinská vláda se sídlem v Gaze byla po pokusu získat větší autonomii egyptskými orgány rozehnána. Arabské státy velmi často uprchlíky zneužívají jako diplomatickou kartu pro ideologický boj proti Izraeli.\n\nBěhem období od roku 1948 až do druhé poloviny 50. let uprchlo z území arabských států do Izraele z důvodu protižidovské nenávisti zhruba 500-600 tisíc Židů. Tito lidé byli po počátečních obtížích a pobytu v uprchlických táborech (\"ma'abarot\") plně integrováni do nového státu. Dnes tvoří potomci těchto severoafrických a východních Židů (Mizrachi a Sefardi) těsnou většinu židovského obyvatelstva v Izraeli.\n\n\n"}
{"id": "90110", "url": "https://cs.wikipedia.org/wiki?curid=90110", "title": "Eukleidova věta", "text": "Eukleidova věta\n\nEukleidova věta je označení pro dvě geometrická tvrzení o vlastnostech trojúhelníku, pojmenované po svém objeviteli, řeckém matematikovi Eukleidovi.\n\nObsah čtverce sestrojeného nad výškou pravoúhlého trojúhelníku je roven obsahu obdélníku sestrojeného z obou úseků přepony.\n\nOznačíme-li P patu kolmice z bodu C na přeponu AB, tvrzení vyplývá z podobnosti trojúhelníků APC a CPB:\n\nVětu lze rovněž dokázat pomocí Pythagorovy věty, z ní plyne:\nRovnice sečteme:\nupravíme první 2 členy podle Pythagorovy věty:\nrozepíšeme a roznásobíme dvojmoc přepony, odečteme dvojmoci jejích úseků:\na vydělíme dvěma:\n\nObsah čtverce sestrojeného nad odvěsnou pravoúhlého trojúhelníku je roven obsahu obdélníku sestrojeného z přepony a úseku přepony k této odvěsně přilehlé.\n\nPředpokládáme, že platí Euklidova věta o výšce (důkaz viz výše), z Pythagorovy věty plyne:\nTvrzení lze elementárně dokázat pomocí podobnosti trojúhelníků. Pro druhou odvěsnu plyne z principu záměny (symetrie) odvěsen.\n\nNa základě znalosti Eukleidových vět a daných délek stran \"a\" a \"b\" lze vypočítat délku výšky:\n\nMějme pravoúhlý trojúhelník se stranami formula_19 (v libovolných, ale shodných jednotkách).\nVypočítejte výšku formula_20.\n\nPlatí:\n\nPo dosazení do druhého vzorce:\n\nDopočet formula_26:\n\nPo dosazení do prvního vzorce:\n\nVýška tohoto trojúhelníku je 3,9.\n"}
{"id": "90112", "url": "https://cs.wikipedia.org/wiki?curid=90112", "title": "AIESEC", "text": "AIESEC\n\nAIESEC je mezinárodní studenty plně řízená nepolitická nezisková organizace, která rozvíjí vůdčí schopnosti prostřednictvím leadership programů a zapojení studentů a absolventů do mezinárodního výměnného programu. Sdružuje přes 100 000 studentů ze 126 zemí světa, působí na 1700 universitách a ročně zařídí více než 10 000 stáží a zahraničních výměnných pobytů pro studenty a absolventy vysokých škol. Díky tomu je největší studenty řízenou organizací na světě.\n\nMyšlenka AIESEC se zrodila již v 30. letech minulého století, kdy zástupci škol z celé Evropy začali s výměnou informací o různých programech a školách specializovaných na obchod a ekonomiku. AIESEC (vyslovuje se „ajsek“) byla původně zkratka pro Association Internationale des Étudiants en Sciences Économiques et Commerciales. Studenti jezdili na praxe do jiných zemí, ale zejména ze své vlastní iniciativy. Se začátkem druhé světové války však došlo k útlumu. V roce 1944 švédský úředník Bertil Hedberg a dva studenti, Jaroslav Zich z Československa a Stanislas Callens z Belgie, založili AIESE, předchůdce AIESEC.\n\nPo druhé světové válce, v roce 1946 se zrodila myšlenka „pomoci rozvoji přátelských vztahů mezi členskými zeměmi“ a v roce 1948 byla organizace AIESEC oficiálně založena a jejím prvním prezidentem se stal Čechoslovák Jaroslav Zich a první centrála byla také v Praze. S nástupem komunismu musela být centrála přesunuta jinam, aby byla zajištěna politická neutralita organizace, a tak se centrála přesunula do Nizozemska, do Rotterdamu, kde setrvává dodnes. V této době bylo cílem AIESEC „rozšířit vzájemné porozumění národů pomocí pochopení jednotlivců, a tak změnit svět jednoho člověka po druhém“. V roce 1949 se konal druhý kongres ve Stockholmu. Zúčastnilo se ho sedm zemí: Belgie, Dánsko, Finsko, Francie, Nizozemsko, Norsko a Švédsko – a zástupci těchto zemí podepsali zakládající dokument AIESEC.\n\nNa přelomu 50. a 60. let došlo k rozšíření AIESEC do USA. Nejdříve se přidala universita Yale a Columbia bussiness school a po nich následovali další. Američan Morris Wolf byl také zvolen prvním generálním tajemníkem AIESEC, založil první stálé sídlo pro AIESEC v Ženevě, ve Švýcarsku, a zasloužil se o rozšíření AIESEC do Nigérie, Ghany a později také Kamerunu a tím otevřel cestu k rozšiřování AIESEC na další kontinenty.\n\nBrzy se AIESEC stal populárním. Na konci 60. let bylo registrováno 2465 stáži a na konci let sedmdesátých dokonce 4232 stáží. Mezníkem v historii AIESEC se stal “International Theme Programme”, který oficiálně ustanovil mezinárodní, regionální a místní semináře na určitá témata, která časem začala být vodítkem pro další generace členů AIESEC. V následujících desetiletích byla probíranými tématy mezinárodní obchod, manažerské vzdělávání, udržitelný rozvoj, podnikání a společenská odpovědnost\n\nDnes se AIESEC označuje jako „Mezinárodní platforma, která v mladých lidech hledá a rozvíjí jejich potenciál“. Se svými 70 000 členy ze 126 zemí světa je AIESEC největší studenty řízenou organizací na světě. Nabízí mladým lidem možnost účastnit se zahraničních stáží, vyzkoušet si vedení týmu a zapojit se do vzdělávacího prostředí. Mezi hlavní aktivity AIESEC patří zejména organizování zahraničních výměnných pobytů, ale také vzdělávání mladých lidí a studentů, pomoc v jejich osobním rozvoji a zprostředkování kontaktu s firmami. AIESEC je také charakteristický svým přístupem a to zejména snahou o pozitivní společenské změny.\n\nAIESEC nabízí vysokoškolským studentům možnost vyjet na zahraniční stáž do celého světa. Hlavním smyslem stáže je pracovní a kulturní zkušenost z jiné země.\nUchazeč o praxi s AIESEC prochází výběrovým řízením, které se skládá z jazykových testů a assessment centra. Firmy specifikují své požadavky na praktikanta, především jazykové znalosti a zemi původu. Všichni uchazeči o praxi a firmy, které mají zájem přijmout praktikanta, jsou pak vedeni v on-line databázi Insight XP, která dává dohromady praktikanty a konkrétní praxe.\n\nAIESEC nabízí mnoho projektů pro rozvoj a popularizaci podnikání, mezikulturního porozumění a leadership schopností mladých lidí.\n\nKaždý člen AIESEC má možnost vyzkoušet si, jaké to je pracovat v týmu lidí. Po půl roce působení jako člen týmu mohou obsadit některou z celé řady vedoucích pozic – vést vlastní tým nebo být ve vedení pobočky (angl. Executive Board (EB)). Studenti tak mají možnost si vyzkoušet, jaké to je vést skupinu lidí a být členem velké mezinárodní organizace.\n\nPro své členy pořádá AIESEC během roku celou řadu konferencí, po celém světě jich proběhne na 470 a v České republice pak především 3 velké národní konference (vždy v lednu, dubnu a listopadu). Těchto konferencí se pravidelně zúčastní i zástupci velkých firem jako je Coca Cola, ČSOB, KB, Telefónica, Česká spořitelna, Deloitte a spousta dalších. Členové AIESEC tak mají možnost setkat se v neformálním prostředí i se zástupci korporátní scény.\n\nAIESEC působí na čtyřech úrovních:\n\nMístní pobočky (LC) jsou zakládány na univerzitě nebo skupině blízkých univerzit, a jsou odpovědné za funkční provoz mezinárodních stáží a leadership programy.\n\nKaždá země (někdy také skupina zemí nebo teritorií v rámci země), kde působí AIESEC, má svou vlastní národní pobočku (MC), která koordinuje aktivity v této oblasti, jako jsou národní konference, partnerství ve větším než lokálním rozsahu, národní projekty a vztahy s vládami jiných zemí (jako například víza). Obecně platí, že členové MC jsou voleni LC pobočkami a často také dostávají plat jako pracovníci na částečný či plný pracovní úvazek.\n\nPodobná podpora, kterou MC poskytují LC, můžeme nalézt i mezi AI a MC. Také zde jsou členové AI voleni jednotlivými MC.\n\nObecně se AIESEC skládá z těchto oddělení: rozvoj podnikání, outgoing exchange (stážisté odjíždějící z dané země do zahraničí), incoming exchange (stážisté přijíždějící ze zahraničí do dané země), talent management (podobné jako oddělení lidských zdrojů ve firmě), finance, projekty a komunikace (vztahy s veřejnosti – PR, vztahy s firmami – CR).\n\nIniciátorem vstupu československých studentů ekonomie do AIESEC byl v roce 1965 student VŠE v Praze Miloš Motoška. ČSR byla do AIESEC přijata na kongresu v Tel Avivu v březnu 1966 jako 42. členská země. Prvním národním prezidentem byl v roce 1966 Miloš Motoška. Po invazi spojeneckých vojsk v roce 1968 neměl AIESEC v ČSR lehkou pozici, ale přesto působil, i když v rámci Socialistického svazu mládeže (SSM).\n\nStruktura AIESEC Česká republika sestává z národní centrály (MC) a 11 místních poboček (LC):\n\n\n\n\n\n\n\n\n\n\nDohromady AIESEC Česká republika sdružuje více než 560 členů studujících po celé republice.\nVe výsledcích výměnného programu se AIESEC ČR momentálně umisťuje na 22. pozici a pobočka AIESEC Praha patří mezi 20 nejlepších na celém světě. Ročně zprostředkuje celá Česká republika více než 900 zahraničních stáží.\nAIESEC v České republice také pořádá mnoho celonárodních projektů pro studenty základních, středních a vysokých škol a také pro firmy.\n\nEDISON – Jeho cílem je především podpora mezikulturního vzdělávání na středních školách. Projekt funguje pod záštitou Ministerstva školství mládeže a tělovýchovy.\n\nSPEAK – Projekt zaměřený na rozvoj anglického jazyka. Výuku vede vždy zahraniční lektor s výbornou znalostí angličtiny. Kromě angličtiny se objevují i výuky španělštiny, němčiny a francouzštiny.\n\nMY HOME – Projekt MY HOME je vzdělávací projekt pořádaný AIESEC ČZU Praha zaměřený na podporu mezikulturního vzdělávání dětí žijících v dětských domovech. Umožňuje jim cestovat a poznat nové kultury aniž by překročili hranice (travelling without crossing the borders – heslo projektu)\n\nCareer Days – V současnosti největší projekt AIESEC ČR. Dvoudenní seminář plný workshopů a přednášek na různá témata, který pomáhá najít práci absolventům univerzit z celé země.\nA mnoho dalších…\n\nAIESEC Alumni International (zkráceně AAI) je celosvětové dobrovolné sdružení bývalých členů AIESEC. Toto sdružení existuje od roku 1986 a stejně jako AIESEC je také AAI mezinárodní, nepolitické, nezávislé a neziskové sdružení, které spojuje své členy bez rozdílu pohlaví, občanství, náboženství, rasového či kulturního původu. Je založeno na základě neobchodních vztahů a důvěře. Prostřednictvím svých členů z celého světa si toto sdružení klade za cíl i nadále podporovat mezinárodní a mezi-kulturní porozumění v souladu se základními principy AIESEC pro profesní a osobní rozvoj svých členů a pro dobro společnosti. Formou workshopů přednášek a tréninků pomáhají současným členům rozvíjet jejich schopnosti a znalosti z různých oblastí. \n\nMezi významné AIESEC Alumni patří například:\n\n\n\n\n\n\n\n\n\n\n\n\n\n\n\n\nAIESEC jako globální organizace má za sebou desítky let spolupráce s mezinárodními korporátními i neziskovými organizacemi. Celosvětově spolupracuje s více jak 3.000 partnery na lokální, národní i mezinárodní úrovni. V České republice spolupracuje s nejvýznamnějšími společnostmi na českém trhu. Pomáhají AIESEC v oblasti rozvoje mladých lidí, rozvíjení talentů a spolupracují s AIESEC na zahraničních odborných stážích a projektech jako jsou Career Days, tvojekariera.cz či konference AIESEC. Mezi hlavní partnery patří zejména Komerční banka, Accenture, Česká spořitelna, Coca Cola HBC, ČSOB, Unilever a mediální partneři Moravské hospodářství a Studenta.cz.\n\n"}
{"id": "90116", "url": "https://cs.wikipedia.org/wiki?curid=90116", "title": "Bohuslav Matěj Černohorský", "text": "Bohuslav Matěj Černohorský\n\nBohuslav Matěj Černohorský (16. února 1684 Nymburk – 1. července 1742 Štýrský Hradec) byl český hudební skladatel, minoritský kněz, varhaník a hudební pedagog, reprezentující období kulminace české barokní hudby, který se současně stal svými postupy jedním z předchůdců období hudebního klasicismu. Vrcholná úroveň polyfonie, svébytné pojetí melodiky a rytmiky a pedagogická činnost a celkový vliv jeho díla na další generace skladatelů z něj činí ojedinělou osobnost vrcholného období českého hudebního baroka. Někdy se mu přezdívá „český Bach.“\n\nZákladní hudební vzdělání získal od svého otce. Během studií na pražské univerzitě, kde studoval filozofii a teologii, si prohloubil své praktické a teoretické hudební znalosti. Krátce po získání titulu bakaláře vstoupil do františkánského řádu a nějaký čas působil v konventu u svatého Jakuba v Praze. V roce 1708 byl vysvěcen na kněze. \n\nRoku 1710 odešel do Itálie, kde jej vrchní představitel řádu v Římě jmenoval hlavním varhaníkem basiliky sv. Františka v Assisi. Černohorský později působil v Padově. Zkušenosti z této návštěvy pravděpodobně zužitkoval v druhé verzi svého nejlepšího díla, velikonoční dvousborové antifony \"Regina coeli\" (Raduj se, nebes královno). Tato skladba pro soprán, violoncello a varhany má formu koncertantní kantáty. V assiském konventu se chová autograf \"Regina Coeli\" (skladba složena v roce 1712), v níž dosáhl mistrovství polyfonní práce. K dalším vrcholným skladbám Černohorského a české polyfonie vůbec se řadí offertorium \"Laudetur Jesus Christus\" pro soprán, alt, tenor a bas s doprovodem houslí, violy, trubek a varhan. Dvě jeho mše dokazují jeho velkou potenci ve skladbě cyklických hudebních forem. Jinak se ovšem z jeho děl mnoho nezachovalo. Kromě vokální tvorby napsal Černohorský několik hudebně velmi cenných varhanních skladeb. Upoutává v nich zpěvná melodika a opět dokonalá polyfonie, která reprezentuje vrchol této hudební formy v Čechách. Četné záznamy skladatelových prací podlehly za dosud neobjasněných okolností zkáze, avšak i z torza díla se on sám jeví jako ojedinělá skladatelská osobnost období českého hudebního baroka. \n\nV roce 1720 se vrátil do Prahy, kde pokračoval ve své skladatelské a pedagogické činnosti – byl např. učitelem dalšího významného českého skladatele Františka Ignáce Tůmy. Od roku 1731 působil opět v Padově, na sklonku roku 1741 se pro zhoršující se zdravotní stav rozhodl vrátit se do Čech, během své cesty však onemocněl a zemřel v únoru 1742 ve Štýrském Hradci.\n\n\n\n"}
{"id": "90125", "url": "https://cs.wikipedia.org/wiki?curid=90125", "title": "Kartír", "text": "Kartír\n\nKartír (žil ve 3. století n. l.) byl velekněz zarathuštrovské církve v sásánovské Persii. Je považován za náboženského reformátora a zakladatele zarathuštrovské ortodoxie.\n\nKartír zahájil svoji kněžskou dráhu zřejmě jako prostý mág, za Šápúra I. povýšil na dvorského kněze a doprovázel krále na jeho taženích a nakonec se stal \"móbadem\", tedy předním představitelem zarathuštrovské církve. V této funkci tvrdě prosazoval své náboženské představy, odměňoval loajální kněze a trestal ty, jejichž postoje pokládal za kacířské. Později vyzýval k pronásledování židů, buddhistů, křesťanů a manichejců.\n\nŠápúrův syn Hormizd I. udělil Kartírovi titul „nejvyšší mág Ahuramazdy“ a posílil tak jeho vliv. Také králové Bahrám I. a Bahrám II. Kartíra podporovali, takže se posléze stal veleknězem a soudcem říše; zároveň byl povýšen mezi perskou nobilitu.\n\nKartír po sobě zanechal řadu nápisů, v nichž vypočítává oltáře ohně, jež založil, a zdůrazňuje své zásluhy o říši. Manichejské spisy jej zmiňují jako předního odpůrce Máního a pronásledovatele jeho nauky; zdá se, že jeho vliv opadl za krále Narsého, který perzekuci jinověrců zastavil. Datum jeho smrti není známo.\n\n"}
{"id": "90127", "url": "https://cs.wikipedia.org/wiki?curid=90127", "title": "Eleanor Rooseveltová", "text": "Eleanor Rooseveltová\n\nAnna Eleanor Rooseveltová (11. října 1884, New York – 7. listopadu 1962) byla americká politička, diplomatka a aktivistka. Byla nejdéle sloužící první dáma Spojených států, od března 1933 do dubna 1945 během výkonu úřadu svého manžela Franklina D. Roosevelta, 32. prezidenta USA. Po manželově smrti se věnovala činnosti v oblasti lidských práv, zejména práv žen. Aktivně se podílela na vytvoření několika institucí pod záštitou OSN, kde působila jako velvyslankyně USA (1. žena, která získala funkci). Předsedala výboru, který navrhl a schválil Všeobecnou deklaraci lidských práv. Prezident Harry S. Truman ji nazval \"První dámou světa\" na počest jejích četných cest na podporu lidských práv.\n\nAnna Eleanor Rooseveltová se narodila v New Yorku Elliottu Rooseveltovi a Anně Eleanor Hallové, byla neteří prezidenta Theodora Roosevelta. Rodinný klan Rooseveltových založil Claes Martenszen van Rosenvelt, který emigroval do Nového Amsterdamu (dnešní Manhattan) z Nizozemska ve čtyřicátých letech. Jeho vnuci, Johannes a Jacobus, začínali v Oyster Bay a Hyde Parku v New Yorku a dotvořit klan Rooseveltovi rodiny. Eleanor pocházela z Johannesovy a její budoucí manžel Franklin z Jacobusovy větve.\n\nSvé jméno Anna Eleanor si zkracovala pouze na Eleanor. Rooseveltová je také potomkem (přes větev své matky) Williama Livingstona, který podepisoval Ústavu Spojených států amerických. Eleanor měla dva mladší bratry: Elliota Jr. (1889–1893) a Halla Roosevelta (1891–1941).\n\nMatka Eleanor byla velmi krásná a nechápala svou zádumčivou dceru, proto se Eleanor více přimkla ke svému otci. Matka zemřela v roce 1892 na záškrt. Rodina odmítla svěřit její děti do péče otce, který byl v té době závislý na alkoholu, proto byly svěřeny do péče své babičky Hallové v Tivoli. V roce 1894 zemřel i její otec, což Eleanor poznamenalo na celý život.\n\nNa přání své zemřelé matky byla poslána do Allenswood, francouzské dívčí internátní školy poblíž Londýna, kde studovala od roku 1899 do roku 1902. Na ředitelku školy, Mademoiselle Marii Souvestre udělala velký dojem. Díky ředitelce Souvestrové se začala zajímat o liberalitu a celé léto strávila cestováním po Evropě, kde studovala historii, jazyk a literaturu, což v ní vyvolalo trvalý zájem o sociální spravedlnost, o získávání znalostí a schopnost prezentovat jasně a výmluvně své názory. V této škole byla Eleanor oblíbená jak u učitelů, tak u studentek.\n\nSe svým budoucím manželem se seznámila už v dětství, pocházel z chudší rodinné větve než ona, vzala si jej hlavně kvůli tomu, aby se dostala z vlivu své rodiny. Svatba se konala v New Yorku 17. března 1905. Manželé Rooseveltovi měli pět dětí: Annu Eleanor (1906), Jamese, Elliota, Franklina a Johna (1916). Rodina se řídila podle hlavy rodiny. V roce 1917 se celá rodina přestěhovala do Washingtonu, kde Eleanor pracovala ve vývařovně Červeného kříže pro vojenské vysloužilce. Po 1. světové válce zjistila, že její manžel měl poměr se svou sekretářkou, rodina zabránila rozvodu, ale Eleanor alespoň získala tolik vytouženou samostatnost. Pracovala také na manželově volební kampani. V roce 1921 postihla Roosevelta dětská obrna. Eleanor o svého muže pečovala a udržovala jeho zájem o politiku.\n\nSama se vypracovala na nejvýznamnější ženu Demokratické strany. Snažila se přitáhnout ženy do Demokratické strany, stala se členkou \"Women´s City Club\" a zasazovala se tak o zlepšení situace v New Yorku (omezení dětské práce, nemocenská pro dělníky, rozšíření informací pro manžele, jak bránit nechtěnému těhotenství). Sama publikovala mnoho článků o rozličných tématech. Spolupracovala s feministkami. Díky svým úspěchům dostávala od strany náročnější úkoly, měla tak pocit vlastní užitečnosti, který jí tak v dětství chyběl. Měla pořad v rádiu a několik pravidelných rubrik v tisku.\n\nFranklin Delano Roosevelt byl v roce 1933 zvolen prezidentem USA. Podporovala jeho kandidaturu, přestože věděla, že se sama bude muset omezit. Zavedla pravidelné týdenní tiskové konference, kde se spíše probírala politická témata. Byla pověřena činností „prezidentovy vyslankyně“, podporovala projekty „pomocí ke svépomoci“, zastávala se afroameričanů, kteří z vděčnosti poté podporovali jejího manžela. V Chicagu 1940 jako první žena vystoupila na národním stranickém shromáždění, kde na Franklinovo přání podporovala na funkci viceprezidenta Henry A. Wallace.\n\nBěhem 2. světové války se zaměřila na sociální politiku, podporovala Společnost národů, kritizovala izolacionismus. Poukázala na podobnost rasové ideologie evropských fašistů a vztahu jižanů k Afroameričanům.\n\nSvou aktivitou vytvořila standard pro budoucí první dámy USA.\n\nDne 26. června 1945 se konalo ustavující zasedání OSN a Eleanor zde vystupovala jako vyslankyně USA, stala se spoluautorkou Všeobecné deklarace lidských práv. Dále se angažovala za práva žen a menšin a v různých charitativních organizacích.\n\nZemřela 7. listopadu 1962.\n\nV listopadu 1964 byla na její počest vydána v Izraeli poštovní známka o nominální hodnotě 0,7 šekelů.\n\n"}
{"id": "90128", "url": "https://cs.wikipedia.org/wiki?curid=90128", "title": "Asynchronous Transfer Mode", "text": "Asynchronous Transfer Mode\n\nAsynchronous Transfer Mode, zkráceně ATM, byl v osmdesátých a devadesátých letech standard pro vysokorychlostní (155 Mbit/s až 622 Mbit/s) síťovou architekturu s podporou Quality of Service (QoS) pro přenos hlasu a videa. Byl označován za telefonii „další generace“ (technické kořeny v telefonním světě). Umožňuje přenos IP datagramů. Pracuje s přepojováním paketů (pakety pevné délky, zvané buňky, anglicky \"cell\") užitím virtuálních okruhů.\n\nATM místo používání paketů s proměnnou délkou (užívané v LAN) rozděluje přenášená data na malé kousky (buňky) s pevnou délkou (53 bytů; 48 bytů dat a 5 bytů záhlaví). ATM je technologie orientovaná na spojení, ve které musí být spojení vytvořeno mezi dvěma koncovými body ještě předtím, než začne výměna dat.\n\nPůvodním záměrem ATM bylo vytvořit jednotný síťový standard, který bude podporovat jak sítě synchronního typu (SDH), tak sítě založené na paketovém přenosu (IP, Frame Relay, atd), s víceúrovňovým QoS (Quality of Service) pro přenos paketů.\n\nATM se snažilo vyřešit rozpor mezi sítěmi s přepojováním okruhů (circuit-switched networks) a sítěmi s přepojováním paketů (packet-switched networks) převedením jak bitového, tak paketového provozu do jednoho toku sestávajícího z malých „buněk“ pevné velikosti, které se přepínají podle identifikátoru virtuálního okruhu (virtual circuit).\n\nATM se mělo stát přenosovou službou pro \"Broadband Integrated Services Digital Network\" (B-ISDN), která měla být dalším krokem vývoje veřejné telefonní sítě (PSTN) po přechodu na ISDN. Standard ATM definuje jak fyzickou, tak spojovou a síťovou vrstvu sedmivrstvého ISO/OSI modelu. Standardy ATM jsou založeny na konceptech telekomunikačních společností více než na konceptech společností počítačových. Proto se ATM dostalo obrovské pozornosti od telekomunikačních společností a od nich také pocházelo velké úsilí pro jeho integraci.\n\nČetné telekomunikační společnosti implementovaly rozsáhlé ATM sítě a spousta ADSL implementací používá ATM. Nicméně ATM nezískalo širší podporu jakožto síťová (LAN) technologie a jeho velká složitost zabránila jeho masovému rozšíření jakožto jediné integrující síťové technologie ve smyslu, v jakém to tvůrci ATM původně zamýšleli.\n\nMnoho lidí, zejména v komunitě tvůrců IP protokolu, považovalo vizi ATM za mylnou. Jejich postoj zněl přibližně takto: Víme, že vždycky budou jak zcela nové, tak zastaralé technologie spojové vrstvy, zejména v oblasti počítačových sítí, a je správné předpokládat, že ne všechny z nich ladně zapadnou do SDH (SONET) modelu, pro který bylo vytvořeno ATM. A proto je potřeba nějaký protokol, který by poskytoval jednotnou vrstvu pro ATM i ne-ATM spojové vrstvy, a samotné ATM tuto roli nemůže splnit. Naštěstí tady máme protokol IP, který toto svede. Nevidíme důvod pro implementaci ATM na síťové vrstvě.\n\nNavíc, potřeba „buněk“ pro snížení zkreslení datového signálu zmizela ve chvíli, kdy se zvýšila rychlost přenosu (viz níže) a další rozšíření v technologii Voice over IP způsobilo, že integrace hlasu a dat byla možná na vrstvě IP, čímž se opět odstranila nutnost všude zavádět ATM. Většina telekomunikačních společností nyní plánuje převést jejich aktivity v oblasti hlasových sítí do IP sítí spíše než převádět IP sítě do hlasových sítí.\n\nVe výsledku poskytuje ATM vysoce komplexní technologii s širokými možnostmi jak pro světové telekomunikační sítě, tak pro malé soukromé počítačové sítě (LAN). ATM jako technologie však dosáhla pouze částečného úspěchu – je široce rozšířená, ale obecně se používá pouze pro přenos dat na protokolu IP; její záměr integrovat v sobě technologie pro počítačové sítě, veřejné sítě a uživatelské služby selhal.\n\nMnoho technicky dobrých nápadů ATM bylo adoptováno protokolem MPLS. ATM zůstává široce používanou technologií a je používáno pro služby multiplexingu v sítích DSL tam, kde se to hodí. A obráceně, sítě DSL podporují IP (a služby IP jako např. VoIP přes protokol PPP (PPP over ATM).\n\nATM bude dále využíváno u některých vysokorychlostních spojení, kde se poskytovatelé navzájem dohodli na použití existujících ATM sítí.\n\nTechnologie ATM je však čím dál víc zatlačována požadavky sítí na rychlost a možnost prioritizace datových toků. Zejména složitost SAR (podvrstva v ATM) je úzkým hrdlem ve výkonu, neboť nejrychlejší známé SAR fungují na 2,5 Gb/s a mají omezenou schopnost prioritizace datových toků (prioritizace datových toků je jedním ze základních požadavků na QoS).\n\nPo roce 2000 je na mnoha místech, kde se předpokládalo použití ATM, používáno Digital Subscriber Line (DSL) případně implementace Ethernetu (10gigabitový Ethernet, MetroEthernet).\n"}
{"id": "90131", "url": "https://cs.wikipedia.org/wiki?curid=90131", "title": "Anton Marty", "text": "Anton Marty\n\nAnton Marty (18. října 1847, Schwyz – 1. října 1914, Praha) byl švýcarský filozof jazyka, který vyučoval na pražské německé univerzitě. Bývá považován za zakladatele teorie řečových aktů (viz také řečové jednání).\n\nZ jeho prací jsou známy:\n\nV návaznosti na Franze Brentana rozdělil Marty všechny kategorematické jazykové výrazy do tří kategorií podle mentálních aktů, které jim odpovídají: \nEmotivy jsou výrazy, jejichž funkcí je vyvolat v posluchači určitou reakci. Emotivy jsou tak základem různé illokuční funkce spojené s danou výpovědí jako např. zvolání, otázka apod.\n\n"}
{"id": "90140", "url": "https://cs.wikipedia.org/wiki?curid=90140", "title": "Oměj šalamounek", "text": "Oměj šalamounek\n\nOměj šalamounek (\"Aconitum plicatum\", syn. \"Aconitum callibotryon\") je vytrvalá, prudce jedovatá rostlina z čeledi pryskyřníkovitých. Patří mezi ohrožené druhy rostlin ČR.\n\n\nVe volné přírodě oměj šalamounek roste na vlhkých místech v lesích a u potoků v horských oblastech.\n\nOměj šalamounek je endemitem hor Českého masívu, vyskytuje se v České republice, kterou svým výskytem přesahuje jen těsně na území okolních států v pohraničních pohořích. Jinde v Evropě a Asii se však vyskytují blízce příbuzné druhy (řazených do komplexu \"Aconitum napellus\" s.l.), např. v Karpatech včetně Beskyd to je oměj tuhý (\"Aconitum firmum\"). V Alpách roste \"Aconitum tauricum\" a \"Aconitum napellus\".\n\nV léčitelství se používala sušená hlíza, která v přiměřených dávkách snižuje horečky. Pro svoji jedovatost se však nesmí používat bez lékařského dozoru. Zevně se oměj také používá jako lokální anestetikum.\n\nDroga obsahuje hlavně akonitové alkaloidy. Z těchto alkaloidů je to hlavně akonitin, jeden z nejprudších jedů, který je znám.\n\nVšechny části rostliny obsahují alkaloidy, listy 0,2-1,5 %, hlízy 0,3-3 %. Podráždění na jazyku (podobné nikotinu, při větších dávkách se rozšiřuje na celou hlavu) je již při 0,05 mg akonitinu, příznaky otravy 0,2-0,25 mg, smrtelná dávka pro člověka 3-4 mg.\n\nDříve byly známy i otravy u dětí, jelikož vysávaly nektar z květů a s tím i malý obsah akonitinu. Sbírají se obvykle hlízy a to v říjnu až listopadu. Při kvetení je obsah alkaloidu nejnižší, v zimě naopak nejvyšší.\n\nExtrakt z oměje šalamounku se ve středověku používal jako šípový jed. Používal se také k trávení vlků ve středověku otráveným masem.\n\nbačkorky, botičky, čertův pantoflíček, holoubky, homolec, jedhoj, medvědí tlapka, oměj, omich, papučky Panny Marie, psí mor, vomej, zlý mníšek…\n\nNezaměňovat tuto rostlinu s její příbuznou: Oměj vlčí mor - \"Aconitum lycoctonum\" (Lycos=vlk, kteinó=usmrcuji)\n\nPři užití větší dávky akonitinu, nebo rostliny, se brzy dostaví pocit mravenčení v zadní části dutiny ústní (podráždění nervových zakončení v zadní části patra), který se brzy rozšíří na celou hlavu a obličej. Později postoupí mravenčení a píchání do konečků prstů rukou i nohou, na uši, do krajiny pánevní, na prsa a záda. Po nich následuje celková necitlivost (anestezie). Zároveň se dostaví celkové příznaky otravy jako pocení, nausea, zvracení, průjem, pokles teploty, zimnice, poruchy srdeční činnosti, velká svalová slabost, silná úzkost a strach ze smrti. Dýchání je stále povrchnější a smrt nastává zástavou dechu a poškozením srdce. Vědomí je však až do konce zachováno.\n\nPrvní příznaky se dostaví za několik minut a celá otrava proběhne v několik hodinách.\n\nI těžce otrávený se může uzdravit, pokud se udrží srdeční a dýchací činnost v chodu. Doporučuje se výplach žaludku a podávání symptomatických léků. U případů, jež nekončí smrtelně, trvají ještě delší dobu poruchy citlivosti a pocity únavy.\n\n\n"}
{"id": "90149", "url": "https://cs.wikipedia.org/wiki?curid=90149", "title": "Referendum o nezávislosti Černé Hory", "text": "Referendum o nezávislosti Černé Hory\n\nReferendum o nezávislosti Černé Hory proběhlo 21. května 2006. Cílem tohoto plebiscitu bylo rozhodnout, zda má Republika Černá Hora vystoupit z federace Srbsko a Černá Hora a získat plnou nezávislost dle mezinárodního práva.\n\nVoliči odpovídali na otázku:\n\nHlasování se zúčastnilo 86,3 % oprávněných voličů, z nich 55,5 % na položenou otázku odpovědělo ANO, čímž byla o půl procenta překročena hranice stanovená Evropskou unií (55 %).\n\nVýsledek plebiscitu znamená konečný zánik posledního pozůstatku bývalé Jugoslávie, ostatní státy získaly nezávislost již v letech 1991 a 1992. Černohorský premiér Milo Đukanović stanovil za hlavní cíl nově vzniklého státu vstup do Evropské unie.\n\nChorvatský prezident Stipe Mesić po zveřejnění výsledků 22. května telegraficky gratuloval Černé Hoře k volbě nezávislosti. Mesić byl první představitel jiného státu, který na výsledek oficiálně reagoval. Vysoký představitel Evropské unie pro zahraniční politiku Javier Solana blahopřál k „úspěšnému referendu“ a uvedl, že volební účast přes 86 % „potvrzuje legitimitu tohoto procesu“. Evropská unie bude – podle jeho slov – „zcela respektovat“ konečné výsledky referenda. Srbský prezident Boris Tadić přijal výsledek referenda ve prospěch nezávislosti, zatímco srbský premiér Vojislav Koštunica vyčkával do konce týdne na potvrzení druhého přepočtu hlasů.\n\nPodmínky pro zánik unie jsou stanoveny článkem 60 Ústavní listiny Srbska a Černé Hory.\nTato ústavní listina vstoupila v platnost 4. února 2003, takže ono tříleté období, po kterém je možno vyhlásit nezávislost vypršelo v únoru 2006. Vyhlášení nezávislosti musí být předcházeno referendem, příslušný zákon ústava umožňuje členskému státu vytvořit. Nachází se zde také ustanovení, které uvádí, že stát, který se osamostatnil, ztrácí nároky na politickou a právní kontinuitu federace. Nový stát tedy musí žádat o přijetí do mezinárodních organizací, jako je například OSN a o mezinárodní uznání nezávislosti.\n\nV souladu s ústavou Republiky Černá Hora nelze změnit státní status bez referenda, přičemž zákon o tomto referendu musí parlamentu navrhnout prezident. Proto černohorský prezident Filip Vujanović tento akt předložil a Skupština jej jednohlasně přijala 2. března 2006.\n\nZákon o referendu zavazuje Skupštinu, která referendum vyhlásila, plně respektovat jeho výsledek. Oficiální výsledky musí vyhlásit do 15 dnů a do 60 dnů podle nich konat.\n\nZměna černohorské ústavy, která spočívá ve změně státního statusu, vyžaduje rozpuštění stávající Skupštiny a předložení nové ústavy, což musí být učiněno do 90 dnů od konání referenda. Nová Skupština pak musí tuto novou ústavu ratifikovat dvoutřetinovou kvalifikovanou většinou.\n\nNově vzniklá republika Srbsko, která je nástupnickým státem federace, a která si zachovává svůj status quo, prohlásila, že bude plně respektovat výsledek volby a nebude se vměšovat do procesu osamostatnění Černé Hory.\n\nDne 3. června 2006 bylo svoláno mimořádné zasedání Skupštiny, jehož jediným bodem programu bylo přijetí Prohlášení o vzniku Republiky Černá Hora.\n\n"}
{"id": "90165", "url": "https://cs.wikipedia.org/wiki?curid=90165", "title": "Emický princip", "text": "Emický princip\n\nEmický princip byl zaveden strukturalismem. Jedná se o důsledné rozlišování mezi dvěma typy či úrovněmi analýzy jazykových sdělení. Jazyková sdělení se skládají z konkrétních, reálně se vyskytujících, segmentů (zvuky, slovní tvary, slova). Těmto segmentům odpovídají na abstraktní úrovni prvky inventáře neboli jednotky systému. \n\nObě úrovně se liší terminologicky. Např. konkrétní zvukové jednotky se nazývají fony, ale systémové jednotky abstraktní úrovně se nazývají fonémy. Podobně v morfologii odpovídají konkrétním morfům abstraktní morfémy. Konkrétním slovům odpovídají abstraktní lexémy, atd. Vztah mezi abstraktní systémovou jednotkou a konkrétním segmentem je vztahem realizace či reprezentace.\n"}
{"id": "90169", "url": "https://cs.wikipedia.org/wiki?curid=90169", "title": "Fotočlánek", "text": "Fotočlánek\n\nFotočlánek je nejčastěji používané fyzikální čidlo pro objektivní světelná (popř. radiometrická) měření. Někdy je také označován jako fotodetektor, neboť vždy obsahuje detektor citlivý na světlo. Ten převádí světlo či jinou část elektromagnetického záření na elektrický signál.\n\nFotočlánek bývá součástí fotometrické hlavice, která obsahuje další doplňkové příslušenství - např. filtry pro korekci spektrální citlivosti, nástavce pro směrové přizpůsobení, konstrukční součásti, atd. Je základem mnohých fotometrických přístrojů: luxmetr, jasoměr, goniofotometr, kulový integrátor nebo kolorimetr.\n\nDnes nejčastěji používané detektory do fotočlánků jsou fotodiody. Asi nejvíce spolehlivé a všestranně použitelné jsou křemíkové fotodiody. Ačkoli ze všech polovodičů převládá jasně křemík, někdy se používají i jiné polovodiče (např. InGaAs pro vyšší vlnové délky).\n\nPovrch citlivý na světlo tvoří vrstva P, jejíž tloušťka je 1 μm nebo méně. Změnou tloušťky P, N, N+ vrstvy (viz obr.), vhodnou volbou polovodiče a koncentrací příměsí lze měnit spektrální a frekvenční citlivost. PN přechod pracuje jako fotoelektrický měnič, kde vzniká proud úměrný příslušné osvětlenosti: po absorbování fotonu se vytvoří pár elektron-díra, elektrony přechází do N vrstvy, díry do P vrstvy, vzniká proud (fotovoltaický jev).\nParametry fotodiod jsou především citlivost, proud za tmy, doba náběhu, prostorová rovnoměrnost odezvy a další.\n\nEmisní fotonky jsou fotočlánky, u nichž se využívá vnějšího fotoelektrického jevu, kdy světlo působí emisi elektronů z povrchu elektrody ve vakuu nebo v plynném prostředí. Anoda je tvořena drátěnou smyčkou či síťkou, katodu tvoří na světlo citlivá kovová vrstva z alkalických prvků nanesená na vnitřní stěně skleněné baňky. Emisní fotonky vyžadují vnější napájecí zdroj. U vakuových fotonek bývá citlivost až 100 μA/lm, u fotonek plněných plynem až 200 μA/lm. Pro přesná fotometrická měření jsou vhodné zejména vakuové emisní fotonky, především díky vysoké stabilitě, bez setrvačnosti a lineární závislosti fotoproudu na osvětlení. Fotonky plněné plynem mají totiž větší citlivost díky relativně nižší elektrické pevnosti plynu (oproti vakuu), ionizace tohoto plynu však není lineární. K přizpůsobení spektrální citlivosti emisní fotonky křivce spektrální citlivosti normálního pozorovatele se většinou používá kapalinových filtrů.\n\nFotoelektrické násobiče jsou emisní fotonky, u nichž se primární fotoelektrický proud několikrát zesiluje sekundární emisí. Fotoelektrické násobiče vyžadují pro měření vysoce stabilizovaný zdroj vysokého napětí. Závislost fotoproudu na osvětlenosti je podobná jako u emisních fotonek, nicméně stabilita je horší. Fotoelektrické násobiče se používají jen při velmi nízkých hodnotách měřené veličiny.\n\nPodle směrové selektivity můžeme fotočlánky rozdělit na:\n\nFotočlánky pro měření rovinné osvětlenosti se kalibrují pro kolmý dopad světla, při šikmém dopadu světla je osvětlenost úměrná kosinu úhlu dopadu. Obvyklá odchylka od tohoto zákona (způsobená částečným zrcadlovým odrazem, sníženou propustností horní vrstvy, polarizací a cloněním obrubou) se eliminuje nasazením tzv. kosinusového nástavce na fotočlánek. Dobrá kosinusová korekce je zejména důležitá při venkovních měřeních a při měřeních denního světla v interiérech, v kulovém integrátoru a v goniofotometru.\n\nMěření, při kterých dopadá světlo na fotočlánek kolmo, nebo měření bodových zdrojů nevyžaduje kosinusovou korekci. To zahrnuje např. měření na fotometrické lavici nebo goniofotometrické měření svítivosti na velké vzdálenosti.\n\nCelkový dojem o dostatečnosti osvětlení ve veřejných a společenských prostorech, v nichž převažují směry pozorování blízké k vodorovnému směru, dobře vystihuje střední válcová osvětlenost. Fotočlánky s odpovídající směrovou citlivostí měří přímo střední válcovou osvětlenost. Jiné analogicky měří střední poloválcovou osvětlenost, prostorovou a polokulovou osvětlenost.\n\nPro zajištění jednotnosti světelně technických výpočtů přijala Mezinárodní komise pro osvětlování (CIE) průměrnou spektrální citlivost oka normálního pozorovatele při fotopickém (ve dne) vidění V(λ) a při skotopickém (v noci, za tmy) V'(λ). V zahraniční literatuře je někdy také označována jako V.\n\nPro světelná měření je důležité, aby se průběh křivky spektrální citlivosti fotočlánku co nejvíce shodoval s křivkou spektrální citlivosti V(λ). Korekčními filtry lze dosáhnout velmi dobrého přizpůsobení křivce V(λ).\n\nPro měření v jiných než viditelných částech elektromagnetického spektra, např. UV (ultrafialové) či IR (infračervené) oblasti, nebo pro specifická měření jsou vhodné fotočlánky s jinou křivkou spektrální citlivosti než V(λ).\n\nPři běžných teplotách (asi 25 °C) se křemíkové fotočlánky nejvíce přibližují lineární závislosti fotoproudu na osvětlení a křivka spektrální citlivosti se nejvíce podobá V(λ). Při těchto teplotách se také provádí nejvíce měření a regulace teploty fotočlánků není potřebná. V ostatních případech je možné zvolit speciální fotočlánky, u nichž je výrobcem garantována nezávislost na teplotě (až do 45 °C). Nicméně pro některá precizní měření je vhodné zvolit fotočlánky s regulovanou teplotou. Ta je obvykle udržována vyšší (např. 35 °C), protože je snadněji dostupná ve většině klimat bez nutnosti chlazení.\n\nNěkterá měření vyžadují, aby zesilovač fotoproudu byl přímo u fotočlánku (pro omezení rušení slabého signálu). Pro venkovní měření a měření pod vodou mohou mít fotočlánky speciální konstrukci. Pro zviditelnění optických os existují fotočlánky s vestavěným laserem (vhodné např. při některých goniometrických měření na velké vzdálenosti).\n"}
{"id": "90173", "url": "https://cs.wikipedia.org/wiki?curid=90173", "title": "Klíč (Lužické hory)", "text": "Klíč (Lužické hory)\n\nKlíč () je čtvrtá nejvyšší hora Lužických hor. Jedná se o výrazný znělcový kužel, jehož výška činí 759,4 metrů. V oblasti Lužických hor jsou vyšší už jen vrcholy Luž s výškou 793 metrů, Pěnkavčí vrch s výškou 792 metrů a Jedlová s výškou 774 metrů nad mořem. Celý vrch je chráněn jako stejnojmenná přírodní rezervace.\n\nNázev je odvozen pravděpodobně od staroslovanského slova \"kljuš,\" kterým se pojmenovávalo místo vyvěrající vodu. Ve starších mapách se vyskytuje německé jméno Podle sloupského kronikáře Eduarda Gerthnera je název Kleis odvozen od německého , lesknoucích se věží viditelných z vrchu v okolí.\n\nPod vlivem starší tradice popsal František Alexandr Heber na vrcholu kopce fragmenty opevnění, které mělo být pozůstatkem hradu. August Sedláček předpokládal, že na vrcholu nestál hrad ale pouhá strážní věž. Povrchový průzkum vrcholové části kopce neprokázal žádné stopy po opevněném sídle a na místě nebyly nalezeny ani žádné archeologické artefakty.\n\nNa úpatí kopce při silnici na Rumburk byl v roce 1886 postaven pomníček nad hrobem pruského vojáka. Text na dosud zachovalém pomníku byl příčinou sporů Němců s Čechy.\n\nVrcholové partie poškodil dne 26. dubna 1992 požár od nedopalku pohozeného turistou. Následně provedli zdejší Junáci ve spolupráci v lesní správou osetí ploch březovými semeny.\n\nOd roku 1962 existuje akce Zimní stanování na Klíči pořádaná Oddílem turistiky SK Nový Bor. Samotné stanování z důvodů ochrany přírody se koná v okolí této hory, od roku 2015 ve Svoru.\n\nDětský oddíl Kamarádi Lužických hor prováděl opakovaně úklid všech tří studánek (Zaječí, Kamzičí a Lesní) před slavnostním jarním otevíráním.\n\nV červenci 2015 se konal desátý a zároveň poslední noční výstup, který s pomocí města pořádal tým SKI Polevsko.\n\nHora Klíč se nachází 5 km severně od Nového Boru v okrese Česká Lípa, přičemž tvoří přirozenou dominantu tohoto severočeského sklářského města. Nachází se v katastrálním území obce Svor a městské části Nového Boru Arnultovice.\n\nGeomorfologicky je vrchol řazen do oblasti Krkonošské oblasti, celku Lužické hory, podcelku Kytlická hornatina a okrsku Klíčská hornatina.\n\nTeploty se pohybují průměrně okolo 15–16 stupňů v létě a −3 až –4 °C v zimě.\n\nV letech 1990–1993 se sněhová pokrývka pohybovala v meteorologické stanici Kytlice průměrně okolo 70 cm a na severní straně vrcholu okolo 100 cm. Severní strana hory v zimě udrží sníh běžně až do května.\n\nOd severovýchodu Klíč obtéká Svorský potok, který se po soutoku s Rousínovským potokem přejmenovává na Boberský potok (někdy zvaný Bobří). Ten se stává přítokem Svitávky. Na západě a jihozápadně svahy odvodňuje potok Šporka, který se vlévá do Ploučnice u České Lípy.\n\nHouby rostou kromě vrcholku hory takřka na celém území rezervace. V nižších partiích na jižní straně u železniční trasy rostou kozáci, křemenáče a hřib kovář. Ve středních partiích jižní strany roste zvláštní odrůda bílého klouzka a hřib smrkový.\n\nV této lokalitě je také velice oblíben sběr borůvek. Rostou v hojném množství na jižní straně hory od úpatí až po vrchol. Nejvíce se borůvkám daří na dříve vykácených pasekách kde rostou v tzv. plantážích.\n\nKlíč je součástí stejnojmenné přírodní rezervace, která zaujímá plochu 39,98 ha. Původním důvodem vyhlášení byla existence vysoko položené tolitové doubravy na jižním svahu, zahrnující i vzácnou květenu na západní straně.\n\nLesní porost na Klíči je tvořen převážně bukovým a dubovým lesem, ve středních partiích roste smrk s bukem a v nižších partiích smrk, javor. líska a jeřáb. Mizení lesa má příčinu v působení škodlivin, přinášených větrem z pohraničních továren blízkého Německa. Před sto lety byli na Děčínsko vysazeni kamzíci, kteří se rozšířili do Lužických hor a žijí zde i na okolních úbočích dodnes. Žijí zde mnohé druhy hmyzu, známé výskytem jen v Krkonoších a Vysokých Tatrách.\n\nNa severní straně Klíče v oblasti suťového pole (kamenné moře) vzniká při vhodných klimatických podmínkách nebezpečí vzniku sněhových převisů a uvolnění laviny. V zimě se zde tvoří mohutné rampouchy a ledopády. Na západní straně pod sedlem vyvěrají silné prameny, jejichž voda stéká do Kamzičí studánky.\n\nK úpatí Klíče vede od severu modrá turistická trasa a přímo k horním partiím vrcholu vede od Nového Boru červeně značená turistická cesta s převýšením zhruba 400 metrů. Z sedla pod Klíčem je cesta k vrcholu značena jako vrcholová odbočka. Po severním úbočí pak od Svoru je trasa značená žlutě, nahoru všem nevede. Stezku na vrchol upravili alpinisté z Nového Boru už roku 1893. Na hoře postavil cvikovský Horský spolek v roce 1908 malou turistickou chatu, která v době druhé světové války zanikla. Dnes na samotném vrcholku hory ční holá skála s vynikajícími podmínkami pro rozhled. Návštěvník zde má k dispozici výhled jak na blízký Nový Bor, za ním Českou Lípu, tak i na vzdálený Ještěd na východě. Za dobrého počasí lze zahlédnout horu Říp na jihu, vzdálenou zhruba 50 km či Krkonoše. Uprostřed trasy z Nového Boru na vrchol se nachází Kamzičí studánka s pitnou vodou. Při cestě na vrchol mohou turisté spatřit kamenné moře, které vzniklo postupnou erozí a zvětráváním skalního masívu na vrcholku.\n\nV roce 2007 byla na sever od hory vytvořena Naučná stezka Údolí pod Klíčem.\n\n\n\n"}
{"id": "90175", "url": "https://cs.wikipedia.org/wiki?curid=90175", "title": "Kalcit", "text": "Kalcit\n\nKalcit (Haidinger, 1845), chemický vzorec CaCO (uhličitan vápenatý), je klencový minerál. \nNázev pochází z latinského slova \"calx\" – vápno.\n\nKrystalický kalcit vzniká především na hydrotermálních žílách různého původu, kde často tvoří masivní výplně či krystaly do dutin. Vyskytuje se samostatně i společně s mnoha dalšími minerály, běžný bývá například na rudních žílách. V ohromném množství vzniká chemickým srážením a sedimentací schránek mrtvých živočichů na mořském dně v podobě vápence. Pokud je smíchán s úlomky dalších hornin, jedná se nejčastěji o slínovce a vápnité jílovce. Poměrně vzácně může vznikat i z karbonátového magmatu v podobě karbonatitů. Přeměnou (metamorfózou) kalcitických hornin vznikají nejčastěji mramory (obvykle z vápenců).\n\nV příznivých podmínkách tvoří krystaly značné velikosti, jinak známe zrnité, krápníkovité, stébelnaté a vláknité agregáty. Může být i celistvého vzhledu bez patrných krystalů.\n\n\n\nKrystaly dvojlomného islandského vápence se používají jako polarizační hranoly (nikoly). Další využití kalcitu je ve stavebnictví jako stavební kámen, k výrobě vápna a cementu, v hutnictví jako přísada do vysokých pecí, jako dekorační materiál na obklady či ozdobné předměty, ve sklářství se používá k homogenizaci skla.\n\nPatří mezi nejrozšířenější minerály v zemské kůře. Tvoří podstatnou část vápencových usazených hornin (vápenec, křída, opuka, travertin) a hornin vzniklých jejich přeměnou (\"metamorfózou\").\nNejvětší množství kalcitu se vyskytuje ve vápencích, mramorech, travertinech a podobných horninách, které tvoří mohutné vrstvy po celém světě. V Česku např. Český kras a Moravský kras, Prachovice, v Evropě např. Alpy, Karpaty.\n\nKrystaly nalezneme na rudních žilách, v dutinách čedičů nebo vápenatých hornin a vápenců.\n\n\n"}
{"id": "90178", "url": "https://cs.wikipedia.org/wiki?curid=90178", "title": "Černohorská vlajka", "text": "Černohorská vlajka\n\nVlajka Černé Hory byla přijata 12. července 2004 černohorskou Skupštinou, tedy ještě před vyhlášením samostatnosti na Srbsku. Vlajku tvoří červený list o poměru 1:2 se zlatým úplným lemováním o šířce 1/20 výšky vlajky. Ve středu vlajky je umístěn státní znak, jehož výška je rovna 2/3 výšky vlajky.\n\nStátní znak navazuje na znak dynastie Petrovićů-Njegošů užívaný od roku 1905. Zlatý dvouhlavý orel drží v pravém pařátu zlaté žezlo, v levém pak zlatem okované modré říšské jablko s křížkem. Nad hlavami je umístěna královská koruna. Orel nese na hrudi modrý prsní štít se zlatým kráčejícím lvem na zelené patě.\n\nNázev Černá Hora se poprvé objevil na listině z roku 1435. Již v 10. století vzniklo na území dnešního státu Knížectví Zeta (od roku 1077 království), které se ve 13. století stalo součástí Srbska. Roku 1499 byla Zeta připojena k Osmanské říši, fakticky si ale země vysokých a těžko dostupných hor udržela nezávislost. Roku 1688 vypověděla Černá Hora s Osmanskou říší formální svazek a roku 1852 vyhlásil vladyka Danilo II. z dynastie Petrovićů-Njegošů knížectví a získal tak panovnické jméno kníže Danilo I. V roce 1851 zavedl osobní standartu, která je považována za předchůdce státní vlajky. Tvořil ji purpurový čtvercový list s korunovaným, dvouhlavým orlem, který držel nad zlatým kráčejícím lvem v pařátech žezlo a říšské jablko. Orel měl na prsou iniciály v cyrilici Д.I. (Danilo I.) Originál vlajky je dochován v muzeu v Cetinji.\n\nItalský vexilolog Mario Fabretto se pokusil dle originálu vlajku rekonstruovat. Vlajka na obrázku však neodpovídá barevně této rekonstrukci.\n\nPo úmrtí Danila I. roku 1860 převzal jeho nástupce Nikola I. vlajku téměř nezměněnou, pouze iniciály na hrudi orlice změnil na H. I. (znovu v cyrilici).\n\nO rok později byla vlajka změněna na obdélníkový poměr s bílým okrajem. Na hrudi měl bílý štít s červenými iniciálami HI. Dle některých zdrojů byl štít žlutý (zlatý) a iniciály bílé (stříbrné). Knížecí vlajka plnila de facto i funkci státní vlajky.\n\nV roce 1878 byla Černá Hora na Berlínském kongresu uznána jako plně nezávislý stát (Černohorské knížectví).\n\nKolem roku 1900 došlo ke změně knížecí/státní vlajky. Novou vlajku tvořil list s poměrem přibližně 2:3 se třemi vodorovnými pruhy: červeným, modrým a bílým. Uprostřed vlajky, v červeném a modrém pruhu, byl bílý dvouhlavý orel s korunou a žlutou zbrojí. V pařátech držel žluté žezlo modrožluté říšské jablko. Na hrudi měl červený štít se žlutými iniciálami HI. Pod orlem byl v bílém pruhu od žerdi kráčející lev.\n\n28. srpna 1910 bylo vyhlášeno Království Černá Hora, přičemž se změnila i vlajka. Z bílého pruhu byl odstraněn lev a z hrudi orla štít s iniciály HI. V bílém pruhu se naopak červené iniciály H.I. nově objevily. Říšské jablko v pařátech bylo nově celé žluté.\n\nZa I. světové války byla Černá Hora v letech 1916–1918 okupována Rakousko-Uherskem. Po osvobození země Srbskem ztratila země samostatnost nejprve částečně, později zcela. 26. listopadu 1918 se stala součástí Srbského království, resp. 1. prosince vzniklého Království Srbů, Chorvatů a Slovinců. Státní vlajkou Království SHS (oficiálně zavedeny 28. února 1922) se stal list se třemi vodorovnými pruhy: modrým, bílým a červeným. Doprostřed byl umístěn úplný státní znak, zasahující do všech pruhů (není obrázek), často se však užívala vlajka bez znaku. Černá Hora neužívala vlastní vlajku. 3. října 1929 byla země přejmenována na Království Jugoslávie, vlajka zůstala zachována. V letech 1941–1943 byla země okupována nejprve Itálií, poté do roku 1944 Německem.\n\n4. prosince 1943 byla vyhlášena Demokratická Federativní republika Jugoslávie. Její vlajka (shodná s vlajkou užívanou již od roku 1941 jugoslávskými partyzány) byla asi od roku 1944 vyvěšována v Černé Hoře. Vlajka o poměru 1:2 byla shodná s vlajkou Království Jugoslávie (modro-bílo-červená trikolóra s vodorovnými pruhy) platnou de iure až do roku 1945, v bílém poli však byla umístěna červená, pěticípá hvězda.\n\n29. listopadu 1943/45 byla vyhlášena Federativní lidová republika Jugoslávie a Černá Hora se stala svazovou republikou (Lidová republika Černá Hora). Ta byla na mezinárodním poli od 31. ledna 1946 reprezentována jugoslávskou vlajkou, na rozdíl od předchozího období však od stejného data užívala i svou vlastní, republikovou vlajku. Ta byla tvořena listem o poměru 1:2 se třemi vodorovnými pruhy: červeným, modrým a bílým. Uprostřed vlajky byla umístěna červená, žlutě lemovaná, pěticípá hvězda, zasahující do všech pruhů vlajky.\n\n7. července 1963 se změnil oficiální název Jugoslávie na Socialistická federativní republika Jugoslávie a republiky Černá Hora na Socialistická republika Černá Hora. Jugoslávská vlajka i vlajka Černé Hory zůstaly zachovány.\n\nPo rozpadu Jugoslávie se od Srbska odtrhly všechny svazové republiky. Pouze Černá Hora projevila zájem o setrvání ve federaci. 27. dubna 1992 vyhlásily Srbsko a Černá Hora Svazovou republiku Jugoslávie, jejíž vlajkou se stala bývalá jugoslávská vlajka, ovšem bez socialistické hvězdy. 4. února 2003 se země přejmenovala na Srbsko a Černá Hora, vlajka zůstala zachována.\n\nOd 12. října 1992 se svazová země oficiálně jmenovala Republika Černá Hora. 29. prosince 1993 zavedla vlastní vlajku. Ze socialistické republikové vlajky byla odstraněna hvězda, poměr stran byl změněn na neobvyklých 1:3 a modrá barva byla změněna na \"plavetna\", což je (údajně) heraldický termín pro nebesky modrou barvu.\n\n12. července 2004 přijala Černá Hora nový zákon o státních symbolech, vzor vlajky byl však zveřejněn až 16. září 2004. Novou, republikovou vlajkou v rámci dvoustátí Srbsko a Černá Hora se stala vlajka o poměru 1:2, která se později stala vlajkou samostatné Černé Hory. 21. května 2006 bylo v referendu schváleno odtržení od Srbska a 3. června vyhlásil parlament Černé Hory nezávislost (15. června byla uznána i Srbskem, a následně i mezinárodním společenstvím). 28. června byla vlajka Černé Hory slavnostně vztyčena před sídlem OSN v New Yorku.\n\n"}
{"id": "90187", "url": "https://cs.wikipedia.org/wiki?curid=90187", "title": "PAL", "text": "PAL\n\nPAL (phase alternating line) je jeden ze standardů kódování barevného signálu pro analogové televizní vysílání zavedený v roce 1963 ve Velké Británii a 1967 v Německu. Dalšími standardy jsou SECAM (používaný ve Francii, některých afrických státech a dříve i v zemích východního bloku) a NTSC (používaný v Severní a Střední Americe a Japonsku).\n\nOznačení PAL na discích DVD definuje pouze rozlišení (720×576 pixelů) a snímkovou frekvenci obrazu (25 snímků za sekundu). Samotné kódování na DVD discích je digitální s kompresí MPEG-2, a nemá s analogovou normou PAL jinak nic společného. Toto označení na discích DVD bylo pouze neformální pro představu laické veřejnosti o kvalitě záznamu.\n\nKdyž se znalci z bývalé NSR seznámili s tehdejší formou soustavy SECAM, rozhodli se tuto soustavu nepřijmout a zahájili práce na jiné soustavě, která by „střídáním fáze“ korigovala hlavní příčinu zkreslení soustavy NTSC. Tak pod vedením Waltera Brucha vznikla v laboratořích Telefunken v roce 1967 další soustava PAL (Phase Alternating Line - střídaní fáze po řádcích).\n\nBarevnou normu PAL používala většina států západní Evropy s výjimkou Francie. Státy východního bloku používaly normu SECAM, v 90. letech 20. století některé země (včetně České republiky a Slovenska) přešly (částečně) na normu PAL. S nástupem digitálního televizního vysílání používání původních analogových televizních standardů končí.\n\nSoustava PAL vychází zcela ze soustavy NTSC včetně kvadraturní modulace. Základní myšlenka spočívá v přepínání fáze jedné ze dvou barvonosných informací ve dvou po sobě jdoucích řádcích (střídavé otáčení fáze o 180°), vytváří se tím automatická korekce případného zkreslení fáze barvonosné vlny. Po vytvoření průměru z informací ve dvou po sobě následujících řádcích se získá nezkreslený signál. Tyto předpoklady jsou v souladu s vlastností lidského oka a se základy televizní kolorimetrie. Soustava PAL tak kombinuje přenosové principy soustavy NTSC a principy soustavy SECAM. Hlavní myšlenkou soustavy PAL je kompenzovat fázové odchylky vektoru tím, že mu přidružíme druhý vektor stejných hodnot, vychýlený od správné hodnoty o stejný úhel formula_1 jako původní vektor, ale na opačnou stranu (viz obrázek - Ap - přenesené, As - skutečné, Ak - kompenzační). Součtem přeneseného a kompenzačního vektoru získáme vektor, jehož délka je jen nepatrně kratší než dvojnásobná délka skutečného (nezkresleného) vektoru a jeho fáze se shoduje s fází skutečného vektoru.\n\nSignál PAL užívá kvadraturní modulaci barvonosného signálu, který se vysílá na frekvenci posunuté o 4,43361875 MHz proti jasové složce. Kmitočet je volen tak, aby se maxima barvonosného signálu ocitla v mezerách signálu jasového a minimalizovalo se tak vzájemné rušení - princip sdílení pásma. Z důvodu kompatiblity se přenáší informace pouze o dvou barevných složkách (RGB), třetí barva se dopočítává. I starší černobílé televizní přijímače přijímají jasovou i zvukovou složku signálu se signálem PAL. Barvonosná frekvence využívá části kmitočtového spektra, původně určenou pro černobílý signál. To vede k nepatrně zhoršenému příjmu na černobílém televizoru, pokud je pořad vysílán barevně.\n\n\n"}
{"id": "90193", "url": "https://cs.wikipedia.org/wiki?curid=90193", "title": "Motokára", "text": "Motokára\n\nMotokára je miniaturní čtyřkolové vozidlo, užívané k závodění nebo jako prostředek adrenalinové relaxace. Motokáry (karting) jsou oblíbenou zábavou nejen v zahraničí, ale také na území České republiky.\n\nZávodit se dá na mnoha úrovních. Je možné si motokáry pronajímat v půjčovnách, dále pak provozovat hobby motokáry (zpravidla starší podvozky a motory po špičkových jezdcích) a nebo jezdit různá republiková, nebo evropská mistrovství. Důležité jsou pouze finance a schopnosti pilotů, kam až se dokáží probojovat.\n\nPrvní motokáry pravděpodobně stavěli během druhé světové války američtí vojáci na evropských leteckých základnách. Primitivní podvozky osazovali motory z pojezdových mechanismů. Technika se do dnešních dní výrazně změnila. Dokonce dnes koketuje i s kosmickými materiály, jako teflon a kevlar.\n\n4 kola, volant s přímým převodem na tyč řízení a vedle řidiče uložený motor který přes řetěz pohání zadní kola. Vzhled motokár dnes definují plasty, kterými je kára obehnána. Je to největší prostor pro designéry a výrobce jak motokáru odlišit. Ale také tyto venkovní plasty podléhají přesným tvarům, které se testují v aerodynamickém tunelu, aby motokára ve vysokých rychlostech kladla co nejmenší odpor vzduchu. A také je u těchto plastů kladen velký důraz na váhu. Rámy i ostatní komponenty podléhají přísným normám a schválením organizace FIA a mají homologaci, která je vydávána na 4 roky a může se dále prodlužovat. I přes tyto přísné kritéria jsou v dnešní době rámy i jednotlivé komponenty motokáry k vidění v různých provedeních.\n\nJednotlivé výrobce motokár většinou poznáme právě podle barvy rámu motokáry.\n\nMotokáry je možno rozdělit podle dosahované rychlosti do několika tříd:\n\nMezi nejznámější výrobce motokárových podvozků patří:\n\nA motory například Rotax, Maxter, Pavesi, Tm, Vortex apod.\n\nVýrobců rámů i motorů je dnes celá řada. Doménou kartingu je jednoznačně Itálie, která se pyšní největším počtem mistrů světa v této disciplíně.\n\nKomplexy v nichž se nacházejí motokárové dráhy se nazývají Kart centra.\n"}
{"id": "90195", "url": "https://cs.wikipedia.org/wiki?curid=90195", "title": "Degree Confluence Project", "text": "Degree Confluence Project\n\nDegree Confluence Project je internetový projekt, který si klade za cíl navštívit a zdokumentovat všechna místa, kde se na zemském povrchu protínají celostupňové poledníky a rovnoběžky. Svým způsobem se jedná o vzorkování povrchu naší planety.\n\nPři cestách za průsečíky používají účastníci obvykle přijímač GPS. K uznání plnohodnotné návštěvy průsečíku (angl. \"successful visit\") se musí návštěvník přiblížit místu na vzdálenost menší 100 metrů, v ideálním případě na něm (v rámci několikametrové přesnosti systému GPS) přímo stanout. Poté je nutno k příslušnému průsečíku na internetu zveřejnit vyprávění, popisující průběh výpravy, případně okolí místa a doplnit fotografiemi, zachycujícími místo a okolní krajinu. Pokud návštěva nesplňuje všechny tyto náležitosti, může být na internetu zaznamenána alespoň jako neúplná (angl. \"incomplete visit\").\n\nPrůsečíky, které navštívil již někdo jiný, mohou navštěvovat a dokumentovat i další účastníci, což se také v lidnatějších krajích Evropy či Severní Ameriky běžně děje. Za hodnotné jsou pak považovány zvláště příspěvky, zachycující proměny místa se střídáním ročních období.\n\nCelkový počet celostupňových průsečíků na zemském povrchu je 64 442, z čehož 21 541 leží na souši, 38 411 na vodě, a 4 490 na ledové pokrývce Severního ledového oceánu. Žádné místo na Zemi není od nějakého takového průsečíku dále než 79 km. Na území České republiky je bodů, kde se protínají poledníky a rovnoběžky v celých stupních dohromady 10. Zřejmě nejznámější z nich leží v polích asi 1,5 km východně od města Kouřim. Jde o průsečík 50. rovnoběžky a 15. poledníku, pro nějž jsou například udávány časy východu a západu Slunce v ČR.\n\n\n"}
{"id": "90196", "url": "https://cs.wikipedia.org/wiki?curid=90196", "title": "Anatole France", "text": "Anatole France\n\nAnatole France, vlastním jménem Jacques-François-Anatole Thibault, (16. dubna 1844 Paříž – 12. října 1924 La Béchellerie u Tours) byl francouzský básník a prozaik, literární kritik a esejista, humanistický filozof, pokračovatel racionalistických tradic renesance a osvícenství, nositel Nobelovy ceny za literaturu za rok 1921.\n\nBývá často označován za posledního velkého spisovatele 19. století a prvního velkého spisovatele 20. století.\n\nAnatole France se narodil roku 1844 jako syn pařížského kupce a antikváře. Získal důkladné klasické vzdělání na \"Collége Stanislas\" a v letech 1876 až 1890 působil jako pomocný knihovník v Senátu. Roku 1877 se oženil, ale jeho manželství skončilo roku 1892 rozvodem. France totiž od konce 80. let udržoval úzký vztah s paní Armand de Caillavet (zemřela roku 1910), která významně přispěla k úspěchu jeho umělecké kariéry, neboť ho učinila středem svého salónu, nabádala ho ke spisovatelské činnosti, připravila mu půdu pro přijetí do \"Francouzské akademie\" roku 1896 a umožnila mu ve své společnosti cestovat po Francii, Itálii, Sicílii, Řecku a Malé Asii.\n\nSvou literární činnost zahájil France jako mladý parnasistní básník oddaný kultu scientismu a píšící verše s antickou tematikou a s tematikou srážky antiky a křesťanství. Později se stává představitelem impresionistické literární kritiky, odmítá Zolův naturalismus i nesrozumitelnost symbolismu, uznává především klasiky a hlásí se ke konzervatismu . Avšak už koncem 80. let se začal zajímat o problematiku současnosti, dával průchod svému ateistickému zaměření a začíná se měnit v příznivce anarchistických a socialistických myšlenek. V letech 1883–1896 psal čtrnáctidenní kroniky do \"Le Globé\" a do \"L'Univers ilustré\" a v letech 1886–1893 působí jako literární kritik v deníku \"Le Temps\".\nAnatole France začal postupně dosahovat širokého ohlasu u čtenářské obce jednak vynikající jazykovou úrovní, jednak vtipem, duchaplností, říznou ironií a aforistickým laděním svých děl a stal se známým spisovatelem s filosofickým a laskavým pohledem na svět, jehož záchranu viděl v hluboké lidskosti a v ochotě lidí navzájem si pomáhat. Po boku Émila Zoly přispěl k rehabilitaci nevinného francouzského důstojníka Alfreda Dreyfuse, který byl v roce 1894 neoprávněně shledán vinným z velezrady. Dále ostře vystupoval proti kolonialismu, pranýřoval zrůdnost a neomylnost dogmatických systémů a přikláněl se k radikálním politickým tendencím. Po stránce myšlenkové se v mnohém projevoval jako dědic Montaignův, Voltairův a Diderotův. Roku 1909 absolvoval přednáškové turné po Jižní Americe.\nZ návalu nacionalismu na počátku 1. světové války Anatole France brzy vystřízlivěl a žil v ústraní na svém venkovském sídle La Béchellerie uprostřed svých sbírek starožitností. Roku 1921 mu byla udělena Nobelova cena za literaturu \"„… jako uznání jeho zářivé literární činnosti charakterizované ušlechtilým stylem, velkorysou humanitou, půvabem a francouzským espritem“\" (citace z odůvodnění Švédské akademie).\n\nHluboká skepse a pesimistické úvahy o věčné nedokonalosti společenských systémů ho přivedly k přesvědčení o nezbytnosti aktivního boje za spravedlnost. Proto přivítal Velkou říjnovou revoluci v Rusku a začal sympatizovat s komunismem. Přispíval do komunistického deníku \"L'Humanité\" a roku 1921 dokonce vstoupil do Francouzské komunistické strany. Ve dvacátých letech byly jeho práce zařazeny katolickou církví na tzv. Index Librorum Prohibitorum (seznam knih, které byly katolíkům zakázány pod trestem exkomunikace).\n\nAnatole France zemřel roku 1924 v La Béchellerie. Pochován je na hřbitově 'Cimetière ancien de Neuilly' v Neuilly-sur-Seine.\n\n\n\n\n\n\n\n\n"}
{"id": "90197", "url": "https://cs.wikipedia.org/wiki?curid=90197", "title": "Trpný rod", "text": "Trpný rod\n\nTrpný rod (pasivum) je mluvnická kategorie sloves (slovesný rod), kterou vyjadřujeme, že podmět není původcem děje, ale tento děj podmět „trpí“, je pasivní – na rozdíl od činného rodu (aktiva), kde podmět je aktivní, tj. je původcem stavu nebo děje.\n\nHlavním významem trpného rodu je rozlišení konatele a tedy jednoznačnost.\n\nNapříklad věty\njsou obě nejednoznačné, obě stejným způsobem, obě mohou popisovat tytéž situace, podle objektivního nebo subjektivního slovosledu.\n\nNaopak použitím trpného rodu\nse tyto konkrétní významy jednoznačně rozliší.\n\nV češtině a dalších slovanských jazycích se trpný rod tvoří dvojím způsobem.\n\nPříčestí trpné je tvořeno od minulého kmene sloves. Obvykle se shoduje se jmenným (krátkým) tvarem přídavných jmen. Příčestí trpné má různé tvary podle jmenného rodu a čísla (\"trestán, trestána, trestáno, trestáni, trestány, trestána\").\n\nSloveso \"být\" lze časovat ve všech časech i způsobech (\"byl jsem trestán, budu trestán, být trestán, byl bych trestán, buď trestán\" atp.)\n\nJe třeba odlišovat trpný děj od stavu: \"dopis je psán\" (trpný rod) x \"dopis je napsán\" (stav)\n\nTento způsob tvoření se někdy používá při výmluvách. (\"Ono se to neudělalo.\")\n\nPoužití zvratného \"se\" však není vždy trpným rodem: např. \"posadit se\".\n\nV angličtině se trpný rod tvoří stejným způsobem jako v češtině (1. způsob), tj. pomocí slovesa \"to be (být)\" + příčestí trpného:\n\nTrpného rodu se v angličtině využívá častěji než v češtině.\n\nV latině se trpný rod tvoří\n\n1) pomocí trpných koncovek, např.:\n\n2) pomocí participia perfekta pasiva (příčestí-přechodník minulý trpný) utvořeného od supinového kmene a slovesa esse (být), např.:\n\nV německém jazyce rozlišujeme trpný rod \"průběhový\" a trpný rod \"stavový\"\n\nJedná se o to, že děj nebo činnost není uzavřena či dokončena. To znamená, že tento děj nebo činnost neustále probíhá v daném čase. Tvoří se:\n\nPřeklady trpného rodu:\n\nU průběhového trpného rodu se může vyskytnout:\n\nJedná se o to, že děj, nebo činnost je dokončena. Tvoří se:\nPerfektum se v tomto případě nepoužívá. Stavový trpný rod nikdy nemá původce ani prostředek děje.\n\nAntipasiv je slovesný rod v ergativních jazycích, v němž konatel není vyjádřen ergativem, ale absolutivem.\n\nNapříklad věta v jazyce Inuktitut \"Muž vidí medvěda.\"\n\nmůže být v antipasivu vyjádřena takto:\n\nPatiens je přitom v Inuktitutu vyjádřen zvláštním pádem, který se nazývá objektiv.\n\nV eskymo-aleutských jazycích se přechodná slovesa v antipasivu shodují morfologicky pouze s podmětem.\n\n"}
{"id": "90199", "url": "https://cs.wikipedia.org/wiki?curid=90199", "title": "Vila Inkognito", "text": "Vila Inkognito\n\nVila Inkognito (\"Villa Incognito\", 2003, česky Argo 2005) je osmý román amerického postmodernistického humoristického spisovatele Toma Robbinse.\n\nRobbins se v knize dotýká mnoha témat, mezi ta hlavní patří tradičně zejména svoboda a láska. Svou roli sehrají i teroristické útoky z 11. září 2001.\n\nTanuki, jeden z tzv. zvířecích předků, zvířecích bohů japonského panteonu, sestoupí na zem (Robbins to popisuje v úvodní větě románu slovy: „Tanuki prý spadl z nebe a použil přitom svého šourku jako padáku.“), aby si mohl užívat toho, co má nejradši, sake, žen a tance. Na radu svého přítele lišáka Kicune se brzy promění v člověka, aby snáz zapadl mezi lidi a mohl si také o to snáz užívat se ženami. Zjistí, že s jednou z vesnických dívek zplodil dceru. Všichni tři se ukryjí v lesích, kde nějakou dobu v poklidu společně žijí.\n\nO něco později, na přelomu dvacátého a jednadvacátého století se v USA živí jako varietní umělkyně a krotitelka tanukiů, malých zvířat podobných jezevcům, Madame Ko alias Lisa Ko, která je pravděpodobně Tanukiho potomkem. Ve stejné době se setkáváme i se sestrami Bootsey a Pru Foleyovy, jejichž bratr Dern byl od doby války ve Vietnamu pohřešován. Teď to ale vypadá, že ho CIA našla a že brzy najde i jeho dva společníky, Dickieho Goldwira a Marse Stubblefielda. Jak se postupně dozvídáme, všichni tři se posledních skoro třicet let ukrývali v laoských horách, v malé vesnici Fan nan Nan, kterou obývají převážně provazochodci a z které vede přes propast ocelové lano do Vily Inkognito, Stubblefieldova sídla. Za války totiž fingovali leteckou nehodu, utekli do hor a živili se ne zcela legálními obchody. Lisa Ko všechny tři „ztracené“ vojáky zná.\n\nMezi další důležité postavy příběhu patří také thajská prostitutka, která studuje srovnávací literaturu na univerzitě a s kterou Dickie při svých obchodních cestách spí, a plukovník Cap Thomas a plukovník Mayflower Cabot Fitzgerald ze CIA, kteří pátrají po třech ztracených vojácích.\n\nRobbins jednotlivé dějové linie s blížícím se koncem knihy splétá a provazuje. Lisa se rychle vrací z USA do Laosu, aby zjistila, jestli jsou Stubblefield a Dickie, které oba miluje a mezi kterými se nemůže rozhodnout, v pořádku. Plukovníci mezi tím pokračují v pátrání. Lisa zjistí, že je těhotná, utíká, aby mohla stejně jako její matka porodit dalšího Tanukiho potomka, a shodou okolností narazí na plukovníky, jejichž vyšetřování je přerušeno teroristickými útoky v New Yorku a Washingtonu. Stubblefield umírá ve chvíli, kdy se se s Goldwirem setkají v prostřed ocelového lana, vedou rozhovor o Lise a Stubblefieldovi dojdou síly. Dern Foley uniká ze zajetí a vrací se do Vily Inkognito. Lisa porodí v Tokiu v klášteře zasvěceném Tanukimu dceru, kterou přenechá plukovníku Thomasovi a jeho ženě, protože nemohou mít děti. Těžce nemocná sestra plukovníka Thomase umírá v hospicu v Karáčí zbavená bolestí díky morfiu z produkce Vily Inkognito.\n\n"}
{"id": "90201", "url": "https://cs.wikipedia.org/wiki?curid=90201", "title": "Certifikační autorita", "text": "Certifikační autorita\n\nCertifikační autorita (zkratka CA) je v asymetrické kryptografii subjekt, který vydává digitální certifikáty (elektronicky podepsané veřejné šifrovací klíče), čímž usnadňuje využívání PKI (Public Key Infrastructure) tak, že svojí autoritou potvrzuje pravdivost údajů, které jsou ve volně dostupném veřejném klíči uvedeny. Na základě \"principu přenosu důvěry\" (viz níže) tak můžeme důvěřovat údajům uvedeným v digitálním certifikátu za předpokladu, že důvěřujeme samotné certifikační autoritě.\n\nNa Internetu působí mnoho komerčních certifikačních autorit, které obvykle mají své veřejné klíče umístěny přímo ve webových prohlížečích a dalších programech, čímž mohou uživateli zjednodušit rozhodování o míře důvěry webových serverů, ke kterým se připojuje (ale též digitálně podepsaných e-mailů i jiných dat). Existují též bezplatné certifikační autority nebo takové, které se řídí zákony daného státu, vnitřními předpisy organizace a podobně.\n\nCertifikační autorita vydává digitální certifikáty, což jsou elektronicky podepsané veřejné šifrovací klíče, které obsahují identifikační údaje svého majitele, za jejichž správnost se certifikační autorita zaručila. Když certifikační autorita podepíše svůj vlastní klíč, jedná se o certifikát podepsaný sám sebou ( ).\n\nMajitel veřejného klíče musí proto při žádosti o vydání digitálního certifikátu důvěryhodným způsobem certifikační autoritu přesvědčit, že jím poskytnuté údaje odpovídají skutečnosti a tomu, co uvedl ve svém veřejném klíči. Může tak například učinit:\n\n\nPo ověření a porovnání výše uvedených údajů vydá certifikační autorita digitální certifikát, který ověřené údaje obsahuje. Důležitou součástí digitálního certifikátu je elektronický podpis, kterým lze snadno ověřit jeho autentičnost. Pokud by byly údaje v digitálním certifikátu změněny, kryptografické ověření digitálního podpisu by změnu odhalilo.\n\nHodnota digitálního certifikátu je úměrná míře důvěry, kterou máme k údajům v něm uvedených. Proto je pro certifikační autoritu nejdůležitější důvěra, kterou vůči svému okolí vzbuzuje (tj. že nevydá digitální certifikát s nepravdivými údaji). Certifikační autorita proto musí adekvátním způsobem pečovat o svoji důvěryhodnost, jinak by nebylo možné využít principu přenosu důvěry (viz níže). Důvěryhodnost certifikační autority můžeme posoudit podle jejích webových stránek, použitého mechanismu ověření údajů, které žadatel o digitální certifikát předkládá a dalších znaků (články v tisku a a elektronických médiích, kótované akcie a podobně). Cena vydaného certifikátu (resp. oblíbenosti certifikační autority) pak obvykle odpovídá této těžko exaktně definovatelné míře důvěry.\n\nPlacené certifikační autority získávají od svých klientů peníze, které používají jednak na zajištění vlastní činnosti, ale hlavně na platbu za zařazení vlastních kořenových certifikátů do software, který využívá přenosu důvěry (viz níže). Certifikační autority tak platí za distribuci svých kořenových certifikátů v Microsoft Windows, Firefoxu a dalších programech.\n\nPřenos důvěry se běžně využívá v reálném světě. Čteme časopisy, noviny, hovoříme s lidmi, sledujeme televizi. Pokud se dozvíme něco nového, přikládáme informaci váhu podle důvěryhodnosti zdroje informací. Přenášíme tak důvěryhodnost zdroje informací na jím poskytovanou informaci. Věříme více svým blízkým přátelům nebo autoritám (seriózní noviny, učitel ve škole, kvalitní kniha, odborný pořad v televizi). Naopak s rezervou obvykle přistupujeme k informacím „jedna paní povídala“ nebo k reklamě. Nevěříme řádně odsouzenému člověku nebo prokázanému falzifikátu (např. Rukopis zelenohorský).\n\nStejným způsobem se uplatňuje přenos důvěry u certifikační autority. Je-li certifikační autorita důvěryhodná, můžeme věřit informacím uvedených v digitálních certifikátech, které vydala (resp. digitálně podepsala). Věříme, že by certifikační autorita nevytvořila digitální certifikát s nepravdivými údaji.\n\nV počítači jsou šifrovací klíče uloženy v úložišti certifikátů nebo v klíčence. Při ověřování autentičnosti veřejného klíče můžeme využít toho, že klíč je digitálně podepsán důvěryhodnou certifikační autoritou (jinou osobou atp.). Pokud je digitální podpis certifikátu platný a důvěřujeme certifikační autoritě, která klíč podepsala, přeneseme důvěru a věříme v důvěryhodnost neznámého veřejného klíče.\n\nPro usnadnění přenosu důvěry jsou v počítači obvykle předem přítomny kořenové klíče certifikačních autorit, které jsou distribuovány buď přímo s operačním systémem (Microsoft Windows) nebo s příslušnou aplikací (Firefox, Opera, Thunderbird atd.). Do úložiště je možné přidávat další certifikáty a následně důvěřovat certifikátům, které jsou jimi ověřitelné.\n\nJako certifikační autorita na internetu jsou dominantní USA. Jejich společnosti mají podíl na trhu přes 90 %. NSA tak může odposlouchávat většinu komunikace.\n\nKvalifikovaná certifikační autorita je rámci České republiky definována \"Zákonem o elektronickém podpisu\" (zákon č. 227/2000 Sb.). Seznam akreditovaných certifikačních autorit, které mohou vydávat kvalifikované certifikáty zveřejňuje Ministerstvo vnitra České republiky.\n\nAkreditovaná certifikační autorita vydává (zpoplatněné) \"kvalifikované certifikáty\", což jsou standardní digitální certifikáty, které však jsou výše zmíněným zákonem uznávány v rámci komunikace se státními institucemi České republiky. Kvalifikovaný certifikát je ze zákona akceptován stejně jako občanský průkaz, avšak možnost využití kvalifikovaného certifikátu je omezena na vyjmenované případy (státní instituce musí být připraveny a jejich zaměstnanci příslušně proškoleni):\n\n\nZ hlediska právní platnosti je jedno u které akreditované certifikační autority je certifikát vytvořen. Kvalifikované certifikáty se řídí , přičemž zákon dále nařizuje používání položek \"Key Usage\" a \"nonRepudiation\" bitu. Problémem kvalifikovaných certifikátů je šifrování, protože elektronický podpis nezahrnuje důvěrnost (realizovanou šifrováním).\n\nKvalifikované certifikační autority stojí v současné době mimo klasické celosvětově působící certifikační autority a zákon ani jiný stav nepředpokládá. Před ověřením kvalifikovaného certifikátu si proto uživatel musí do příslušného programu (webový prohlížeč, e-mailový klient) sám nainstalovat certifikát příslušné kvalifikované certifikační autority (a sám ověřit jeho důvěryhodnost), což je v současné době pravděpodobně nejslabší místo kvalifikovaného certifikátu, protože důležitost jeho důvěryhodnosti kvalifikované certifikační autority nezdůrazňují a své certifikáty mají jednoduše vystaveny na svých webových stránkách.\n\nDigitální certifikát lze zneplatnit před ukončením jeho deklarované platnosti pomocí seznamu zneplatněných certifikátů (CRL), který je obvykle zpřístupněn na stránkách příslušné certifikační autority. Omezení doby platnosti certifikátu zabraňuje přetěžování CRL. Zpracování CRL může podporovat program, který s certifikáty pracuje (nejlépe automaticky a průběžně). Zneplatnění omezuje možné zneužití certifikátu a dochází k němu především ze dvou důvodů:\n\n\n\n\n"}
{"id": "90203", "url": "https://cs.wikipedia.org/wiki?curid=90203", "title": "Koncovka (mluvnice)", "text": "Koncovka (mluvnice)\n\nKoncovka je zakončení ohebných slov (tzv. flexivní sufix), které se při skloňování nebo časování slova mění. Na rozdíl od předpony nebo přípony nevytváří nové slovo, ale vytváří různé tvary téhož slova. V některých tvarech může koncovka chybět (tzv. nulová koncovka). Koncovka je též často považována za součást přípony (např. běžná přípona přídavných jmen \"-ný\" se pomocí koncovek při skloňování mění podle pádu, čísla i rodu).\n\nRozlišují se koncovky:\n\nV češtině (a v ostatních flexivních jazycích) se jedinou koncovkou vyjadřuje několik kategorií: např. ve slovoformě dom-ech vyjadřuje koncovka \"-ech\" množné číslo a šestý pád. Naproti tomu třeba v aglutinační maďarštině má jedna každá kategorie svoji vlastní koncovku (čímž dochází k hromadění koncovek za sebe): ház 'dům' (první pád jednotného čísla), ház-at 'dům' (čtvrtý pád jednotného čísla), ház-ak 'domy' (první pád množného čísla), ház-ak-at 'domy' (čtvrtý pád množného čísla).\n\nNa základě koncovek (a kmenotvorných přípon) je v češtině založena klasifikace slovesných a jmenných tříd a vzorů – na rozdíl třeba u klasifikace na základě zakončení kmene ve staroslověnštině.\n\nPři kombinaci 14 jmenných vzorů a 14 pádů je teoreticky možných 196 možných koncovek, ve skutečnosti však je koncovek pouze 24 (\"a, e, ě, i, o, u, y, ou, é, í, ů, ech, ách, ích, em, ám, ím, ům, mi, ami, emi, ími, ovi, ové\"). Je tedy jasné, že je v češtině velká pádová homonymie. Nicméně zatížení koncovek je různé, např. koncovka \"-e\" (resp. \"-ě\") označuje 40 pádů, a naopak např. koncovka \"-ími\" pouze jeden (\"staveními\").\n\n"}
{"id": "90204", "url": "https://cs.wikipedia.org/wiki?curid=90204", "title": "Message-Digest algorithm", "text": "Message-Digest algorithm\n\nMessage-Digest algorithm je v kryptografii rodina hašovacích funkcí, která z libovolného vstupu dat vytváří výstup fixní délky, který je označován jako hash (česky někdy psán i jako haš), otisk, miniatura a podobně ( ). Jeho hlavní vlastností je, že malá změna na vstupu vede k velké změně na výstupu, tj. k vytvoření zásadně odlišného otisku.\n\nAlgoritmus MD5 se prosadil do mnoha aplikací (např. pro kontrolu integrity souborů nebo ukládání hesel). MD5 je popsán v internetovém standardu a vytváří otisk o velikosti 128 bitů. Byl vytvořen v roce 1991 Ronaldem Rivestem, aby nahradil dřívější hašovací funkci MD4.\n\nMD5 je jednou ze série kryptografických hašovacích funkcí, které navrhl profesor Ronald L. Rivest pracující v institutu MIT (Rivest, 1994). Když analytická práce ukázala, že předchozí verze MD4 není pravděpodobně již dostatečně bezpečná, byl v roce 1991 naprogramován nový algoritmus MD5 (slabé stránky byly v MD4 opravdu později nalezeny Hansem Dobbertinem).\n\nV roce 1993, Den Boer a Bosselaers přinesli brzký, ačkoli limitovaný výsledek hledání \"pseudo-kolize\" v MD5 kompresní funkci. To znamená, že nalezli dva různé inicializační vektory, které produkují stejný výsledek.\n\nDobbertin v roce 1996 oznámil kolizi kompresní funkce MD5 (Dobbertin, 1996). Zatímco to nebyl útok na kompletní MD5 hash funkci, bylo to dost podstatné pro kryptografy, aby doporučili přechod na náhradu, například SHA-1 nebo RIPEMD-160.\n\nVelikost hashe (128 bitů) je dost malá na to, aby bylo možné uvažovat o použití narozeninového útoku. Distribuovaný projekt MD5CRK byl zahájen v březnu 2004 s cílem demonstrovat, že MD5 je prakticky nebezpečný tím, že najde kolizi s použitím narozeninového útoku.\n\nMD5CRK skončilo krátce po 17. srpnu 2004, když Xiaoyun Wang, Dengguo Feng, Xuejia Lai a Hongbo Yu oznámili kolize pro úplný MD5. Podali zprávu, že jejich analytický útok trval pouze jednu hodinu na IBM p690 klastru.\n\nArjen Lenstra, Xiaoyun Wang, a Benne de Weger dne 1. března 2005 prokázali výstavbu dvou X.509 certifikátů s rozdílnými veřejnými klíči a stejnou MD5 hash funkci. Konstrukce obsahuje soukromé klíče pro oba veřejné klíče. O několik dní později, Vlastimil Klíma popsal vylepšený algoritmus, schopný provádět MD5 kolize během několika hodin na jediném notebooku. Dne 18. března 2006, Klíma publikoval algoritmus, který může najít kolizi během jedné minuty na jednom notebooku, tuto metodu pojmenoval tunelování.\n\nV roce 2009, Spojené státy Cyber comand použilo MD5 hash na jejich misi jako součást svého oficiálního znaku.\n\n24. prosince 2010, Tao Xie a Dengguo Feng oznámil první publikovaný blok MD5 kolize (dvě 64bajtové zprávy se stejnou MD5 hash byly dány do little endian zápisu). Objevy předchozích kolizí spoléhaly na multi-blokové útoky. Z \"bezpečnostních důvodů\", Xie a Feng nezveřejnili nové metody útoku. Kryptografická komunita učinila nabídku 10.000$ prvnímu, kdo objeví jinou 64bajtovu kolizi před 1. lednem 2013. V roce 2011 RFC schválila aktualizaci bezpečnostních otázek ohledně (MD5) a (HMAC-MD5).\n\nV roce 1996 byla objevena vada v návrhu MD5, a přestože nebyla zásadní, kryptologové začali raději doporučovat jiné algoritmy, jako je například SHA (i když ani ten již dnes není považován za bezchybný). V roce 2004 byly nalezeny daleko větší chyby a použití MD5 se zásadně nedoporučuje.\n\nOtisk 43bytového znakového řetězce (vyjádřený v hexadecimálním zápisu):\n\nStačí malá změna vstupního řetězce, aby byl otisk úplně odlišný (např. změňme d na c):\n\nMD5 se dříve často používalo pro ukládání hesel. Přidáním soli k heslu se ztěžují útoky na získání hesla a účinnost slovníkových útoků s využitím předpočítaných tabulek ( rainbow table attack). Tento postup lze použít i pro jakékoli kryptografické hašovací funkce, které lze dopředu \"předpočítat\", jejich výsledný haš uložit, a pak rychleji vyhledat v databáze srovnávaním s hašem, na který se útočí.\n\ncodice_1\n\nPro jisté zvýšení bezpečnosti je možné kombinovat například heslo a uživatelské jméno, v takovém případě pokud dva uživatelé použijí totožné heslo, otisk (haš) jejich hesel bude zásadně odlišný, protože jejich uživatelská jména se určitě budou lišit. Další možností částečného zvýšení bezpečnosti je použití více hašovacích algoritmů najednou, například kombinace MD5 a SHA. Postup zajistí vyšší odolnost chráněné informace v případě, že bude při jedné z funkcí nalezena kolize. Například:\n\nMD5 se používá v celém softwarovém světě, aby poskytovala jistotu, že přenášený soubor dorazí beze změny. Například souborové servery často nabízejí předem spočítanou hodnotu MD5 (známé jako md5sum), kterou je uživatel schopný porovnat s opravdu staženými daty. Unixové operační systémy obsahují aplikace pro výpočet MD5 sumy v jejich distribučních balíčcích, zatímco uživatelé Windows jsou nuceni použít aplikace třetích stran.\n\nAvšak nyní, když je celkem jednoduché generovat MD5 kolize je možné vytvořit dva soubory se stejným otiskem, čehož lze využít v různých útocích. V některých případech také nelze věřit kontrolním součtům (například pokud je kontrolní součet získán přes stejný kanál, jako stahovaný soubor). V tomto případě MD5 nabízí pouze kontrolu chyb: MD5 bude rozpoznávat přerušené, nebo nedokončené stahování, které je pravděpodobnější během stahování velkých souborů.\n\nMD5 se také často používá pro ukládání hesel. MD5 a další hashovací funkce se často používají v oblasti elektronických objevů, aby poskytovaly jedinečný identifikátor pro každý dokument, který se mění během právního procesu objevování. Tato metoda může být použita, aby nahradila Bates stamp číselný systém, který se po desetiletí využívá při výměně papírových dokumentů.\n\n\n"}
{"id": "90208", "url": "https://cs.wikipedia.org/wiki?curid=90208", "title": "Když se z teplých krajů vrátí rozpálení invalidé", "text": "Když se z teplých krajů vrátí rozpálení invalidé\n\nKdyž se z teplých krajů vrátí rozpálení invalidé (\"Fierce Invalids Home from Hot Climates\", 2000, česky Argo 2004) je sedmý román, který napsal americký postmoderní spisovatel Tom Robbins. Jeho název je Robbinsovým překladem jednoho verše z básně Arthura Rimbauda \"Sezóna v pekle\".\n\nHlavním hrdinou románu je nonkonformní agent CIA Switters, který s oblibou čte \"Plačky nad Finneganem\" od Jamese Jouyce a vůbec nezapadá do vžité představy o tajném agentovi. Seznamujeme se s ním ve chvíli, kdy se vydává do Jižní Ameriky na důležitou misi, v jejímž rámci hodlá splnit přání své babičky – vypustit jejího postaršího papouška Námořníka (který s oblibou říká „Opčan-né fšech szemí, uvolnjete se.“) zpět do amazonské džungle. Tam se seznámí s britským antropologem R. Potney Smithem, který Switterse přesvědčí, aby spolu s ním navštívil místního šamana zvaného Konec Času (nebo možná také Konec Budoucnosti či ještě explicitněji Zítřek Je Dnešek, s důrazem na sloveso), muže s hlavou ve tvaru pyramidy. Smith při přesvědčování Switterse zmíní mnoho podrobností setkání s Koncem času, kterému byl před několika měsíci přítomen, ale z nějakého důvodu nezmíní, že na něj šaman po indiánském obřadu uvalil tabu, které mu pod hrozbou smrti zakazuje dotknout se penisu jiného muže. Switters na setkání s šamanem nakonec přistoupí a prožije noc v jejímž průběhu se může seznámit se šamanovou teorií, že úspěch civilizace pramení z dobrého soužití s přírodou (výsada indiánů) a smíchu (výsada bělochů), a jeho cílem naučit svůj kmen smát se. Později večer Switters sní misku drůbežího masa, o kterém se později dozvídá, že patřilo papouškovi Námořníkovi. Na samý konec obřadu dostane od šamana halucinogenní drogu, která mu má otevřít nové obzory, ale jejíž požití je vázána na tabu, které nad ním Konec Času vysloví a které tajnému agentovi zakazuje dotknout se nohama země. Switterse spícího na místě rituálu probudí Smith, a když mu Switters vypráví o tabu, jenž na něj bylo uvaleno, pochybují o vážnosti situace a rozhodnou se tabu prověřit. Zatímco Switters stále leží v hamaku, dotkne se Smith jeho penisu a padne k zemi mrtvý. Switter se vrací zpátky do USA, na invalidním vozíku, opouští CIA a nějakou dobu tráví v Seattlu.\n\nPo určitých nepříjemnostech, způsobených jeho víc než vřelým vztahem k nedospělé nevlastní sestře Suzy, se vydává do Sýrie ve službách bývalého agenta. Po dokončení mise se nevrací, ale ukryje se v pouštním klášteře odpadlického křesťanského řádu, který tvoří pouze ženy. Právě zde postupně odhaluje tajemství zjevení Panny Marie ve Fatimě, identitu Maskované krásky, která pózovala pro Matissovy obrazy, a hranice vlastního ega. Stává se oživujícím elementem kláštera, po kterém se pohybuje na chůdách, chrání jeptišky před vetřelci a (zpočátku marně) svádí jeptišku Domino, neteř Maskované krásky.\n"}
{"id": "90209", "url": "https://cs.wikipedia.org/wiki?curid=90209", "title": "Kolchoz", "text": "Kolchoz\n\nKolchoz () byla v SSSR forma kolektivního zemědělství, obdobná jako JZD v ČSSR. Druhou formou pak byly státní tzv. sovchozy.\n\nNázev pocházel ze zkratky výrazu (kollektivnoje chozjajstvo), neboli kolektivní hospodářství. Později se ujal pro kolektivní zemědělství.\n\nKolchozy byly vytvářeny násilně v 20. a 30. letech 20. století vládou SSSR vyvlastňováním půdy soukromých zemědělců. Lidé, kteří na kolchozu pracovali, se nazývali kolchozníci. Nebyli placeni, odměnou za práci jim bylo to, co vypěstovali v poměru s odpracovanou dobou. Kromě toho také mohli mít jeden akr vlastní půdy a pár zvířat. Přestože dnes je kolchoz považován evidentně za již překonanou formu organizace v zemědělství, mnoho lidí v dnešním Rusku na ně vzpomíná jako na doby dávných jistot.\n\n\n"}
{"id": "90213", "url": "https://cs.wikipedia.org/wiki?curid=90213", "title": "Charta Spojených národů", "text": "Charta Spojených národů\n\nCharta Spojených národů, zakládající statut Organizace spojených národů, byla přijata 26. června 1945 na mezinárodní \"Konferenci Spojených národů o mezinárodním uspořádání\" v San Francisku padesáti zakládajícími státy. K původním členům se později (po ustavení vlastní vlády) přidalo i Polsko, takže celkem je zakládajících států 51, včetně ČSR. Podmínkou pro vstup v platnost byla ratifikace Francie, Číny, SSSR, Velké Británie, USA a většiny ostatních signatárních států. Stalo se tak 24. října 1945. K Chartě je – jako její nedílná součást – připojen i \"Statut Mezinárodního soudního dvora\".\n\nCharta zavazuje všechny členy, navíc ale výslovně uvádí, že závazky podle Charty mají přednost před závazky z jiných mezinárodních smluv (čl. 103).\n\nCelkem 111 článků je rozděleno do 19 kapitol. Na začátku stojí preambule.\n\n\nCharta OSN může být podle článku 108 změněna souhlasem dvou třetin členů Valného shromáždění a ratifikací dvou třetin členských států, včetně pěti stálých členů Rady bezpečnosti. Charta byla dosud změněna třikrát.\n\n"}
{"id": "90214", "url": "https://cs.wikipedia.org/wiki?curid=90214", "title": "Ikebana", "text": "Ikebana\n\nIkebana (japonsky: 生け花, 活花 nebo いけばな, doslova „oživené květiny“) je japonské umění aranžování květin, také známé jako kadó (華道 nebo 花道) – „cesta/umění květin“.\n\nNa rozdíl od dekorativního aranžování květin v západních zemích se japonská ikebana snaží vytvořit harmonii lineární konstrukce, rytmu a barvy. Zatímco lidé na západě se snaží zvýrazňovat množství a barvy květin a soustředí svou pozornost hlavně na krásu květů, Japonci zdůrazňují lineární aspekty aranžování. Ikebana věnuje pozornost váze, stonkům, listům a větvím stejnou měrou jako květům. Celá struktura japonského aranžování květin je založena na liniích alegorizujících \"nebe\", \"zemi\" a \"lidstvo\". Ikebana tyto linie používá jako tři rozměry.\n\nJedním z prvních pedagogů ikebany byl Senkó Ikenobó, zakladatel jedné z významných škol ikebany. Mělké misky nejdříve používal Unšin Ohara, jeden ze zakladatelů stylu moribana. Ve dvacátém století byly vedeny rozepře, zda je ikebana umění, řemeslo nebo pouhá hra. \n\nDva z nejslavnějších japonských šógunů, Hidejoši a Jošimasa, nacházeli přínos v ikebaně pro zklidnění své mysli. Mary Averill uvádí, že je proto ikebana považována za „\"cenný trénink i pro mužský mozek\"“. \n\nVzhledem k tomu, že aranžování květin převzali Japonci z Číny spolu s buddhismem, bylo zpočátku přirozeně naplněno čínskou buddhistickou filozofií. Buddhistická touha uchovat život tak leží u kořene celé ikebany a vytvořila většinu pravidel uspořádání květin, výběr a tvary květinové vázy. \n\nJe uvažováno, že čínské kytice měly původně jistý vliv na založení ikebany. M. Averill popisuje:\"\"Odporné pohřební kytice uspořádané jako masy skvělých květin na krátkých stoncích, hrubě a pevně svázané dohromady, vypadají jako původní kytice v Japonsku, které tak byly uspořádány několik generací. Číňané nárokují původ ikebany pro svoji zemi a prohlašují ikebanu za svůj vynikající způsob aranžování květin.\"\"\n\nAle přitom podle autorky není zřejmé, zda původní tvar je skutečně původně čínský. Je stejně tak řecký jako čínský v hlavních rysech, takže je zde značná pochybnost, zda je uvedený způsob aranžování řecký nebo čínský.\n\nPrvní květinová výzdoba vytvořila systém známý jako Šin no hana (真の花), což znamená soustředné aranžování květin. Byl to první pokus reprezentovat přírodní krásu pomocí ikebany, napodobit přírodní scény.\n\nJošimasa (: (20. ledna 1435 - 27. ledna 1490), osmý šógun dynastie Ašikaga a velkorysý patron umění, byl největším propagátorem čajového obřadu čanoju (japonsky 茶の湯) a ikebany. Slavný malíř Sóami, pokrokový umělec a přítel Jošimasy, je tím, kdo zřejmě ovlivnil další vývoj japonského umění ikebana. Sóami (相阿弥, ? - 12. listopadu 1525) vytvořil koncept, kdy mají linie reprezentovat tři prvky - nebe, lidstvo, a zemi. Z tohoto konceptu vycházejí i moderní principy uspořádání ikebany používané v 21. století.\n\nAranžování ikebana je založeno na buddhistických tradicích. Myšlenka štěstí a neštěstí, dobré a zlé náhody, upravuje jak výběr materiálu tak formy uspořádání. Barvy některých květin jsou považovány za nešťastné. Červené květy, které jsou použity při pohřbech, jsou nežádoucí také proto, že se předpokládá, že červená barva představuje červené plameny ohně. Lichý počet květů je štěstí, ačkoliv některé čísla přinášejí smůlu, a jsou proto nežádoucí, a nikdy nejsou použity při aranžování květin. S lichými čísly se aranžmá vyhýbá symetrii a jednoduché rovnováze která se jen zřídka vyskytuje v přírodě, a která podle Japonců není nikdy atraktivní v umění jakéhokoliv druhu.\n\nJednotlivé prvky skupiny v aranžování květin se vyznačují jako klasifikace jako:\n\nNejdelší stonek je označován \"šin\" (真), symbolizuje nebe, jeho délka odpovídá přinejmenším délce nádoby, jeho sklon k ústřední ose je 15° a linie směřuje mírně dopředu. Druhá linie se nazývá \"soe\" (副), symbolizuje lidstvo. Je odkloněna od hlavní osy o 45° a má vzbuzovat dojem že vyrůstá stranou celku. Třetí linie symbolizující zemi se nazývá \"hikae\" (控え), v některých školách se používá synonymní termín \"tai\" (体). Aranžuje se opačným směrem než předchozí linie \"soe\" a od hlavní osy se odklání v úhlu 75°. Tyto tři hlavní linie jsou základem aranžmá a bývají doplněny dalšími prvky (\"džúši\").\n\nSchematické označení linií v nákresech ikebanistů bývá následující - šin je označen kolečkem, soe čtverečkem a hikae trojúhelníkem. Ostatní prvky jsou označeny velkým T.\n\nMyšlenka použití rozlišení pohlaví u neživých objektů prostupuje do značné míry aranžování květin, stejně jako japonskou zahradní architekturu. Pochopení vázy, jako něčeho významnějšího než pouhé nádobu na květy, je čistě japonská tradice. Vidí ji jako povrch země, ze které vytékají prameny. To pomáhá při aranžování ikebany k vytvoření představy rostlin v přirozených podmínkách, jak je to jen možné s ohledem na dané podmínky.\nVáza je podle představy vždy rozdělena a vztahují se na ni body kompasu. Tyto body přesně určují jak se ve váze květy umisťují během ročních období. Například, v březnu, když převládá silný vítr, neobvyklé křivky větví ukazují vliv silného větru. V létě se radují Japonci z nízkých, širokých nádob, kde převládá voda a vytváří chladnější a více osvěžující prostředí než vzpřímené vázy.\n\nNeexistuje žádná příležitost, která by nemohla být vyjádřena způsobem, jakým květy jsou v kompozici uspořádány. Ačkoliv by se to mohlo zdát divné, náš odchod z domova může být oznámen neobvyklým uspořádáním květů. Více než stovky obyčejných událostí mohou být oznámeny pomocí půvabných květinových kompozic. To, že mnoho japonských básníků opěvuje vrby, srovnání jejich velmi dlouhých větví s dlouhým životem, šťastným manželstvím, atd, je často využito u mnoha oslav a jsou velice oblíbené pro kompozice připravené na rozloučenou. Délka větve zajišťuje bezpečný návrat z nejdelší cesty, a to zejména v případě, že jedna větev tvoří kompletní kruh.\n\nU topeniště (hibači - 火鉢) v domě jsou při aranžování ikebany v Japonsku použity bílé květy, protože symbolizují vodu k uhašení požáru. Oheň vzbuzuje vždy strach, a to pro hořlavost konstrukcí mnoha domů, ale také hořlavost střech. Červené květiny symbolizují oheň, takže je třeba se jich vyvarovat.\n\nLze vytvořit vhodná aranžmá pro všechny šťastné příležitosti, stejně jako pro ty smutné. Na oslavu dědictví může být použito všech druhů stálezelených rostlin a zářivě barevných chryzantém, avšak žádné květiny, které dlouho nevadnou, aby takto nebyla vyjádřena chybná myšlenka, že „\"bohatství a majetek s vámi může zůstat navždy.\"“\n\nPro smuteční vazbu by měly být použity bílé květy, s několika suchými listy a větvemi, uspořádané tak, aby se vyjádřila pocit pokoje a zklidnění. Všechny zasílané květinové dary musí být jako poupata, aby osoba, které jsou odeslány, mohla mít to potěšení vidět je otevírat - přímo v kontrastu k zásadě euroatlantické kultury, kdy všechny květy musí být dokonale zcela rozvity nebo rozvíjející se před odesláním z květinářství.\n\nJaponci popisují přeměnu květu na ovoce jako stěhování duše rostliny z květů na listy a z listů do ovoce, podle čtyř ročních období. Na jaře je duše rostliny v květech, v létě je v listech, a na podzim vchází do ovoce, zatímco v zimě je rozšířena ve větvích.\nNa jaře, mají být aranžmá květin volně upravené a rozprostřené. Některé větve mají být mírně ohnuty směrem k přední straně a další směrem dozadu. Linie nebe zůstává vždy ve svislé poloze, ale větve představující lidstvo a zemi jsou v některých bodech směřující vpřed a v jiných vzad.\nJe nezbytné ponechat úsek mizu-giwa (水際) volný, místo kde jsou všechny stonky zdánlivě spojeny. Výhony se objevují nad tímto úsekem jako krátké letorosty, asi 7 cm dlouhé. Krátkost této části v kompozici odráží délku života rostlin v tomto ročním období. Množství vody ve váze je regulováno také v závislosti na ročním období. Na jaře, když jsou toky řek plné k prasknutí, jsou vázy naplněné až po okraj. Japonci používají vosk na okraji vázy, takže voda může vypadat, že přetéká přes okraj, jako by nádoba byla naplněna vodou k prasknutí, ale ve skutečnosti nemůže vytékat.\n\nV létě je vhdoné používat mladé zelené listy ve velkém množství. Listy musí být zastřiženy v blízkosti vody tak, aby vynikl chladivý efekt při pohledu na vodu. Mizu-giwa má být kratší než v kterémkoli jiném ročním období, asi čtyři centimetry vysoká. Kompozice má být velmi plné a široké. Má být použito tolik různých ohybů větví jak je jen možné. Mělké vázy, s širokou vodní plochou, se obvykle nejvíce používají v tomto období.\n\nNa podzim jsou používány zlaté nebo žluté listy v kompozici, které ukazují čas sklizně. Kompozice mají být méně plné, s použitím méně bohatě větvených linií. Mizu-giwa má být vyšší, asi devět centimetrů, v tuto dobu listy začínají padat ze stromů a člověk vidí více kmenů a větví. \n\nJaponci věří, že vtomto období panuje nálada vyjadřující klid a mír. To se odráží v tvorbě jednodušších kompozic než je tomu na jaře nebo v létě, a je kladen větší důraz na krásu linie než listy nebo květy.\n\nV zimním období je aranžmá provedeno pouze s několika křivkami. Květenství a plodenství nebo větve mají být vice ploché. Linie symbolizující lidstvo a zemi nemají být směřovány k přední straně, ale spíše mírně dozadu.\n\nKaždá linie musí být jednoznačná a zřetelná jako větve stromu v zimě. Všechny rostliny mají řidší růst v tomto období. Kmen bezlistého stromu je vidět do větší výšky, takže mizu-giwa (水際) je vyšší v zimě v kterémkoliv jiném ročním období. V zimě by měla mít výšku jedenáct centimetrů.\n\nPro upevnění materiálu v kompozici se používají různé materiály s ohledem na zásady úpravy podle jednotlivých stylů. V aranžování ve stylu moribana je obvyklý kenzan kovový ježek do kterého se vpichují rostliny. V aranžování rikka byly používány také slaměné podložky. Na konci 20. a počátku 21. století je často používán k aranžování květin ve stylu ikebana florex (oasis). Ten aranžování ikebany často velmi zjednodušuje. Dlouhá staletí býval používán pro aranžování systém opor, kolíků, které jsou nazývány kubari. \n\nVýběr správných materiálů pro ikebanu je otázkou kterou nelze řešit pouhým vyjmenováním druhů a popisem tvarů, protože jde o hlavní estetický výrazový prostředek odrážející individuální záměr autora. Proto se správný výběr lze naučit až s praxí, vnímáním linií a rozvíjením prostorové a barevné představivosti. Materiály odkazují na tři principy, obvykle označené „nebe, lidstvo, a země“. Často je použito velmi málo tvarování nebo prořezávání.\n\nJaponské umění přichází do Evropy v několika vlnách a vždy více než Japonsko vyjadřuje spíše v té době převládající evropský styl a přístup k životu. Japonské umění v Evropě je tak nahlíženo skrze uznávané evropské hodnoty. Na konci 19. století je to obdiv k bonsajím a gejšám, sakurám, ukijo-e (浮世絵) pod vlivem malebné a zdobné secesní krásy. V polovině 20. století přichází japonská kultura na vlně obdivu k vzestupu japonské ekonomiky a Evropané stojí v úžasu před kaligrafií (japonsky 書道 [šodó]), architekturou japonského interiéru, tušovou malbou a ikebanou, které považují za omezenou společenskou zábavu, japonské koníčky (hobby). Lze tak nahlížet na ikebanu v souvislosti na její tvorbu, význam a použití v Japonsku nebo v kontextu Japonska a Evropy a na ikebanu, která je v Evropě Evropany přizpůsobena pro evropské poměry.\n\nEvropané se často domnívají, že ikebana je každodenní součástí všedního života Japonců. Ikebana ale nikdy nebyla v žádném období široce rozšířena mezi všemi vrstvami kastovního systému. Původně byla součástí buddhistických rituálů šlechty u dvora (styl rikka, 15.století), měšťany (styl seika (生花) 18.-19. století) a později se ikebana rozšířila mezi buržoazií (styl moribana a džijúka, počátek 20. století).\n\nIkebanou se v Japonsku aktivně zabývají čtyři skupiny obyvatel:\n\nUčitelé ikebany jsou především muži, naproti tomu většinu ostatních skupin tvoří ženy. Například v milionové skupině Sógecukai, mezi učiteli i žáky jsou celkem 2% mužů. Tato tendence se dlouhodobě nemění. Skupina nepraktikujících absolventů studia ikebany je nejrozsáhlejší co do počtu osob. Studenty ikebany jsou příslušnice japonské maloburžoazie, což je spojováno s náklady spojenými s touto tvorbou a především estetikou interiéru, který má už smysl nějak zdobit. Zájemkyně o ikebanu rekrutují mezi ženami v movitějších kastách japonské společnosti. Podle záznamů v roce 1965 v Tokiu polovinu studentů ikebany tvořily mladé (ještě neprovdané) úřednice a zaměstnankyně nevýrobních odvětví. Ikebana je v Japonsku vnímána jako součást kultury, historie, hluboce zakořeněných tradic.\nV Evropě je naopak ikebana vnímána jako pokrokový, moderní a progresivní směr. Natolik progresivní, že někdy neochotně přijímán. Ikebana přesto představuje umění zahrnující především množství feudálních tradic a historických náboženských idejí.\n\nV roce 2014 v Japonsku působí asi 3 200 různých škol aranžování ikebany. Školy preferují vlastní pravidla, vlastní délky (výšky) linií , a kombinace. \n\n„\"In\"“ (také „\"jing\"“ 陰) a „\"Jó\"“ (také „\"jang\"“陽) jsou názvy dvou typů aranžmá. V obou musí být dodržovány pravidla ikebany. Rozdělení je dáno směřováním linie symbolizující zemi z pohledu pozorovatele.\n\nKromě tohoto základního směrově určeného uspořádání linií se liší mužský a ženský typ aranžmá i dalšími odlišnostmi v textuře a dalších charakteristikách úpravy. Tento úhel pohledu je však dán japonskou tradicí, úhlem pohledu Japonců. Mimo Japonsko, je mnoho významů a symbolů spojeni s typy pohlaví. Bude však lhostejné, který typ aranžér připraví, důležité je posouzení toho jak jsou aranžmá připraveny.\nUměním aranžování květin se zabývají skupiny aranžérů, sdružené v jednotlivých „\"školách\"“. Tyto školy nejsou svou podstatou pouze místa sloužící k výuce, ale především k pěstování a rozvíjení kultury aranžování květin, která byla v počátku součástí buddhistického učení a obřadů. Tyto školy se mírně liší pojetím a především pojmenováním některých forem, principů a prvků.\n\nPrvní školu aranžování květin která později rozvinula styl ikebany založil Ono no Imoko (小野 妹子). V letech 607-608 n.l. studoval u císařekého dvora v Číně buddhismus. Po návratu do Japonska a odchodu do důchodu vytvářel aranžmá ve stylu ikebana v buddhistickém klášteře Rokkakudo v Japonsku u města Kjóto. Školu aranžování květin Ono no Imoko nazval \"Ikenobó\" (池坊流) Podle jiných zdrojů tak nazýval (池坊) sám sebe..\n\nSamotný vznik prvního skutečného stylu ikebany - tatebana je však datován přibližně do třináctého či čtrnáctého století s tím že Ono no Imoko přivezl z Číny do Japonska čínskou buddhistickou tradici umění aranžování květin (kuge). Ze způsobu aranžování květin který prováděl Ono no Imoko se ikebana teprve později vyvinula. Tvrzení že „\"Ono no Imoko založil ikebanu\"“ je tak pouze zkratkou.\n\nPozději vznikají školy Ohara (小原流), Sógecu (草月流), Kózan (広山流), Korjú šóókai (古流松應会), Rjúsei-ha (龍生派), Kokusai (国際 - \"mezinárodní\"). Jednotlivé školy se specializují na některé typy ikebany.\n\nNejstarší styl ikebany se nazýval tatebana (立て花), což znamená vztyčené květiny. Novější je styl rikka (立花) který se udržel do moderní doby. Styl používaná k výzdobě při čajovém obřadu je nazýván čabana (茶花). Nageire (投げ入れ) je styl netvarovaného designu (bez struktury), který vedl k založení seika nebo šóka (生花) stylu. Seika nebo šóka styl je jednostranná slavnostní úprava květin v asymetrické kompozici tvořící tvar se třemi vrcholy. Květiny jsou umístěny v tokonomě (床間). Při tomto stylu je respektováno pravidlo umisťovat v interiéru pouze jedno aranžmá ikebana.\n\nV mnoha publikacích se názvy stylů a charakteristických prvků ikebany rozcházejí, protože umění bylo předáváno z generace na generaci ústním podáním v jednotlivých školách, kde si mistři osvojili nějaký směr aranžování který nějak vyjádřili a poté pojmenovali vlastním názvem. Obecně jsou rozeznávány především dva typy ikebany - moribana (盛り花) a nageire (投げ入れ). Racionální způsob analýzy ikebany však není dost dobře možný.\n\nU ikebany se rozeznávají čtyři typy úpravy: vertikální, horizontální, nakloněný a skloněný. Také jsou rozeznávány pravá a levá varianta (běžná a opačná).\n\nTatebana (立て花) je označení pro styl který je označován jako historicky nejstarší styl ikebany, styl který vznikl během období Muromači. Jiné zdroje označují jako nejstarší styl ikebany \"Kuge\" a další dokonce styly \"Joriširo\" (依り代) a \"Kuge\" (供花, častěji/moderněji čtené [kuka], v buddhistické terminologii též 仏花 ([bukka] nebo [bucubana])). Ty jsou ovšem uvedeny jako způsoby aranžování z nichž ikebana pochází, nikoliv jako styly ikebany. Kuge je označení pro buddhistickou úpravu květin pro oltáře, používanou v Číně a na místech kde se z Číny buddhismus šířil. Právě v Číně tyto úpravy květin na oltáře (kuge) Ono no Imoko (小野 妹子), zakladatel ikebany zřejmě viděl a snažil se pak v Japonsku v buddhistickém klášteru napodobit. Z těchto úprav pak vzniká tatebana.\n\nAranžmá tatebana bylo provedeno do vázy z úzkým hrdlem. Masivní aranžmá tvořila větev z borovice ve střední části byly menší květy výrazné listy nebo plody a v dolní části větší květy nebo jiný materiál. Materiál v aranžmá působil podstatně více přírodně a linie byly méně zřejmé. Celkově byla osa aranžmá spíše vertikální.\nZe stylu tatebana se vyvinul později styl rikka.\n\nStyl rikka (立花) se vyvinul z tatebana (立て花) a aranžování květin pro buddhistické obřady, které byly prováděny v 15. století. Až kolem roku 1700 se vydělilo sedm hlavních linií a zhruba od roku 1800 se skládá z devíti hlavních směrů, z nichž každý podporuje jiné vedlejší linie. Byla vytvořena důležitá pravidla, které se týkají charakteru linií, jejich délky a kombinace materiálů, použití kenzanu nebo Komiwara (svazky slámy), atd. Nejnovější podoba stylu je rikka šimpútai (představena v roce 1999).\n\nČabana (茶花 hepburnův přepis: chabana) je jemně uspořádané aranžmá určené pro čajový obřad, kterého se mají účastnit hosté. Čabana má dvě linie, jedna zobrazuje hosta, druhá hostitele. Má jednoduché a přirozené uspořádání, je obvykle aranžováno z větve a kvetoucího rostlinného materiálu, ale může být naaranžováno z jednoho materiálu. V ideálním případě by měla být v barvě kimona hostů, což je důvod, proč musí být hostitel informován předem.\n\nStyl šóka, nazývaný také \"seika\" (生花), \"shōka\" (hepburnův přepis), \"seikwa\" (historický, obsoletní přepis slova \"seika\"), \"ikebono\". Je zjednodušenou formou stylu \"rikka\" a také jednou z nejtradičnějších forem ikebany. Skládá se ze tří hlavních směrů \"šin\" (真), \"soe\" (副え) a \"tai\" (体) jako hlavních linií, vycházejících obvykle z jednoho základu. Všechny linie musí být připojeny přímo za sebou v kenzanu nebo pomocí kubari (upevnění kousky větví, klacíky, 配り). Rozlišuje se mezi klasickým a moderním šóka. Klasický styl šóka pracuje s několika málo výjimkami, pouze s jedním nejvýše dvěma materiály. Materiál musí původně pocházet z Japonska, jsou povoleny jen klasické nádoby a upevnění květin musí být provedeno starou technologií. Moderní šóka povoluje tři materiály, jakéhokoliv původu, každou vhodnou nádobu a kenzan jako spojovací techniku. Autorem stylu je škola Ikenobó (池坊流).\n\nAranžmá ve stylu šóka působí vzpřímeně. Tři osy jsou velikostně odlišeny vždy o rozdíl jedné třetiny. Linie jsou málo odkloněny od svislice. Druhá hlavní větev je o 15° odkloněna odpředu od svislice. Pro linii šin se používá větev, soe musí být větvička dřeviny anebo květina s pevným stonkem, na hikae se používají květy. Téměř se nepoužívá doplňkový materiál. Z květů jsou vhodné chryzantémy růže, kosatce, tulipány, narcisy, kamélie.\n\nTři hlavní linie (šin, soe a tai) jsou doplněny dalšími významově druhořadými prvky aširae (あしらえ/配え) nebo aširai (あしらい/配い). Vyjadřuje krásu přírody, přičemž květy i listy jsou stejně důležité. Prvky jsou často upevněny v kenzanu. Linie „šin“ u šóka šófútai vede středem aranžmá a rozděluje celek na dvě části - „soe“ (také „jo“) a „tai“. Soe je část, která byla při růstu rostliny osvětlena sluncem, tai byla naopak odvrácená.\n\nStyl šóka šimpútai předvedl v roce 1977 ředitel školy Ikenobó, Sen'ei Ikenobó (池坊 専永). Styl je moderní, volnou parafrází stylu šóka, je uspořádán velmi úsporně a ze tří materiálů. I zde jsou linie přímo za sebou, ale většina pravidel šóka je zmírněna ve prospěch subjektivní harmonie. Například dřevitý materiál stojí před bylinným materiálem, pokud je celkový dojem harmonický.) Hlavní směry jsou šu, jo a aširai (あしらい/配い). Šu a jo stojí v opozici, vzájemným působením vytvářejí podstatu a aširai slouží jako doplněk.\n\nNageire (japonsky 投げ入れ) je aranžmá ve váze, má tři hlavní linie - šin, soe a tai. Rostlinný materiál se spojuje kubari (kousky větví), ve váze linie mohou být i volně umístěny stonky ve vodě. Při stylu nageire stonek každé rostliny stojí zvlášť, aby vynikl přirozený charakter růstu. Větve a stonky se mohou křížit, ořezávají se listy, větvičky i květy, pokud to zlepší charakter kompozice. Styl nageire se hodí pro aranžování do štíhlých váz a aranžování větví.\n\nHeika (瓶花).\nStyl podobný nageire. Aranžuje se do vysokých váz. Je typické pro tento styl, že jedna z hlavních větví je svislá. U kaskádovitého stylu heika je větev šin umístěna šikmo dolů z vázy a druhá, soe, kolmo. Celé aranžmá je spíše širší.\n\nStyl moribana vychází z uspořádání školy Ohara. Moribana je nejjednodušší způsob aranžmá ikebany a používá se proto i pro výuku, jako první pokus o aranžmá ikebany. Je mnoho způsobů úprav aranžmá ve stylu moribana a každá škola používá osobité prvky.\n\nStyl Hana išó (花意匠) byl vytvořen školou (skupinou aranžérů s podobnými názory) Ohara (小原流), autorem koncepce je Nacuki Ohara (小原 夏樹). Hana išó respektuje základní pravidla ikebany a zdůrazňuje jednoduchost úpravy a s elegancí vyniká expresívností díla. Hana išó je svojí povahou považována za jednoduché aranžmá ve stylu ikebana. Způsob umožňuje projevy individuality autora pomocí charakteru materiálů. Některé formy Hana išó mohou být určeny pro pohled pouze z jedné strany, zatímco jiné mohou být upraveny pro pohledy z mnoha stran. Hana išó je obvykle dělena na dva typy - základní (jednoduchá) a pokročilá. U základní Hana išó je dále rozlišen styl vzpřímený (vertikální) a skloněný. Pokročilá Hana išó je dělena na lineární, paprskovitá a kruhovitá.\n\nDžijúka (自由花, jiné čtení též džijúbana) je styl zcela volných úprav na určité téma, může být použít libovolný rostlinný materiál, ale také výrazně upravený. Neživé dřevo a nekvetoucí, nerostlinný materiál může být použit také, a všechna druhy upevnění jsou povolena. Zvláštní význam pro styl džijúka má barva a tvar nádoby, což je třeba je třeba zohlednit v aranžmá. Mezi formální pravidla patří jen uspořádání barev, hmot a linií.\n\nStyl rikka šimpútai (立花新風体) předvedl v roce 1999 ředitel školy Ikebonó, Sen'ei Ikenobó (池坊 専永). Jedná se o moderní variantu stylu rikka, kdy lze použít různé poměry velikosti, kombinace materiálů a nádoby. I když může být aranžmá uspořádáno s použitím tradičního stylu rikka, jer volnější a stává se parafrází. K upevnění lze použít kenzan jako u rikka, materiál má přibližně stejnou výšku. U ostatních konstrukčních principů, jako je směr a délka vedení linií, druh rostlinného materiálu či barevné kombinace nejsou nijak specifikovány parametry. Rikka šimpútai by měl vždy působit dojmem čistoty a jedinečnosti.\n\nMezi další styly patří například zen'eika (前衛花), což je avantgardní forma ikebany.\n\n\nIkebana je způsob aranžování které ve svých principech používá a propaguje tradiční šovinistický pohled na svět. Vnímá jako jediný možný a správný způsob nadřazenost mužů nad ženami. Ženy (ženský symbol) jsou zobrazovány jako výrazně menší, výrazně slabší a zcela přirozeně níže postavené. Ženský prvek také bývá částečně skryt. Uvedený přístup odráží hluboce tradice japonské společnosti.\n\nNa daném faktu je zajímavé, že aranžování se věnují především ženy a tyto zásady akceptují, chápu jako přirozeně vhodné. Principy, vzory aranžování, určují skupiny vedené i v 21. století tradičně převážně muži.\n\nV ikebaně je používána řada zásad vyjadřující pověry ohledně numerologie nebo barvy materiálu. Mnohé takové zásady ovšem jednoduchým způsobem pomáhají vytvořit funkční, tedy esteticky vkusnou kompozici.\n\n"}
{"id": "90217", "url": "https://cs.wikipedia.org/wiki?curid=90217", "title": "Szklarska Poręba", "text": "Szklarska Poręba\n\nSzklarska Poręba (: \"Sklářská Poruba\", : \"Schreiberhau\") je rekreační, sportovní a turistické středisko, město na rozhraní Jizerských hor (Góry Izerskie) a Krkonoš (Karkonosze) v jihozápadním Polsku, v Dolnoslezském vojvodství, 6 km od bývalého hraničního přechodu do České republiky Jakuszyce/Harrachov. Železniční spojení s Českou republikou (Harrachovem) bylo obnoveno po rekonstrukci železniční tratě v srpnu roku 2010.\n\nVznik Szklarske Poręby se datuje k roku 1366, městská práva získala r. 1959.\n\nOd roku 1617 zde sklářský rod Preisslerů provozoval sklářskou huť. Ta se brzy stala nejlepší ve Slezsku. Roku 1702 přibyla další. Zanikly pro nedostatek dřeva kolem roku 1752.\n\nOd 19. století je vyhledávaným klimatickým místem s podmínkami srovnatelnými s Alpami ve výškách kolem 1200 m. Dělí se na osady Szklarska Poręba Dolna, Średnia a Górna, která je nejrozlehlejší. Sousedí s obcemi (gminy) Mirsk, Piechowice a Stara Kamienica a s Českou republikou. K roku 2008 zde žilo 6 995 obyvatel \n\nMěsto leží na 50° 50' s.š. a 15° 32' v.d. v nadmořské výšce od 440 do 886 m. Nachází se v údolí řeky Kamienna a jejích přítoků (Kamieńczyka a Szklarky). Na jihu se zvedají Krkonoše (Karkonosze) s dominujícím vrchem Szrenica (1362 m), k západu Jizerské hory (Góry Izerskie) s Vysokým Kamenem (Wysoki Kamień, 1058 m) a Černou horou (Czarna Kopa, 965 m). Od východu zasahující výběžky podhůří Krkonoš (Przedgórze Karkonosze) je oddělují od Jelenohorské kotliny (Kotlina jeleniogórska). Většinu katastru města (75,42 km) pokrývají lesy (80 %), orné půdy je asi 6 %, zastavěná plocha 12,01 %.\n\nPůvodní zaměstnání obyvatel bylo sklářství a dřevorubectví, od 19. století je hlavní turistika.\nSzklarska Poręba je největší a nejstarší rekreační klimatické středisko v Dolním Slezsku. Má vybudovanou dobrou infrastrukturu ubytovacích kapacit – hotelů, penzionátů a horských chat, je zde i několik sanatorií. Mohou pojmout zhruba 10 000 návštěvníků najednou. V létě tu lze podnikat pěší túry do okolních hor s různou náročností, v zimě se stává Szklarska Poręba střediskem zimních sportů. Poblíž města je vybudována řada lyžařských běžeckých tratí i sjezdovek. Jejich centrum se nalézá pod horou Szrenica.\nNa Szrenicu (1362 m) vede sedačkový výtah. Turisté mohou navštívit na svých procházkách blízké okolí\n\nMístní část Marysin byla založena českými protestanty, kteří sem uprchli před pronásledováním.\n\nV roce 1947 zde byla založena tzv. kominforma, společenství komunistických stran Evropy vedené Moskvou.\n\n"}
{"id": "90224", "url": "https://cs.wikipedia.org/wiki?curid=90224", "title": "Zdenka Deitchová", "text": "Zdenka Deitchová\n\nZdenka Deitchová (* 18. května 1928) je česká výtvarnice animovaného filmu.\n\nS animovaným filmem začala těsně po válce. Hned po revoluci byla seznámena s animovanou tvorbou na Barrandově, kde se také dozvěděla, že se otvírá studio animovaného filmu pod vedením Jiřího Trnky. Kromě animace studovala na Karlově univerzitě dějiny umění. Původně chtěla být kurátorkou a kritičkou umění. V roce 1948 komunisté katedru uzavřeli. V roce 1959 začala pracovat i pro cizí firmy. Podílela se na tvorbě zhruba tisíce animovaných filmů a seriálů.\n"}
{"id": "90225", "url": "https://cs.wikipedia.org/wiki?curid=90225", "title": "Šifra mistra Leonarda (film)", "text": "Šifra mistra Leonarda (film)\n\nŠifra mistra Leonarda (anglicky ) je film uvedený v květnu 2006. Jeho předlohou se stal stejnojmenný bestseller Dana Browna z roku 2003. Hlavní role ve filmu hrají Tom Hanks, Audrey Tautou, Ian McKellen, Alfred Molina, Jürgen Prochnow, Jean Reno a Paul Bettany.\n\nFilm začíná tím, že se Robert Langdon (Tom Hanks) dozvídá o vraždě správce uměleckých děl v Louvru. Ale co s tím má společného uznávaný harvardský profesor náboženské symbologie? Zdánlivě nevysvětlitelná šifra leží hned vedle mrtvého těla. Zapojuje se i Sophie Neveu (Audrey Tautou), odbornice na kódy a šifry a adoptivní vnučka zabitého. Společně se pouštějí do pátrání, pronásledováni policií i fanatickým zabijákem osobní prelatury Opus Dei. Ke svému ohromení najdou stopu, obsaženou v obraze Leonarda da Vinciho. Objevují náznaky dalších záhadných souvislostí s tajným řádem zvaným Převorství sionské, jehož členem byl kdysi i sám Leonardo da Vinci. Začíná honička Paříží a Londýnem, zatímco nepřátelé se snaží všechno překazit. Pradávné tajemství, jehož zveřejnění by znamenalo nabourání základních dogmat katolické církve, se odkrývá. Tímto tajemstvím je, že Ježíš byl ženatý a má dosud žijící potomky.\n\nDíky svým kontroverzním a fiktivním momentům se stal film i kniha terčem kritiky členů různých církví a náboženských organizací, ze strany historiků zazněla opakovaně upozornění na hrubé odchylky knihy od historické reality a byl kritizován fakt, že lidé v historii nevzdělaní považují knihu i film za historicky věrný, v čemž je Brown podporuje. Hlavní protesty vznesli křesťané a místy i muslimové. Zejména křesťané považují tvrzení filmu, že Ježíš měl děti a žil rodinný život s Marií Magdalskou, za rouhání. Zvlášť ostře odmítala tento film katolická církev, neboť ta byla navíc dotčena tím, jak je ve filmu popisována ona a její dílčí organizace, zejména Opus Dei a praktiky jejích členů.\n\nProtesty věřících se odehrávaly v celé řadě zemí, mimo jiné na řadě míst v USA, v Řecku, na Filipínách atd. V některých státech byl film stažen z kin (např. v Bělorusku, v indickém státě Nagaland či v Manile na Filipínách) nebo bylo omezeno či pozastaveno jeho promítání (např. Čína). Některé řetězce kin se rozhodly připojit k bojkotu filmu (např. největší řetězec na Faerských ostrovech Havnar Bio a největší řetězec na Filipínách SM Supermalls).\n\nČeský kardinál Miloslav Vlk dílo označil jako „duchovní terorismus proti svatým věcem a pošlapávání citů věřících“. Prohlásil: „Bohužel lidé ženoucí se v nudě všedního života za vzrušujícími senzacemi bez ohledu na pravdu polykají tyhle zdechliny pravdy.“, což je podle jeho slov postoj České biskupské konference i celé katolické církve.\n\nKatolická církev vydala k filmu speciální instruktážní DVD \"Da Vinciho kód - Mistrovský podvod\", které kriticky komentuje filmový příběh a má údajně pomoci církevním hodnostářům k vyjasnění názoru na román i film a pomoci jim ve vysvětlování filmu věřícím a médiím.\n\nFilm vydělal 217,5 milionů dolarů v Severní Americe a 540 milionů dolarů v ostatních oblastech, celkově tak vydělal 758,2 milionů dolarů po celém světě. Rozpočet filmu činil 125 milionů dolarů. Za první promítací víkend vydělal 77 milionů dolarů a stal se nejnavštěvovanějším snímkem týdne. Snímek je pátým nejvýdělečnějším filmem roku 2006.\n\nNa recenzní stránce Rotten Tomatoes získal z 220 započtených recenzí 25 procent s průměrným ratingem 4,8 bodů z deseti. Na Česko-Slovenské filmové databázi si snímek drží 68 procent.\n\nSkladatel Hans Zimmer získal za film nominace na Zlatý glóbus, Critics' Choice Award, cenu Grammy a Satellite Award. Snímek získal nominaci na People's Choice Award. Režisér Ron Howard získal nominaci na Zlatou malinu v kategorii nejhorší režisér. Kevin Ahern získal nominaci na Satellite Award v kategorii nejlepší vizuální efekty. Na cenu Satellite získali nominaci také tým zvukařů v kategorii nejlepší zvuk. Ian McKellen byl nominován na cenu Teen Choice Award v kategorii nejlepší filmový zloduch.\n\n"}
{"id": "90227", "url": "https://cs.wikipedia.org/wiki?curid=90227", "title": "Javier Echevarría", "text": "Javier Echevarría\n\nJavier Echevarría Rodriguez (14. června 1932, Madrid – 12. prosince 2016, Řím) byl prelát Opus Dei a titulární biskup cilibijský.\n\nObdržel doktoráty civilního a kanonického práva. Byl vysvěcen na kněze 7. června 1955. Echevarría pracoval blízko svatého Josemaríi jako jeho osobní sekretář od roku 1953 až do jeho smrti v roce 1975. Od roku 1966 řídil část Generální rady Opus Dei.\n\nV roce 1975, když se stal Álvaro del Portillo nástupcem svatého Josemaríi v čele Opus Dei, byl Echevarría jmenován generálním sekretářem, do pozice, kterou před ním zastával Álvaro del Portillo. V roce 1982, když bylo zřízeno Opus Dei jako osobní prelatura, se stal jeho generálním vikářem.\n\nBiskup Echevarría byl konzultantem Kongregace pro otázky svatořečení od roku 1981 a konzultantem Kongregace pro kněze od roku 1995.\n\nJeho volba a ustanovení za preláta Opus Dei Janem Pavlem II. proběhlo 20. dubna 1994. Papež ho vysvětil na biskupa 6. ledna 1995 v bazilice svatého Petra. Zemřel na svátek Panny Márie Guadelupské v nemocnici Campus Bio-Medico v Římě po hospitalizaci na plicní infekci.\n"}
{"id": "90231", "url": "https://cs.wikipedia.org/wiki?curid=90231", "title": "Malé Labe", "text": "Malé Labe\n\nMalé Labe je řeka v Krkonoších v okrese Trutnov. Je dlouhá 24,1 km. Plocha povodí měří 73,1 km².\n\nPramení jako \"Klínový potok\" na jihozápadním úbočí Zadní Planiny asi 12 km jihovýchodně od pramenů Labe v nadmořské výšce okolo 1310 m. Teče rovnoběžně s Labem, protéká Dolním Dvorem, Horním, Prostředním a Dolním Lánovem a po dalších zhruba 15 km ústí zleva do Labe mezi obcí Prosečné a městem Hostinné.\n\n\nHlásný profil:\n"}
{"id": "90235", "url": "https://cs.wikipedia.org/wiki?curid=90235", "title": "Seznam měst v Rakousku", "text": "Seznam měst v Rakousku\n\nToto je seznam měst v Rakousku dle počtu obyvatel a abecedy.\n\nNásledující seznamy obsahují všechny obce v Rakousku s nejméně 10 000 obyvateli (také města v geografickém slova smyslu, které nemusejí mít nutně oficiální status města). Udané počty obyvatel odrážejí výsledky sčítání lidu z 15. května 1991 a 2001 a Statistik Austria z 1. ledna 2007. Počty obyvatel se týkají nynějších městských oblastí. Z části neobsahuje předměstí, třeba u Kremže, z části ale obsahuje i sousedící oblasti, jako u Wolfsbergu. Kromě toho je uvedena i spolková země, ve které se obec nachází. Seznam je řazen podle počtu obyvatel sestupně.\n\nNejvětší obydlená oblast Rakouska je s odstupem aglomerace Vídeň s počtem obyvatel 2 067 651 (stav k roku 2005). Koncentruje v sobě celou čtvrtinu obyvatel země.\n\nPoznámka: tabulka bude přepracována podle šablony, dle aktuálních počtů obyvatel. Neměňte prosím jednotlivé počty obyvatel, protože by pak nesouhlasilo pořadí, založené na jednotném základu.\n\n\"Stav k roku 2007.\"\n\nSeznam obsahuje všechny obce v Rakousku s městským statusem v abecedním pořadí. Počty obyvatel se vztahují k roku 2001.\n\n\n"}
{"id": "90236", "url": "https://cs.wikipedia.org/wiki?curid=90236", "title": "Češi", "text": "Češi\n\nČeši (archaicky \"Čechové\") jsou západoslovanské etnikum a národ, žijící převážně na území Česka. Významnější české menšiny žijí v Německu, na Slovensku a v Rakousku, častěji se vyskytují i ve Francii, Itálii, Spojeném království, USA, Švýcarsku, Chorvatsku a na Ukrajině (Volyň). Češi jsou potomky slovanských kmenů, které v 6. století pronikly do střední Evropy a smísily se zde s dosavadním převážně kelto-germánským obyvatelstvem. Mluví češtinou, která je blízce příbuzná se slovenštinou a lužickou srbštinou. \n\nTeorie spojuje jméno Čech s kořenem čel-, kde je e původní. Tento kořen je v českých slovech čeleď, člověk (rus. čelovek). Je tu předpokládaný kořen kel/kol-: srov. pokolení, koleno. Původní význam tohoto kořene je ‚rod‘. Ve slovanských jazycích je dost dokladů (člověk, čeleď, člen, pokolení) pro předpoklad, že jméno utvořené z kořene čel- hypokoristickou příponou -chь mělo význam ‚člen rodu, našinec‘; tím by se dal také vysvětlit hypokoristický, „mazlivý“ tvar na -ch. Možné jsou ale výklady od slovesa \"*čechati\", \"*česati\", které mohlo znamenat „česat“, „drhnout“ i „bít“, takže \"čech\" mohl být „bojovník“. Nejasné je spojení se slovinským \"čěh\" ve významu „pastevec, chlapec“.\n\nMužský příslušník českého národa se nazývá \"Čech\", mužští příslušníci českého národa jsou \"Češi\", zastarale \"Čechové\". Ženská příslušnice českého národa je \"Češka\", ženské příslušnice českého národa jsou \"Češky\", zastarale \"Čechyně\".\n\nCizojazyčné názvy jako \"Bohemia\", \"Boemia\" či \"Böhmen\" jsou odvozeny od latinského \"Boiohaemum\" (Tacitus) – název vznikl složením slov Boia (Bójové) a protogermánského slova \"*haimaz\" ve smyslu „vlast, domov“ (srv. dnešní německé \"Heimat\" a anglické \"home\"). Název tedy doslovně znamená „vlast Bójů“. Od tohoto názvu je odvozen i pojem „bohémství“ označující neuspořádaný život. Slovo „bohém“ se začalo používat ve Francii v 19. století, kdy se mladí umělci začali masově stěhovat do sousedství migrujících Cikánů, o kterých se v tehdejší Francii tvrdilo, že přišli z \"Bohemie\", tedy z Čech.\n\nV některých zemích (Srbsko, Rumunsko) byli Češi zváni jako Pémové či Pémci. Toto označení bylo odvozeno od německého \"Böhmen\" [bémen].\n\nPodle mytologického líčení přivedl Čechy z dávné pravlasti Praotec Čech. V čele svého kmene, aby vyhledal zemi zaslíbenou, putuje přes řeky, hory a louky, až dorazí do krajiny nástrojem nedotčené, dojde k hoře Říp uprostřed roviny, vyleze na vrchol a zaplesá: „To je ona, země zaslíbená, mlékem a strdím oplývající!“ Což je charakteristika Země zaslíbené převzatá ze Starého zákona, kterou Bůh slíbil Mojžíšovi na hoře Sinaj. Praotec oznámí svému kmeni, že došel svého cíle a dál už se trmácet nemusí, načež vznese případnou otázku o tom, jakže by se ona nově objevená země měla jmenovat. Dlouhou cestou znavený lid se zaraduje a v nadšení, že je konec útrapám, zvolá: „Tvým jménem, tvým jménem ať se země jmenuje.“ A od té doby se Čechám říká Čechy. To je ovšem krajně nepravděpodobné. Čechovi potomci, rod, čeleď by se nazývali jménem utvořeným patronymickou příponou -ici, tedy Češici, resp. Čechovici.\n\nSlovanské obyvatelstvo přišlo na území Čech a pak Moravy v průběhu 6. století z východu, během stěhování národů. Z prvních staletích není doloženo jejich formování v národy nebo trvalé státní útvary, lze však předpokládat vzájemné působení mezi slovanskými kmeny i vymezování se vůči jiným etnikům, jak je to doloženo v případě Sámovy říše. Jazyková příbuznost později doložená u sousedícího obyvatelstva zařadila obyvatelstvo Čech a Moravy do skupiny Západních Slovanů, nazývaných tak podle oblasti, na které se usadili.\n\nO charakteru slovanského osídlení a formování českého národa před vznikem českého státu (6.–9. století) nevíme vzhledem k nedostatku historických pramenů téměř nic jistého a historici jsou nuceni pracovat s hypotézami na základě nepřímých dokladů a analogií. Jednou z hlavních sporných otázek jsou české kmeny, zda v tomto období tvořilo obyvatelstvo jednu velkou skupinu (teorie jediného kmene) nebo několik skupin (kmenová teorie).\n\nV 19. století přišli historikové (V. V. Tomek) s teorií, že skupiny obyvatel jmenované Kosmovou kronikou jako byli Děčané, Doudlebi, Charváti, Chebané, Litoměřici, Lučané, Zličané, byly jednotlivé kmeny, které teprve v 10. století sjednotili Přemyslovci v jeden celek. Naproti tomu novější teorie reprezentovaná nejvýrazněji Dušanem Třeštíkem předpokládají již od příchodu Slovanů jeden český kmen, v rámci kterého vznikla malá knížectví, která dala název domnělým kmenům. Tomu odpovídá, že Češi v zahraničí vystupovali jako jeden celek, například při křtu blíže neznámých 14 českých knížat v Řezně v roce 845. Na pevnější sjednocení českého etnika však mělo budování přemyslovského státu od 10. století rozhodující vliv. Jak uvádí D. Třeštík „ Jméno Čechů se objevuje poprvé v \"I. staroslověnské legendě\", tedy v 10. století.“ Do té doby bylo obyvatelstvo české kotliny známo pouze pod názvy „Bohmemani“ či „Beuwinitha“ – tedy Winidové (Slované) usídlení na území, které dříve obýval keltský kmen Bójů.\n\nPo připojení Moravy k přemyslovskému státu v první polovině 11. století se začal formovat středověký český „národ“ zahrnující i moravské obyvatelstvo (sjednocené už v první polovině 9. století ve Velkomoravské říši) a slezské Holasice. Od 13. století započala německá kolonizace českých zemí, jejímž důsledkem bylo takřka celé pohraničí německojazyčné a několik jazykových ostrovů (Jihlavsko, Svitavsko, Praha, Brno, Vyškovsko a mnohá větší města) vzniklo i uprostřed českojazyčné oblasti.\n\nHabsburkové se snažili svou moc v zemích Koruny české upevnit prostřednictvím podpory římskokatolické církve na úkor šlechty. V roce 1618 došlo k povstání českých stavů proti Habsburské vládě, které bylo poraženo v bitvě na Bílé hoře roku 1620. Následující pobělohorské období bylo pozdějšími vlasteneckými autory nazváno „dobou temna“. V důsledku třicetileté války a vyhnání protestantů ze země ztratily české země jednu třetinu obyvatel. Také katolické církvi neloajální česká šlechta byla nahrazena cizinci. Habsburkové následně prosazovali politiku důsledné rekatolizace, která vedla k obnovení pozic katolicismu a upevnění jejich vlády. V 18. století začal císař Josef II. prosazovat politiku germanizace, která vedla k ustanovení němčiny jako oficiálního jazyka Rakouské říše a vytlačování češtiny jako mluveného jazyka. O návrat mluvené češtiny mezi široké masy obyvatel se v průběhu národního obrození snažila skupina „národních buditelů“. Proces národního obrození dospěl až k politickým požadavkům vůči Habsburské monarchii, které se týkaly jazykových a občanských práv. Tyto požadavky byly splněny pouze částečně, což vedlo k sílící nespokojenosti obyvatel. Tato nespokojenost byla navíc zesílena důsledky první světové války.\n\nV roce 1918 bylo vyhlášeno nezávislé Československo, v němž Češi spolu se Slováky (kterých ovšem bylo o mnoho méně než Němců) tvořili majoritu. Za první republiky došlo k největší emigrační vlně ve dvacátém století, důvodem byla dlouhotrvající ekonomická krize, bída a beznaděj velké části obyvatelstva. Po podepsání Mnichovské dohody v roce 1938 byly Sudety osídlené převážně německy mluvícím obyvatelstvem připojeny k nacistickému Německu po obsazení zbytku území Čech a Moravy byl vyhlášen protektorát. Slováci z obavy před obsazením raději vyhlásili nezávislost. Po skončení druhé světové války bylo Československo obnoveno. Následoval poválečný odsun Němců z Československa, který ukončil staleté soužití Čechů a Němců v Českých zemích. Desetitisíce Čechů bylo v poválečných letech repatriováno z Polska (Zelów aj.), ukrajinské Volyně a rumunského Banátu. Po Invazi vojsk Varšavské smlouvy v roce 1968 došlo k vlně emigrace z Československa, během níž mnoho vysoce kvalifikovaných lidí odešlo především z ekonomických důvodů za Železnou oponu.\n\nČeši hovoří češtinou, západoslovanským jazykem, který má celosvětově 12 milionů mluvčích. Jde o flektivní jazyk, vyznačující se komplikovaným systémem skloňování a časování. K písemným záznamům používá latinku, obohacenou o znaky s diakritikou. Pro výslovnost je charakteristický pevný přízvuk, opozice délky samohlásek a specifická souhláska /ř. Čeština je oficiálním jazykem České republiky a Evropské unie, také je vzájemně srozumitelná se Slovenštinou a Lužickou srbštinou.\n\nPodle moderních genetických výzkumů jsou Češi potomci Slovanů, Germánů a Keltů, kteří v průběhu tisíciletí obývali území dnešního Česka. Geneticky je obyvatelstvo Česka v porovnání s některými jinými zeměmi velmi pestré a zahrnuje kromě 35 procent slovanské populace také třetinu populace s germánsko-keltským původem, 10 procent populace s nordickým (skandinávským) původem a další mají původ například židovský, jihoevropský nebo i sibiřský. Podle jiného výzkumu je etnogeneze Čechů dotčena slovanským původem z 51 procent a zbytek je tvořen románským, germánským, židovským, ugrofinským nebo jihokavkazským původem.\n\nČeši mají vysokou frekvenci výskytu haploskupiny R1a – 34,2 %. Vysoký výskyt této haploskupiny existuje mezi slovansky mluvícími národy ve střední a také ve východní Evropě. Podle studií má pak 22 % až 35,6 % českých mužů západoevropskou Y-DNA haploskupinu R1b, která je mezi Slovany vzácná. Dle studií má 11 % až 13 % Čechů nordickou haploskupinu I1.\n\nU Čechů byla také zjištěna vysoká frekvence mutace G551D genu CFTR, způsobující cystickou fibrózu. Podobně vysoké frekvence byly zjištěny v Rakousku a v keltských oblastech ve Walesu, Skotsku, Cornwallu, Irsku a Bretani.\n\nK Čechům jako národu se hlásí mnoho příslušníků etnografických skupin v Čechách (Chodové, Plzeňáci, Blaťáci, Doudlebové) na Moravě (Horáci, Hanáci, Moravští Slováci, Podlužáci, Valaši, Laši a další) i Slezsku (Goralé). Tyto skupiny se v minulosti lišily některými kulturními rysy a dialektem. Po druhé světové válce se rozdíly mezi nimi začaly stírat, některé krajové zvláštnosti se však dosud udržují.\n\nV roce 1991 se dříve jednotná česká národnost rozložila na českou, moravskou a slezskou. (Národnosti přestaly být úředně předepisovány a vázány striktně na jazyk.) V té době to vyvolalo velké překvapení. Zatímco při sčítání lidu v roce 1991 se přihlásilo k moravské národnosti 1 362 313 občanů České republiky, tj. 13,2 % obyvatelstva, ve sčítání lidu v roce 2001 došlo k výraznému poklesu a k moravské národnosti se hlásilo 380 474 občanů ČR tj. 3,7 % obyvatelstva. Ve srovnání s rokem 1991 se při sčítání lidu v roce 2001 přihlásilo téměř milion osob opět k národnosti české. Naopak v roce 2011 se podle předběžných výsledků počet občanů, hlásící se k moravské národnosti zvýšil na 630 897 občanů.\n\nK národnosti slezské se v roce 1991 hlásilo 44 446 osob, v roce 2001 10 878 osob a v roce 2011 to bylo 12 231. K národnosti polské se v ČR při stejném sčítání hlásí 39 269 osob.\n\nVětšina Čechů žije v Česku. Při sčítání lidu v roce 2011 se k české národnosti přihlásilo 6 732 104 osob, tedy 63,4 % obyvatel ČR. Oproti sčítání lidu z roku 2001 to znamená značný pokles způsobený především nevyplněním nepovinné kolonky národnost.\n\nPodle odhadů dnes žije mimo Českou republiku 2,5 milionu Čechů. Ve Spojených státech se k české národnosti hlásí až 1,7 milionu lidí, jenže jde spíše o uvedení původu, protože k češtině jako mateřskému jazyku se příhlasilo méně než 350 tisíc lidí. Stejná situace je v Kanadě, kde žije až 100 tisíc Čechů, ale češtinu ovládá méně než 24 tisíc lidí. Další největší české diaspory jsou v sousedních státech Česka v Rakousku a Slovensku, kde žije pod 40 000 Čechů. V žádném státě mimo ČR netvoří Češi více než 1% obyvatelstva.\n\nPrvní česká diaspora vznikla na Ukrajině již ve 13. století kolem Žytomyra na a kolem roku 1600 také kolem Lvova. Vrchol české migrace na Ukrajinu přišel během průmyslové revoluce v letech 1868 až 1880 a směřoval do oblasti Volyně. Před repatriací do Československa v roce 1947 žilo na Volyni 40 000 Čechů v 647 čistě českých i etnicky smíšených obcích. Po převzetí moci bolševiky v Rusku proběhla v sovětské části Volyně kolektivizace zemědělství během níž byla Čechům půda zabavena. Za druhé světové války tvořili Volyňští Češi v roce 1944 podstatnou část 1. československého armádního sboru. Po válce proběhly rozsáhlé repatriace Volyňských Čechů do Československa. Na počátku 90. let bylo v důsledku Černobylské havárie dalším Volyňským Čechům umožněno vrátit se do vlasti.\n\nNejvětší česká diaspora je v současnosti ve Spojených státech. K českým kořenům se zde hlásí téměř 1,5 milionů obyvatel. První českou migrační vlnou na území budoucích Spojených států byl příchod Moravských bratři, pokračovatelů Komenského Jednoty bratrské v první polovině 18. století. Čeští imigranti ve Spojených státech také založili mnoho osad ve státech Nebraska, Texas, Oklahoma a Illinois. Největším městem s českou populací se po Praze a Vídni stalo Chicago.\n\nVýznamné skupiny obyvatel českého původu mají v Jižní Americe Argentina, Brazílie a Paraguay. V Argentině se k českému původu hlásí 45 000 lidí, v Brazílii je to 5000 lidí. V roce 1956 se pravnuk českého emigranta Juscelino Kubitschek de Oliveira stal 24. prezidentem Brazílie, který mimo jiné stanovil jako cíl vytvoření nového hlavního města Brasília. V Paraguayi se k české komunitě hlásí asi tisíc osob.\n\nZ evropských zemí žije velká skupina lidí českého původu v Chorvatsku, v roce 2011 se k ní hlásilo necelých 10 tisíc osob. V Rumunsku se počet občanů českého původu v roce 2005 odhadoval na 5 800 lidí, kteří na etnicky pestrém území Banátu udržují české tradice. V Srbsku, většinou v oblasti Banátu, jehož významná část leží v Srbsku, podle sčítání z roku 2011 žije 1824 Čechů.\n\nVelmi početnou českou, resp. československou komunitu, která sem přišla v několika vlnách mezi lety 1938 až 1968, má Izrael. Počet, včetně dětí již zde narozených, se odhaduje až na 50 tisíc.\n\n\n\n"}
{"id": "90247", "url": "https://cs.wikipedia.org/wiki?curid=90247", "title": "Augusto Pinochet", "text": "Augusto Pinochet\n\nGenerál Augusto José Ramón Pinochet Ugarte (25. listopadu 1915 Valparaíso – 10. prosince 2006 Santiago de Chile) byl vůdce chilské pravicové vojenské junty a později i prezident, vládnoucí v Chile v letech 1973 až 1990. Protože od počátku své vlády ovládal moc zákonodárnou a výkonnou, lze jej označit za diktátora.\n\nK moci se dostal během násilného převratu, který sesadil tehdejšího demokraticky zvoleného prezidenta Salvadora Allendeho (36 % hlasů), marxistu, který byl prvním socialistickým prezidentem Chile, prosazoval znárodňování a silnou orientaci na Kubu a další země socialistického bloku. Salvator Allende začal ihned po svém zvolení hlavou země v roce 1970 naplňovat socialistický scénář: prováděl sociální reformy a znárodnil nejen největší společnost na těžbu mědi na světě, Codelco, ale i řadu dalších firem; vyvlastnil a kolektivizoval půdu; vyplýtval na různé projekty státní měnovou rezervu. Výsledkem marxistických experimentů byl kolaps ekonomiky, nedostatek zboží i potravin, zavedení přídělového systému, občanské nepokoje, protiústavní kroky (7000 soudních rozhodnutní rozhodlo o porušování zákona vládou, Allende je ignoroval), teroristické útoky levicových radikálů, působení levicových guerill, které v Latinské Americe často podporoval SSSR a Kuba a růst násilí v zemi. V roce 1973 Allende vyhlásil výjimečný stav, poté co ztratil kontrolu nad zemí, kde levicové bojůvky znárodňovaly a vyvlastňovaly bez opory v zákoně. Inflace v roce 1972 dosáhla 140 %, situace se rychle zhoršovala, meziroční inflace v srpnu 1973 přesáhla 300 %, v říjnu dosahovala 1000 %. V zemi se schylovalo k občanské válce.\n\nPostoj armády nebyl jednotný. Proti se rozhodně stavěl tehdejší vrchní velitel generál Carlos Prats i jeho zástupce Augusto Pinochet, oba zmařili puč v červnu 1973. Po odstoupení generála Pratse Augusto Pinochet jako nový vrchní velitel 23. srpna 1973 napadl důstojníky, kteří byli považováni za zastánce řešení vojenským převratem, a vyzval je k rezignaci. Mezi důstojníky, kteří byli zainteresováni na přípravě puče, nepanovala jednota, jak a zda vůbec Pinocheta o puči informovat, případně jak s ním po puči naložit. Těsně před pučem rezignovali další významní generálové Manuel Contreras Sepúlveda (velitel jednotek v Santiagu) a Pickering. Pinochet nahradil Contrerase Sepúlvedu generálem Bradym, který byl znám spíše levicovými názory a byl považován za přívržence Lidové jednoty. Allende jmenoval Pinocheta vrchním velitelem armády 23. srpna 1973. Den poté Poslanecká sněmovna Chile schválila rezoluci o neschopnosti vlády dodržovat ústavu země. Přípravy na puč probíhaly v době, kdy byl připravován lidový plebiscit, který měl podpořit nebo odmítnout Allendovu politiku. Konání plebiscitu zmařili poslanci za socialistickou stranu, za kterou byl Allende zvolen prezidentem. Samotný Pinochet vojenský převrat odmítal, k pučistům se přidal až několik dnů před jeho uskutečněním.\n\nVojenský převrat ukončil období napjatých vztahů mezi Chile a USA, které prostřednictvím CIA přímo podporovaly snahu o zbavení moci Salvadora Allendeho, jehož podporoval SSSR, aby tak zabránily šíření komunismu v oblasti Latinské Ameriky. USA měly v Chile také nemalé finanční zájmy.\n\n11. září 1973 armádní jednotky vedené Pinochetem zaútočily na prezidentský palác La Moneda a převzaly moc od prezidenta Allendeho, který byl později nalezen mrtvý (podle zpráv spáchal sebevraždu). Během obléhání paláce byl zabit nebo zraněn velký počet civilistů a mnoho jich bylo uvězněno. Byla vytvořena junta, jejíhož vedení se záhy ujal Pinochet. Junta okamžitě pozastavila platnost ústavy, rozpustila parlament, zavedla přísnou cenzuru, pozastavila činnost politických stran, zvláště těch, které tvořily Allendeho koalici Lidové jednoty (Unidad Popular), a znemožnila prakticky veškeré legální politické aktivity v zemi. Pinochetova junta (pronunciamiento militar), a zejména její tajná policie DINA (1973–1977), rozpoutala kampaň teroru proti svým oponentům z řad socialistů, miristů (MIR - Movimiendo Izquierdo Revolucionario, Hnutí revoluční levice), komunistů a dalších opozičních politiků a disidentů. Několik tisíc Chilanů bylo popraveno nebo zmizelo, 27 000 – 30 000 lidí bylo uvězněno a mučeno. Mnoho z těchto lidí bylo vypovězeno ze země a přijímáno v zahraničí (zejména ve Švédsku, v Itálii, ve Francii, v zemích bývalého východního bloku a před r. 1975 i v Argentině) jako političtí uprchlíci. Často byli pronásledování chilskou tajnou policií i mimo svou zemi v rámci tzv. Operace Kondor. Na potírání opozice dostával Pinochet finanční podporu a dary zejména z USA i dalších zemí. Vedle nenásilné opozice existoval i ozbrojený odpor proti diktatuře, vedený ilegální komunistickou stranou a Lidovou frontou Manuela Rodrígueze (FPMR). Souhrnná zpráva tzv. Rettigovy komise, vytvořené z Pinochetových odpůrců i stoupenců pod oficiálním názvem Národní komise pravdy a usmíření, z roku 1990 uvádí počet 2 279 obětí (146 osob odsouzeno válečným tribunálem k trestu smrti, 131 osob zemřelo během střetů při demonstracích, 101 osob zastřeleno při pokusech o útěk, 39 osob zemřelo během přestřelky, 90 osob zabito soukromými osobami, 815 dalších úmrtí a 957 zmizelých), následná vyšetřování komisí zřízených prezidentem Ricardem Lagosem i jeho nástupkyní Michelle Bacheletovou odhalila v letech 2004 a 2011 další případy. Celkový počet obětí perzekuce uznaný v roce 2011 vládou prezidenta Sebastiána Piñery činí 40 018 osob, z toho 3 065 zabitých nebo násilně zmizelých.\n\nPinochet diktaturu označoval za nutnou, vzhledem k násilným snahám levice o destabilizaci země a směřoval zemi k demokracii, poté co pomine nebezpečí levicové diktatury, podporované SSSR a Kubou. V roce 1978 souhlasilo v referendu 78,6 % voličů s pokračováním Pinochetovy vlády a současným směřováním země. V roce 1980 byla schválena nová ústava, která nařizovala další prezidentské referendum s jedním kandidátem v roce 1988 a návrat k demokratickému politickému zřízení v roce 1990. V referendu v roce 1988 Pinocheta podpořilo 45 % voličů, Pinochet se přesto snažil moc udržet a hledal podporu u armádních špiček, ty jej však nepodpořily, což vyústilo v uspořádání vícekandidátské prezidentské volby v roce 1989. Nově zvolený prezident Patricio Aylwin převzal od Pinocheta moc v roce 1990, nicméně ten zůstal na svém postu vrchního velitele armády až do roku 1998, kdy získal doživotně křeslo v chilském senátu, což mu zajišťoval ústavní dodatek z roku 1980. Pinochet sám nechal vypsal opakovaně referendum o své vládě, a když v roce 1988 prohrál, poměrem 45 % ku 55 % odevzdaných hlasů, předal moc zvolenému Patricio Aylwinovi. Pinochetův nástupce Patricio Aylwin ponechal v platnosti hospodářská opatření Pinochetovy vlády, vládu Pinocheta shrnul slovy: „Brutální, ale účinná.“ Demokratický systém se v Chile po 17 letech Pinochetovy vlády nevyvinul díky jeho působení, nýbrž jako jasná změna jím zavedeného brutálního „pořádku“.\n\nAugusto Pinochet udělal ze země ostrov ekonomické stability, v jinak problémy zmítaném sektoru zemí jako Argentina či Brazílie, což platilo ještě 30 let po převratu. Někdy se tomu, co nastalo po spuštění ekonomických reforem, říkalo „ekonomický zázrak Chile“. V zemi stoupla životní úroveň, snížila se dětská úmrtnost, prodloužil se věk dožití, zlepšila se zdravotní péče, snížily se daně, výdaje státu klesly o 25 %. Zároveň se však zvýšila sociální nerovnost a vzrostlo procento chudých obyvatel. Během prvních let reforem také výrazně narostla nezaměstnanost, její postupné snižování navíc v roce 1982 zastavila celosvětová ekonomická krize. Na míru z doby před Pinochetovou vládou klesla nezaměstnanost až na konci osmdesátých let.\n\nV roce 1998, stále jako vlivný muž v Chile, odcestoval Pinochet do Velké Británie, aby se podrobil léčení. Během jeho pobytu v Anglii na něj byl vydán zatykač španělským soudcem Baltasarem Garzónem. Pinochet byl více než rok držen v domácím vězení a poté propuštěn ze zdravotních důvodů. Po návratu do Chile rezignoval na své senátorské křeslo po rozhodnutí vrchního soudu, který konstatoval že trpí vaskulární demencí a nemůže být postaven před soud pro porušování lidských práv. Tato obvinění byla vznesena již několikrát před jeho zatčením; nikdy však nebyl souzen. V květnu 2004 chilský vrchní soud rozhodl, že Pinochet může být postaven před soud, a v prosinci toho roku byl následně obviněn z mnoha zločinů proti lidskosti. Do své smrti přebýval v domácím vězení kvůli obvinění z porušování lidských práv při vojenské operaci Karavana smrti, kdy se odstraňovali jeho odpůrci, a také kvůli údajným daňovým podvodům a zpronevěře státních fondů ve výši 27 miliónů dolarů (600 miliónů korun). 3. prosince roku 2006 byl po několikanásobném srdečním záchvatu převezen do vojenské nemocnice, kde 10. prosince zemřel.\n\nPinochetovi zastánci vyzdvihují jeho zásluhy za odvrácení údajné hrozby vlády komunistů, boj proti radikálním levicovým teroristickým skupinám a prosazení politiky volného trhu, což vedlo k ekonomickému růstu v zemi, který pokračoval až do 90. let 20. století.\n\nJeho odpůrci jej obviňují ze zničení chilské demokracie, prosazování politiky represivního státu, uspokojování soukromých potřeb z pozice svého postavení (Pinochet měl údajně zpronevěřit a převést na soukromé účty do zahraničí 27 milionů dolarů) a přijetí ekonomického modelu, který měl zvýhodňovat bohaté a poškodit střední a nižší příjmové skupiny obyvatelstva. V současnosti i jeho zastánci přijímají jako fakt, že za jeho vlády došlo k pronásledování, tvrdému mučení a zabíjení tisíců lidí, kteří nesouhlasili s jeho politikou. Odpůrkyně Pinochetovy vlády Carmen Quintanaová, která se účastnila demonstrací v roce 1986 přinesla svědectví, že ji společně s dalším studentem Rodrigem Rojasem Denegrim Pinochetovi vojáci polili benzínem a zapálili. Denegri zemřel po 4 dnech v nemocnici v důsledku silných popálenin, Quintanaová byla po několika měsících odvezena do Kanady, kde podstoupila během roku na 40 operací. K incidentu se vyjádřil Pinochet v televizním vysílání, kde tvrdil, že levicovým demonstrantům vzplály molotovovy koktejly, které používali na režimem zakázaných protivládních demonstracích.\n\nV roce 2013 označilo v průzkumu Pinocheta za diktátora 76 % dotázaných Chilanů a jen 7 % označilo jeho vládu jako dobrou.\nGenerál Pinochet navštívil Československo a Českou republiku dvakrát v první polovině 90. let, šlo ovšem o obchodní jednání. Mezi české obdivovatele Pinocheta patřil Václav Benda.\n\n\n\n"}
{"id": "90250", "url": "https://cs.wikipedia.org/wiki?curid=90250", "title": "Jakarta", "text": "Jakarta\n\nJakarta ( ⟨džakarta⟩, dříve Batavia) je hlavní a největší město Indonésie, má více než 9 miliónů obyvatel bez aglomerací. V aglomeraci zvané Jabotabek žije více než 26 milionů lidí (2010). Město leží na severozápadě ostrova Jáva, který se nachází na jihozápadě Indonésie.\n\nJakarta po desetiletí čelí problému, že se celé město postupně propadá, a tak hrozí, že do roku 2030 bude okolo poloviny města pod vodou. Je to dáno tím, že Jakarta byla vybudována na bažinách, pod kterými se nachází aquifer. Z něho je populací města dlouhodobě odčerpávána voda, díky čemuž k poklesu dochází. Předpokládá se, že do roku 2030 tak bude potřeba přemístit přibližně polovinu populace města (přibližně 4 až 5 miliónů osob) nebo postavit rozsáhlé ochranné hráze bránící město před mořem. Nicméně stavba hrází by v takovém případě byla jen dočasným řešením.\n\nPrvním osídlením tohoto místa byl přístav Kalapa, který se ve 12. století stal hlavním přístavem království Sunda. Portugalci připluli jako první Evropané na začátku 16. století, ovládli tento přístav a získali od tehdejšího krále povolení na stavbu pevnosti. Přístav v Jakartě je dodnes nazýván Sunda Kalapa.\n\nV roce 1527 se přístav dostal pod kontrolu vládce sultánátu Bantam ze severu. Dne 22. června 1527 Bantamané změnili jméno města z Kalapy na \"Jayakarta\" (odtud dnešní Jakarta), což v javánštině znamená „vítězný a prosperující“. Tento den je dnes oficiálně považován za den vzniku města Jakarty. Nizozemci přišli do Jayakarty ke konci 16. století. V roce 1619 vojenské jednotky Nizozemské Východoindické společnosti, vedené Janem Pieterszoonem Coenem, obsadily město a přejmenovaly ho z Jayakarty na \"Batavia\", což je latinské označení domorodých kmenů, které žily v Nizozemsku v době Starověkého Říma. Dne 4. března 1621 se Batavie stala hlavním městem Nizozemské východní Indie. V roce 1811 přepadlo ostrov Jávu loďstvo a vojsko Spojeného království. Britové poté okupovali ostrov po dobu pěti let. Tehdy se Nizozemci ještě potýkali s francouzskou nadvládou v důsledku napoleonských válek a nemohli tak Jávu účinně bránit. V roce 1816 byla Jáva vrácena Nizozemsku a celá současná Indonésie zůstala jeho kolonií až do roku 1949.\n\nRoku 1942, během druhé světové války, převzalo vládu nad celou zemí Japonsko. Japonci změnili jméno města na dnešní Jakarta. Po vzniku státu Indonésie se stala Jakarta v roce 1949 jeho hlavním městem. Postupem doby se přeměnila v moderní velkoměsto (tzv. \"megacity\").\n\nDne 14. ledna 2016 zaútočili v rušné obchodní čtvrti Jakarty sérií bombových útoků teroristé, kteří se přihlásili k tzv. Islámskému státu. Cílem měli být cizí státní příslušníci a místní ozbrojené složky. Policie zabila pět teroristů, útok si vyžádal dvě oběti.\n\nAž do roku 1778 datuje svůj počátek Indonéské národní muzeum (\"Museum Nasional Indonesia\"), vzniklé péčí nizozemských učenců – nejprve jako učená společnost, od roku 1868 z rozhodnutí koloniálních úřadů plnohodnotná muzejní instituce; podle sochy stojící před hlavní budovou zvané též \"Gedung Gajah\" („Sloní dům“) či \"Museum Gajah\".\n\nV Jakartě se nachází rovněž největší mešita v jihovýchodní Asii – mešita Istiqlal. Symbolem indonéského boje za nezávislost je Monas (Národní monument), dokončený v roce 1975.\n\n\n\n"}
{"id": "90251", "url": "https://cs.wikipedia.org/wiki?curid=90251", "title": "Osvětlení", "text": "Osvětlení\n\nOsvětlení může být:\n\n\n"}
{"id": "90264", "url": "https://cs.wikipedia.org/wiki?curid=90264", "title": "Senusret I.", "text": "Senusret I.\n\nSenusret I. byl druhým faraonem 12. dynastie. Vládl pravděpodobně v letech 1920–1875 př. Kr.\n\nSenusret I. byl synem svého otce a předchůdce, Amenemheta I. Králem se vlastně stal ještě v době jeho vlády, Amenemhet I. jej totiž jmenoval svým spoluvládcem. To Mělo usnadnit nástup nového vládce na místo starého po jeho smrti. V době smrti Amenemheta I. byl Senusret zrovna na válečném tažení proti Libyjcům. Toho využila jedna z králových manželek, organizátorka spiknutí, jehož výsledkem bylo zavraždění krále, a chtěla na uvolněný trůn dosadit svého syna. Senusret se o tom dozvěděl včas a okamžitě se vrátil zpátky do hlavního města říše Ictaueje, se spiklenci se vypořádal takovým způsobem, že už se jej nikdo později nepokusil násilím zbavit trůnu. Při své korunovaci přijal jméno Cheperkare.\n\nSenusret I. vládl dohromady přibližně 45 let, 10 let po boku svého otce a 35 let samostatně. Během své vlády se snažil pokračovat v politice svého otce. Jeho hlavním politickým cílem bylo udržení míru a přátelství s vládci východních zemí, aby mohl většinu svých vojenských sil využívat k bojům na jihu, kde sídlili Núbijci, a na západě, kde sídlili Libyjci. Také do tehdejšího známého světa posílal obchodní výpravy, které vždy doprovázeli vojáci. Některého z těchto výprav se dostaly dokonce až na Krétu nebo do dnešního Libanonu. Hospodářskou prosperitu země zajišťoval zavodňovacími pracemi, hlavně v okolí oázy Fajjúm. Budoval také loďstvo, jedno námořní a jedno, které se mělo plavit po Nilu. Nechával stavět paláce, chrámy a pevnosti na ochranu hranic země. Archeologické nálezy z této doby dokazují, že za vlády Senusreta I. došlo k velkému rozkvětu veškerého umění.\n\nPyramida (hrobka) Senusreta I. se nachází poblíž dnešního Lištu, tehdejším pohřebišti hlavního města Egypta Ictaueje. Základna této pyramidy měla rozměry 105x105 metrů, vysoká byla přibližně 61 metrů, dnes se dochovala zhruba jedna třetina. Jádro hrobky je vybudováno z kamenné drtě, uvnitř je vyztužuje kostra tvořená osmi kvádry z kamene, na vnějších stranách jsou zachovány zbytky typického vápencového obložení. Vchod do pyramidy se nachází na její severní straně, původně byl maskován kaplí, ta ovšem podlehla zubu času a dnes z ní zbyla pouze ruina. Z vchodu vede chodba, která končí v hloubce asi 12 metrů, dál se ovšem nedá dostat. Spodní část pyramidy je zatopena podzemní vodou. Žádný Eegyptolog tedy ještě neprozkoumal pohřební komoru této hrobky a natož aby se do ní nedostal. Během průzkumů této pyramidy byly v jejím okolí objeveny trosky zádušního chrámu, který byl postaven podobně jako zádušní chrám u pyramidy Pepiho II., a rituální pyramidy, jejíž základna měla rozměry 21x21 metrů a měřila přibližně 19 metrů. V okolí Senusretovy pyramidy byly ještě objeveny zbytky dalších devíti satelitních pyramid, které patřily královým manželkám a dcerám.\n\nVzpomínku na Senusreta I. nám zanechává spousta architektonických památek, které vznikly v době jeho vlády. Z tohoto období pochází například známá Bílá kaple v chrámu v Karnaku, která je zdobená nápisy a reliéfy. Na severovýchodním předměstí dnešního hlavního města Egypta, Káhiry, staroegyptské Héliopole, se nachází žulový obelisk, který Senusret I. nechal vztyčit k výročí své vlády. Tento obelisk měří 20,5 metru a ze všech stran je pokryt nápisy, které obsahují jeho jména a tituly. Je to nejstarší zachovaný obelisk v celém Egyptě. Sochy, které znázorňují samotného faraona, nám dokazují, že výtvarné umění mělo tehdy v celé zemi vysokou úroveň.\n\n"}
{"id": "90266", "url": "https://cs.wikipedia.org/wiki?curid=90266", "title": "Boží Dar", "text": "Boží Dar\n\nBoží Dar () je nejvýše položené město v České republice (1028 m n. m.). Leží v Karlovarském kraji, okrese Karlovy Vary v Krušných horách a žije v něm obyvatel.\n\nObec, v minulosti proslulá těžbou stříbra a cínu, leží na hranicích s Německem v sedle mezi nejvyšší horou Krušných hor Klínovcem (1244 m n. m.) a Božídarským Špičákem (1115 m n. m.). Asi tři kilometry severovýchodně od obce leží nejvyšší hora spolkové země Sasko Fichtelberg (1214 m).\n\nDne 10. října 2006 byl obci vrácen status města, původně udělený roku 1533. Podle počtu obyvatel je Boží Dar třetím nejmenším městem v Česku. Žije zde zhruba 200 obyvatel.\n\nVýchodně od obce poblíž hranice s Německem jsou v provozu tři větrné elektrárny a jedna mimo provoz, která stále stojí.\n\nJiž v roce 1517 započala v této oblasti první těžba stříbra a cínu. Poslední zbytky rudy byly vyrýžovány v horských potocích. V polovině 16. století byla objevena zlatá žíla, která však byla asi po čtyřiceti letech těžby vyčerpána. Aby byly vytvořeny odpovídající podmínky rostoucímu počtu dělníků zaměstnaných v těžbě, bylo roku 1530 nařízením saského kurfiřta ve Schwarzenberském panství založeno horní město. Odtud také pochází poněkud zvláštní název města, údajně podle výroku zeměpána: \"„Tento vzácný kov je vaším chlebem, je to dar od Boha!“\" – \"Boží Dar\". Dříve, podle pověsti, znělo jméno obce \"Wintersgrün.\" Roku 1547 saská horní města Boží Dar (Gottesgab) a Horní Blatná (Platten) připadla jako důsledek šmalkaldské války k Českému království.\n\nV roce 1945 byla z města odsunuta většina českých Němců. 1. prosince 1930 žilo v Božím Daru 1048 obyvatel, 17. května 1939 to bylo 938 a 22. května 1947 již pouze 189 obyvatel. V 50. letech 20. století pozbyl Boží Dar městských práv, zpět je získal až 13. října 2006.\n\nBoží Dar je centrem turistů v létě i v zimě. Přímo v obcí leží dva lyžařské areály a za obcí se nachází velký lyžařský areál Neklid. V okolí obce je pak možno využít okolo 70 kilometrů běžeckých tratí. V létě pak turisty láká zejména nedaleké Božídarské rašeliniště, Vlčí jámy u Horní Blatné, nebo nejvyšší vrchol Krušných hor - Klínovec. Zajímavý je též trojboký hraniční kámen.\n\nOd roku 1994 v obci každým rokem před Vánoci funguje \"Ježíškova pošta,\" kdy jsou veškeré zásilky České pošty razítkovány speciálním razítkem, jehož motiv se každoročně mění. Otisky všech dosud použitých razítek jsou k vidění v expozici vlastivědného muzea, které bylo založeno v roce 2000.\n\nV návaznosti na Ježíškovu poštu byla roku 2007 v okolí obce zřízena \"Ježíškova cesta,\" která formou pohádkové naučné stezky seznamuje děti s Ježíškem a jeho pomocníky. Pro menší návštěvníky je určen okruh o délce 5,6 km, zatímco delší trasa dosahuje 12,9 km. V zimě lze celou trasu absolvovat i na běžkách.\n\n\n\n\n\n"}
{"id": "90267", "url": "https://cs.wikipedia.org/wiki?curid=90267", "title": "Existenční kvantifikátor", "text": "Existenční kvantifikátor\n\nExistenční kvantifikátor (∃) (také malý kvantifikátor) je matematický symbol používaný nejčastěji v predikátové logice. Do běžného jazyka lze jeho význam přeložit jako \"existuje\". Duálním kvantifikátorem k němu je univerzální kvantifikátor s významem \"pro každé\".\n\nZnak ∃ pro existenční kvantifikátor vznikl převrácením písmena E z latinského \"existo\" a anglického – \"existuje\".\n\nŘekněme, že chceme napsat matematickou formuli, která bude pravdivá právě tehdy, pokud nějaké přirozené číslo na druhou je rovno 25. Nejjednodušším přístupem by bylo napsat následující formuli:\n\nMohlo by se zdát, že toto je korektní formule výrokové logiky, protože jediná použitá spojka je \"nebo\". Ve výrokové logice bohužel\nnení možno použít nekonečně mnoho spojek v jedné formuli a proto je potřeba zvolit jiný přístup, například rozšířit logiku tak, aby byla schopna vyjádřit následující formuli:\n\nTato formule používá existenční kvantifikátor a přesněji vyjadřuje původní tvrzení, jelikož v původní formuli nebyl význam termínu \"atd.\" přesně zadefinován. Nebylo například zřejmé, že\nse má pokračovat pro všechna přirozená čísla. Oproti tomu druhá formule přímo specifikuje, že se jedná o přirozená čísla.\n\nFormule \"pro nějaké přirozené číslo \"n\" platí \"n\"·\"n\" = 25\" je pravdivá, protože pokud nahradíme \"n\" číslem 5, dostaneme 5.5=25, což platí. Nezáleží na tom, zda pro ostatní \"n\" tvrzení platí (v tomto případě dokonce neplatí pro žádné číslo různé od 5). Stačí najít jedno jediné číslo.\n\nPokud změníme formuli na \"Pro nějaké sudé číslo \"n\" platí \"n\"·\"n\" = 25\", dostaneme nepravdivé tvrzení (nelze nalézt sudé číslo, kterým bychom \"n\" nahradili, a podmínka byla splněna). Na těchto dvou příkladech je vidět, že volba čísel, která můžeme použít, je důležitá a může změnit pravdivost tvrzení).\n\nFormální zápis výše uvedených formulí je následující. Mějme predikát formula_1 vyjadřující formula_2 a predikát formula_3 vyjadřující \"\"a\" je sudé\". Potom se formule \"pro nějaké přirozené číslo \"n\" platí \"n\"·\"n\" = 25\" dá vyjádřit jako\n\na formule „pro nějaké sudé číslo \"n\" platí \"n\"·\"n\" = 25“ jako\n\nFakt, že existuje \"a\" splňující tvrzení formula_6 lze alternativně vyjádřit tak, že není pravda, že každé \"a\" nesplňuje formula_6. Platí tedy\n\nV matematických zápisech je někdy potřeba vyjádřit, že počet prvků, které danou formuli splňují, je přesně jedna, například \"Existuje právě jedno přirozené číslo \"n\", které splňuje \"n\".\"n\"=25\" je pravdivá formule, ale formule \"Existuje právě jedno sudé číslo \"n\", které splňuje \"n\".\"n\"=25\" a \"Existuje právě jedno sudé číslo\" pravdivé nejsou. Ve formálních zápisech se potom místo formula_10 používá formula_11.\n\nVe skutečnosti se ale formula_12 dá vyjádřit pomocí samotného formula_13. Formule formula_14 totiž platí právě když platí formula_15 kde formule formula_16 vznikne z formula_6 záměnou volných výskytů proměnné \"n\" za \"k\".\n\nPro všechny formule formula_6 platí, že jestliže formula_19, pak i formula_20, naopak to ale platit nemusí.\n\nNěkdy je třeba vyjádřit, že existuje nekonečně mnoho prvků splňujících danou formuli. Například tvrzení \"Existuje přirozené číslo \"n\", které splňuje \"n\" < 17\" je pravdivé tvrzení, zatímco \"Existuje nekonečně mnoho přirozených čísel \"n\" takových, že \"n\" < 17\" je nepravdivé.\n\nOproti tomu \"Existuje nekonečně mnoho přirozených čísel \"n\" dělitelných pěti\" je opět pravdivé tvrzení. V matematice se tento případ zapíše pomocí kvantifikátoru\nformula_21, tedy pokud P(a) je predikát „a>8“, vyjadřuje formula_22 tvrzení „Existuje nekonečně mnoho přirozených čísel \"n\" takových, že \"n\" > 8“.\n\nPro všechny formule formula_6 platí, že jestliže formula_24, pak i formula_25, naopak to ale platit nemusí. Na druhou stranu pro žádnou formuli formula_6 nemůže zároveň platit formula_24 a formula_19.\n\nKvantifikátor formula_21 nelze obecně v predikátové logice vyjádřit, pokud ale jsou ale prvky, přes které kvantifikujeme, lineárně uspořádány, lze formuli formula_30 zapsat jako formula_31.\n\n"}
{"id": "90270", "url": "https://cs.wikipedia.org/wiki?curid=90270", "title": "XOR", "text": "XOR\n\nXOR může znamenat:\n\n"}
{"id": "90272", "url": "https://cs.wikipedia.org/wiki?curid=90272", "title": "Plugin", "text": "Plugin\n\nZásuvný modul neboli plugin, také plug-in (neologismus vytvořený z anglického slovesa \"to plug in\" – zasunout) je software, který nepracuje samostatně, ale jako doplňkový modul jiné aplikace a rozšiřuje tak její funkčnost.\n\nPlugin obvykle využívá připraveného rozhraní aplikace zvaného API.\nMnoho programů nabízí programátorům možnost použít jejich API (aplikační rozhraní), s možností rozšířit funkčnost nabízeného programu.\n\nNásledují příklady některých aplikací, které umožňují použití pluginů:\n\n"}
{"id": "90283", "url": "https://cs.wikipedia.org/wiki?curid=90283", "title": "George Gershwin", "text": "George Gershwin\n\nGeorge Gershwin, vlastním jménem Jacob Gershowitz (26. září 1898 Brooklyn – 11. července 1937 Hollywood), americký skladatel, který dosáhl světové popularity dlouhou řadou evergreenů (např. \"The Man I love, Oh, Lady be Good, Embraceable you\"). Ty dodnes žijí a mnozí známí interpreti jako Ella Fitzgeraldová, Frank Sinatra, Billie Holiday nebo Miles Davis jim vdechli další život v nových nastudováních. Neméně úspěšně zakotvil Gershwin několika jazzem ovlivněnými skladbami i na půdě hudby koncertní (\"Rhapsody in Blue, Američan v Paříži,\" \"klavírní koncert\" aj.) a v opeře (\"Porgy a Bess\").\n\nGeorge Gershwin se narodil v rodině hospodského muzikanta v newyorském Brooklynu. Pocházel z velmi chudých poměrů (jeho rodiče sedm let před jeho narozením emigrovali do USA z Ruska). George měl tři sourozence: staršího bratra Iru, mladšího Arthura a sestru Francis. Právě George se měl stát ze čtyř potomků nejznámějším, i když mu velmi zdatně sekundoval také jeho bratr Ira. A nebýt hudebních zájmů jeho bratra, možná by George Gershwin nemohl nikdy naplno rozvinout svůj talent. Právě Ira se totiž začal jako první zajímat o hudbu, a tak mu jeho rodiče pořídili klavír. Daleko větší zápal pro hudbu však nakonec projevil George, který začal ve dvanácti letech za finanční podpory rodičů studovat hru na klavír. Během několika málo let se stal pohotovým klavíristou, který se mohl v tomto směru brzy uplatnit i profesionálně.\n\nGeorge totiž započal svou kariéru v hudebním nakladatelství \"Tin Pan Alley\", kam mířily kroky mladých skladatelů. Nosili sem své novinky a doufali v úspěch. Gershwinovým úkolem bylo najít v hlušině vzácný kov: přehrával nabídky z listu a komentoval je jako tzv. \"song plugger\" pro eventuální zájemce\".\" Zde mu pod rukou prošly stovky skladeb a díky tomu mohl získat představu, s jakým druhem hudby se dá v Americe prorazit. Po dvou letech práce u hudebního nakladatelství začal vydávat své první kompozice. Skladba \"When You Want ’Em You Can’t Get ’Em\" sice nebyla nikterak oceněna, ale mladý George se dostal do povědomí tehdejších skladatelů působících na slavné Broadwayi. Jeho prvním velkým hitem byla \"Swanee River\", která úspěšně zazněla v muzikálu Ala Jolsona \"Sinbad\". Během několika málo dní si Gershwin získal jméno a v roce 1919 už komponoval hudbu pro první vlastní muzikál \"La, La Lucille\". Mezi roky 1920 a 1924 potom vytvořil hudbu pro sérii \"George White Scandals\".\n\nJeden ze songů, které zazněly v této sérii, bylo také \"Blue Monday\". Skladba údajně zaujala Paula Whitemana, jednoho z dirigentů malých orchestrů, který Gershwina vyzval k orchestrální kompozici v jazzovém stylu. Gershwin se tohoto úkolu zhostil natolik důkladně, že vytvořil skladbu známou brzy po celém světě: \"Rhapsody in Blue\". Byla očekávána s netrpělivostí. Zhruba tři týdny před jejím dokončením proběhly tiskem zprávy o chystané premiéře díla. Ta se konala v Aeolian Hall a skladbou se její autor zařadil mezi nejznámější skladatele v celé historii Ameriky.\n\nVedle Rapsodie v modrém proslul svými kompozicemi pro hudebně-taneční revue na Broadwayi. Z těchto show přecházely jeho nejlepší songy i do amerických zpěvníků tanečních písní. První velký úspěch na Broadwayi zaznamenal ve spolupráci s bratrem Irou v roce 1924 (Oh, Lady, be Good!). V tomto muzikálu zazněly například evergreeny jako \"Fascinating Rhythm\" a \"Oh, Lady, be Good\".\n\nPo úspěchu i nadále spolupracoval se svým bratrem, například v \"Tip-Toes\", \"Oh, Kay\", \"Strike Up the Band\", \"Funny Face\", \"Girl Crazy\", \"Of Thee I Sing\", ve kterých zazněly písně jako \"Clap Yo’ Hands\", \"Strike Up the Band\" a také ve své době velmi populární \"Someone to Watch Over Me\". I přes tento pokrok, který mimo jiné znamenal velmi dobré finanční zajištění, nenechávala ho v klidu koncertní síň. Tak přibyla na jeho kontě další díla, která si vydobyla proslulost originálním navázáním na afroamerické zdroje a jazzovou praxi. Vznikl \"Koncert pro klavír a symfonický orchestr Concerto in F\" (1925), \"Preludes for Piano\" (1926), orchestrální \"Američan v Paříži\" (1928, po návštěvě Paříže), \"Kubánská předehra\" (1932, po cestě na Kubu) a několik málo dalších děl.\n\nI přesto, že se oba bratři přemístili do Hollywoodu, neměla tato změna podstatný vliv na tempo, jakým tvořili nová a nová díla. Vznikaly kompozice také pro stříbrné plátno, včetně tanečních předloh pro Freda Astaira a Ginger Rogersovou. První prací pro film byla hudba ke snímku \"The King of Jazz\". Při této práci se Gershwin znovu setkal s přítelem Paulem Whitemanem, který byl u zrodu jeho nehasnoucí slávy. Další objednávky od filmových producentů pokračovaly. \"Delicious\" byla píseň, která půvabně zachytila lásku dvou rozdílných charakterů. V \"Girl Crazy\" se oba bratři, George a Ira, vrátili k hudbě, která je proslavila na newyorské Broadwayi a dokázali vzkřísit písně jako \"Bidin’ My Time\" či \"But Not For Me\". Během doby, kterou trávil George v Hollywoodu, se pokusil také navrátit k hudbě, která ho vynesla na výsluní v koncertních sálech. Dal takto vzniknout \"Druhé rapsodii (The Second Rhapsody)\" a \"Kubánské předehře\" (\"Cuban Overture\"), které ale nedosáhly očekávaného úspěchu. Asi největším zklamáním Georgeovy kariéry bylo však přijetí celovečerní opery \"Porgy and Bess\", inspirované afroamerickým prostředím a těžkým životem ve slumech. Scéna odráží chudobu amerických ghett a denní život a sny lidí žijících v nich. V době po světové hospodářské krizi bylo toto téma v USA velmi citlivé, a tak byla opera krátce po svém uvedení stažena a přestala se hrát. Znovu byla oživena až po smrti George Gershwina v roce 1937 a až dodnes patří k nejúspěšnějším světovým operám. Některé její písňové části se dokázaly samy prosadit (\"Bess You Is My Woman Now\", \"Summertime\" nebo \"I Got Plenty of Nuttin’)\".\n\nGershwinův život měl tragické vyústění. Co se původně jevilo jako nevinné bolesti hlavy, ukázalo se být postupem času závažným chronickým onemocněním. Poté, co se dostavily výpadky paměti skladatele, lékaři po důkladném neurologickém vyšetření identifikovali problém jako zhoubný nádor na mozku a došli k nezbytnosti chirurgického zákroku. Operace se však nezdařila a George Gershwin 11. července 1937 v Hollywoodu zemřel.\n\n\nGeorge Gershwin : životopis ve fotografiích, textech a dokumentech / Jürgen Schebera ; [z německého originálu ... přeložila Zlata Kufnerová]. -- Vyd. 1.. -- Jinočany : H & H, 2000. -- 199 s. : portréty ; 24 cm. -- (váz.)\n\nGeorge Gershwin / Mario Pasi ve spolupráci s Gerardem Rusconim ; [z italského originálu ... přeložila Alena Hartmanová]. -- 1. vyd.. -- Praha : Státní hudební vydavatelství, 1964. -- 126 s., 8 s. obr. příl. : noty ; 8°\n"}
{"id": "90286", "url": "https://cs.wikipedia.org/wiki?curid=90286", "title": "Dario Fo", "text": "Dario Fo\n\nDario Fo (24. března 1926 Sangiano – 13. říjen 2016 Milán) byl italský satirický dramatik, divadelní režisér, skladatel a výtvarník, nositel Nobelovy ceny za literaturu za rok 1997 (nominován byl už v roce 1975). Využíval metody commedie dell'arte a úzce spolupracoval se svou manželkou Francou Rame.\n\nByl známý svou politickou a společenskou satirou a levicovou politickou angažovaností. Byl obdivovatelem Mao Ce-tunga a představitelem levicové organizace Soccorso Rosso Militante.\n\nSyn Felice a Pina Rotových vyrůstal v intelektuálním prostředí, v dětství mu babička vyprávěla bajky a povídky o cestovatelích a řemeslnících. Fo se jimi po léta nechává ve své tvorbě inspirovat.\n\nZa druhé světové války se nechal dobrovolně naverbovat mezi parašutisty Italské sociální republiky. Fo mluvil o „momentální a nucené přítomnosti na cvičení protileteckého dělestřelectva“. Řekl: “Já stoupenec italské sociální republiky? Nikdy jsem to nepopíral. Narodil jsem se v roce 26. V roce 43 mi bylo 17. Jakmile jsem měl příležitost, zběhl jsem. Pak přišlo nařízení k zabití. Mohl jsem se ukázat, nebo ukrýt ve Švýcarsku“ a vysvětlit, že dobrovolný vstup do armády byl kvůli tomu, aby otcovy protifašistické aktivity nebudily podezření.\n\nV rozsudku soudu ve Varese ze dne 15. února 1979 stojí mj.: „Je jisté, že Fo nosil uniformu republikánských parašutistů v řadách Battaglione Azzurro di Tradate. (…) Je jisté, že fašistických operací ve Val Cannobina se účastnili i parašutisti z Battaglione Azzurro di Tradate. (…) Není ale jisté, nebo lépe řečeno je sporné, zda se jich účastnil i Dario Fo.“\n\nFoova minulost následně vyvolala kritiku.\n\nKdyž dokončil studia na Accademia di Belle Arti di Brera v Miláně, začal od roku 1950 pracovat pro rozhlas a televizi jako satirický autor a herec.\n\n24. června 1954 se Dario Fo v Miláně v bazilice svatého Ambrože oženil s herečkou a kolegyní Francou Rame. Poté se přestěhoval do Říma, kde v letech 1955 až 1958 pracoval jako filmový scenárista.\n\nStejně jako jeho žena se zapojil do činnosti organizace Soccorso Rosso Militante.\n\nV letech 1958 až 1968 Fo a jeho žena, kteří mezitím založili společnost „Compagnia Dario Fo - Franca Rame“, připravovali sérii krátkých scének pro varieté televize RAI \"Canzonissima\". Cenzura ale zasahovala tak často, že manželé opustili televizi a začali se věnovat divadlu. S kritickým postojem k tomu, co nazýval „lesní divadlo“, začal Fo vystupovat na jiných místech, než je divadlo, jako jsou náměstí, lidové domy nebo továrny, kde nacházel různé diváky, především z řad nižších tříd.\n\nV roce 1968 založil divadelní skupinu \"Nuova Scena\" (Nová scéna) s cílem vrátit se k lidovým kořenům divadla a jeho společenské hodnotě. V roce 1969 přinesl Fo na scénu s velkým úspěchem \"Mistero buffo\", kde jediný herec na jevišti recitoval bizarní přepracování starých textů v grammelotu. Grammelot je divadelní jazyk odvozený od tradice commedie dell'arte složený ze zvuků, které napodobují rytmus a intonanci skutečné řeči. Fo využil pádštinu, která imitovala různé dialekty, kterými se mluví v Pádské nížině.\n\nMistero buffo stálo na počátku žánru, který se obvykle nazývá narativní divadlo a mezi jehož významné autory-herce patří Marco Paolini, Marco Baliani, Laura Curino (tzv. první generace, narození v padesátých letech) a Ascanio Celestini a Davide Enia (druhá generace, narození v sedmdesátých letech). Foův odkaz lze nalézt i u komiků, jako je Paolo Rossi, a autorů jako Andrea Cosentino, kteří přinesli narativní divadlo do televizního kabaretu.\n\nV sedmdesátých letech se Fo dal dohromady s mimoparlamentními organizacemi a založil společnost „La Comune“, s níž se s velkým zaujetím snažil podporovat pouliční divadlo. V roce 1970 se komedií \"Morte accidentale di un anarchico\" vrátil k frašce a politice. Toto dílo bylo evidentně inspirováno smrtí anarchisty Giuseppe Pinelliho, ale aby Fo se vyhnul cenzuře, bylo oficiálně inspirováno obdobným případem ze Spojených států počátku 20. století.\n\nPřípad se odehrává v sídle centrální prokuratury v Miláně. Hlavní protagonista „Blázen“ se často vrací do Foova divadla, když je potřeba odhalit nepříjemnou pravdu. Blázen přebírá různé role (psychiatr, soudce, kapitán služby k identifikaci osob a biskup), pomocí nichž ukazuje všechny nesrovnalosti oficiální verze, a ve snaze vytvořit hodnověrnou verzi se vynořují i další veselé rozpory.\n\nFo se spolu se svou ženou v této době vrátil do televize s cyklem nazvaným \"Il teatro Dario Fo\" (Divadlo Daria Fo). Tato série vysílání později přinesla Nobelovu cenu, protože se jí díky masovosti televize dostalo většího ocenění než dřív.\n\nMezi nejdůležitější tituly patří \"Mistero buffo\", které otevírá cyklus, \"Settimo: ruba un po' meno\" (v českém překladu: \"Nepokradeš\"), \"Isabella, tre caravelle e un cacciaballe\" a \"Parliamo di donne\". Série, především \"Mistero buffo\", přitáhla pozornost Vatikánu, který podle slov kardinála Poletti reagoval hlavně na závadný jazyk, jenž se vyskytuje u slavné dvojice umělců.\n\nRoku 1972 napsal divadelní hru \"Bum! Bum! Kdo je? Policie!\"\n\nFoovo divadlo je charakteristické tím, že postihuje skutečnost i tématy, která jsou od sebe na první pohled vzdálena. Další stálou součástí her je antiklerikalismus. Tyto dva prvky jsou patrné v komedii z roku 1989 \"Il papa e la strega\", která je inspirována schválením zákona o drogách, jenž měl být přísný, ale měl jen slabé důsledky. Jako obvykle je základem fraška a obětí satiry je tu krátkozrakost, kterou prokázala vláda sepsaním zákona za podpory církve.\n\nV roce 1992 bylo pětisté výročí objevení Ameriky a Fo ho převyprávěl svým způsobem v \"Johan Padan a la descoverta de le Americhe\", kde chudák z provincie Bergamo pokoušející se uprchnout před inkvizicí utíká z Benátek do Španělska a po sérii příhod do Ameriky. Tady Fo užil úskoku náhodného hrdiny, který hraje svou malou roli v příběhu větším než on. Komedie má mnoho společných bodů s Mistero buffo, také zde byl využíván zábavný pádsko-benátský grammelot, v němž je samotné sdělení podáno zábavnou formou bajky, ve které komik ukazuje svůj nepokřivený pohled na svět. Rovněž v tomto případě byl na scéně sám Fo a hrál všechny postavy.\n\nV posledních letech Foovo dílo pokračovalo dvěma paralelními směry, fraškovitou komedií (\"Il diavolo con le zinne\", 1997) a monology vystavěnými na modelu Mistero buffo (od \"Lu santo jullare Francesco\" z roku 1999 až po \"Il tempio degli uomini liberi\" z roku 2004).\n\nNástup druhé Berlusconiho vlády ho znovu podnítil k občanským a politickým dílům, satirickým přímo vůči Berlusconimu, od \"Ubu rois, Ubu bas\" po \"L'Anomalo Bicefalo\", které napsal spolu se svou ženou Francou Rame. \"L'Anomalo Bicefalo\" je komedie o soudních, politických a ekonomických událostech kolem bývalého italského premiéra Berlusconiho, do nějž Fo vtěluje expremiéra, který po nehodě ztratil paměť a kterému se podaří znovu ji získat, když přizná pravdu o svých činech. Komedie nemohla být po určitou vysílána v televizi kvůli žalobě ministra Marcella Dell'Ultri, protože citovala některé jeho soudní případy.\n\nV roce 2005 obdržel Fo titul honoris causa na pařížské univerzitě Sorbona, o rok později se mu stejné pocty dostalo i od římské univerzity.\n\nV lednu 2006 byl kandidátem na starostu Milána v primárkách středo-levicové strany L'Unione, v nichž skončil druhý za Brunem Ferrantem s 23,1 % hlasů. Do následných milánských komunálních voleb tak šel s vlastní kandidátkou; ta získala jen 2,12 % hlasů, ale i to stačilo ke zvolení Daria Fo zastupitelem. O Foově volební kampani pojednává dokument \"Io non sono un moderato\" Andrey Nobileho.\n\nDne 13. října 2016 zemřel ve věku 90 let v Miláně.\n\n\n\n"}
{"id": "90330", "url": "https://cs.wikipedia.org/wiki?curid=90330", "title": "Vzduchová hmota", "text": "Vzduchová hmota\n\nVzduchové hmoty jsou velké objemy vzduchu s horizontálními rozměry 10 až 10 kilometrů, které se zformovaly pod vlivem radiačních, cirkulačních a geografických podmínek. Vertikální rozměry vzduchových hmot dosahují alespoň několika kilometrů, někdy se vzduchové hmoty rozprostírají až po tropopauzu.\n\nVzduchové hmoty se tradičně třídí podle termodynamických a geografických vlastností, které vyplývají ze způsobu jejich utváření a vzniku.\n\nZ termodynamického hlediska se vzduchové hmoty dělí na:\n\nVzduchové hmoty se přesunují ze svých ohnisek vzniku. Přesouvající se vzduchové hmoty se transformují, podle teplotního charakteru povrchu se mění jejich teplotní zvrstvení.\n\nZ geografického hlediska se vzduchové hmoty dělí na:\n\nPlošné rozměry vzduchových hmot odpovídají velkým částem moří a pevnin. Podle svého vzniku nad oceánem či nad pevninou jsou vzduchové hmoty nazývány \"oceánské\" (\"maritimní\") či \"pevninské\" (\"kontinentální\") a rozeznávají se:\n\nArktický a polární vzduch je při povrchu víceméně totožný, liší se však se vzrůstající výškou.\n\nPřechodná zóna může být mezi sousedními vzduchovými hmotami poměrně široká (200 až 500 kilometrů). Při velkých horizontálních teplotních gradientech vzniká frontální zóna.\nDvě sousedící hmoty se vzájemně mísí jen velice nepatrně, proto jedna či druhá nadzvedne sousední vzduchovou hmotu, přičemž mezi nimi vzniká frontální rozhraní. Při přechodu studené fronty je teplý vzduch nahrazen studeným, který se pod teplý vzduch vkliňuje, jelikož je hustější, u teplé fronty je tomu naopak.\n\nPrvním, kdo systematicky studoval vzduchové hmoty, byl Robert FitzRoy.\n"}
{"id": "90334", "url": "https://cs.wikipedia.org/wiki?curid=90334", "title": "Persis", "text": "Persis\n\nPersis (staropersky \"Pársa\", středopersky \"Párs\", novopersky فارس Fárs) je starověká země na jihozápadě dnešního Íránu a současně kmenové území starých Peršanů. Za Achaimenovců i Sásánovců byla Persis vždy kultovním centrem perské říše, místem s mnoha zarathuštrovskými chrámy ohně, kde si králové zřizovali skalní reliéfy a nápisy. Její nepříznivá poloha však způsobovala, že politické centrum říše leželo velmi často v západněji položených krajích (Elam, Mezopotámie).\n\nKulturní proudy helénismu měly na Persidu jen malý vliv, takže se zde íránská kultura mohla nerušeně rozvíjet. Persis tvořila od 6. století př. n. l. jádro achaimenovské říše, později ji dobyl Alexandr Veliký, ve 4. století př. n. l. připadla Seleukovcům, ve 2. století př. n. l. Parthům a nakonec se stala součástí sásánovské monarchie. V 7. století n. l. ji dobyli a islamizovali Arabové.\n\nNejdůležitějšími městy v Persidě byly za Achaimenovců Persepolis a Pasargady, za Sásánovců Stachr. Sásánovci tu založili i několik nových měst, např. Bíšápúr.\n\nKlimatické podmínky v oblasti byly již ve starověku velmi rozdílné. Antický geograf Strabón uvádí, že pobřežní kraje byly vyprahlé a písčité, zatímco ve vnitrozemí se nacházely četné řeky a jezera. Tam bylo klima chladnější a půda zčásti velmi úrodná (Strabón, \"Geografie\" XV. 727).\n\n\n"}
{"id": "90337", "url": "https://cs.wikipedia.org/wiki?curid=90337", "title": "Seznam silnic I. třídy v Česku", "text": "Seznam silnic I. třídy v Česku\n\nToto je seznam silnic I. třídy v Česku. V ČR je v současnosti 69 silnic I. tříd. Silnicemi I. třídy naopak nejsou dálnice a místní komunikace I. třídy (například městské okruhy v Praze a Brně či radiály a spojky).\n\nPro číslování silnic I. třídy se v Česku používá spojitá řada jedno- až dvouciferných čísel. Základní průběh číslování: Praha (1) – silnice vycházející radiálně z Prahy ve směru jihovýchod – jih – západ – sever – východ (2–12) – silnice v severní části Čech (13–17) – v jižní části Čech (18–26) – znovu v severní části (27 a 28) – ještě jedna v jižní části Čech (29) – ještě jedna v severní části Čech (30) – ve východní části Čech a na pomezí Čech a Moravy (31–38) – od Brna na střední Moravu až Slezsko (41–48) – na jihu Moravy (49–55) – na východě Moravy (56–58). Tento systém byl doplněn a místy mírně narušen po přečíslování roku 1997, kdy byla vložena nebo odjinud převedena čísla 29, 39, 40 a doplněna další čísla v řadě až do 71 (zejména pro kratší úseky nově povýšené do kategorie I. třídy). V současnosti chybí v řadě pouze silnice č. 5 a silnice č. 1. Silnice č. 5 je zcela nahrazena dálnicí D5 a převedena na silnici II. třídy č. 605 a silnice č. 1 od 1. 1. 2016 v rámci reformy pojetí dálniční sítě byla společně s většinou rychlostních silnic převedena z kategorie rychlostních silnic do kategorie dálnic a přejmenována z rychlostní silnice R1 na dálnici D0.\n\n(stav k 1. 7. 2018) \nČeskou republikou procházejí, po silnicích I. třídy nebo dálnicích, tyto evropské mezinárodní silnice: \n\n"}
{"id": "90350", "url": "https://cs.wikipedia.org/wiki?curid=90350", "title": "Kongo", "text": "Kongo\n\nKongo může být:\n\n\n\n"}
{"id": "90354", "url": "https://cs.wikipedia.org/wiki?curid=90354", "title": "Pasivní radiolokátor Věra", "text": "Pasivní radiolokátor Věra\n\nPasivní sledovací systém Věra (PSS Věra nebo také VERA či VERA-NG) je čtyřpoziční časově-hyperbolický pasivní sledovací systém umožňující příjem a zpracování impulzních signálů RL, kódů odpovědí SSR/SSR S módů, signálů DME/TACAN a signálů v pásmu UHF (od 88 MHz do 1000 MHz). Poskytuje informaci o poloze (trajektorii) cílů, jejich výšce a parametrech palubních radiolokačních prostředků. Systém může, jako nezávislý zdroj informací o vzdušné situaci, plnit také funkce kontrolního a záložního systému pro radarové systémy Řízení letového provozu (ŘLP). Výrobcem je pardubická akciová společnost ERA.\n\nVěra je čtvrtou generací českých ESM-TDOA systémů. Byl pojmenován po Věře Perlingerové, jež byla výraznou osobností českého řízení letového provozu. Vývoj PSS Věra probíhal v roce 1995 na základě požadavku velení letectva, protivzdušné obrany AČR a mezirezortní komise pro řízení letového provozu Ministerstva obrany ČR. Funkční prototyp byl poprvé představen na Aerosalonu 95 v Praze Ruzyni.\n\nVývoj Věry navazoval na poznatky získané vývojem předcházejících generací pasivních sledovacích systémů. První systém vyvinutý československou armádou v roce 1963 byl znám jako PRP-1 Kopáč; mohl sledovat 6 cílů. Po něm následovala KRTP-81 Ramona (NATO krycí jméno SOFT BALL) z roku 1979, která mohla sledovat 20 cílů a KRTP-86 Tamara (NATO krycí jméno TRASH CAN) z roku 1987, která mohla sledovat zároveň 23 radarových cílů a 48 IFF cílů. Tyto systémy byly mnohokrát vyvezeny do Sovětského svazu a jiných států. Tito předchůdci byli vyráběni státním podnikem Tesla, který zbankrotoval po revoluci v roce 1989. Stěžejní inženýři z bývalé Tesly založili společnost ERA a.s. v Pardubicích, která produkuje současnou verzi lokátorů Věra.\n\nRozmístěný systém se typicky skládá z centrálního stanoviště (obsahující vybavení k zpracování signálu a ESM přijímač) a dvě nebo tři boční stanoviště obsahující pouze ESM přijímač. Boční stanoviště přenášejí přijímané signály do centrálního stanoviště pomocí mikrovlnných pojítek. Centrální jednotka používá zjištěnou přenosovou prodlevu k určení TDOA pulsů z každého stanoviště. Pulsní TDOA mezi jednou boční stanicí a střední centrálou lokalizuje cíl na hyperboloidu. Druhá boční stanice poskytuje druhý TDOA a tudíž i druhý hyperboloid. Průnik těchto dvou hyperboloidů umístí cíl na úsečku poskytující 2D souřadnice pozice cíle (bez výšky). Třetí boční stanice poskytuje třetí hyperboloid, který při průniku s úsečkou poskytnutou dvěma předchozími stanicemi, zobrazí plnou 3D pozici cíle. Tento proces je nazýván multilaterace. Výška cíle s transpondérem SSR mód C nebo S také může být zjištěna přímým dekódováním odezvy Mód C nebo S, což je normální princip provozu civilního systému VERA-AP.\n\nPřesnost systému je obecně lepší než u mikrovlnného přehledového radaru. Pracuje na principu rozkládání geometrie, spojité časové přesnosti středové jednotky, přijímaného pulsního vlnového pásma a odstupu signálu od šumu. Širší rozestup bočních stanic od středové jednotky poskytuje lepší přesnost, ale s následkem zmenšení plochy pokrytí. Typicky boční stanice jsou umístěny 15-40 km od středové jednotky. To poskytuje rozumný kompromis mezi plochou pokrytí a přesností.\n\nObecně je systém omezen linií dosahu, s normálním rozsahem 450 km - horizontem rádiových vln. Určování cílů v rozmezí sektoru přibližně 120 stupňů, ačkoli IFF a SSR cíle jsou určovány použitím odpovídající všesměrové antény a tudíž můžou být sledovány v 360 stupních. Až 200 cílů najednou může být automaticky stopováno a časový rozsah nastaven od 1 do 5 sekund.\n\nStávající generace snímačů umí detekovat a sledovat pulsní emise kvůli možnosti měření času příjmu pulsů. Přijímače pracují v rozmezí 1-18 GHz a typicky využívají SSR (secondary surveillance radar) transpondéry, IFF (identify friend or foe) transpondéry, letecké radary, metereologické radary, TACAN (tactical air navigation) transpondéry, DME (distance measurement equipment) majáky, digitální komunikační signály a pulsní rušivé signály.\n\nNěkteré zprávy podle tisku označují VERU a její předchůdkyně jako anti-neviditelné radary, což není pravda. Pravděpodobně to vychází z ambiciózní české marketingové kampaně ze začátku devadesátých let. Protože technologie závisí na detekci vysokoenergetických pulsních emisí z cíle sledování, není schopna rozpoznat jakoukoliv formu „neviditelného“ (stealth) cíle – zjednodušeně není schopna zaznamenat cíl, který žádné záření neemituje. Tzv. neviditelné cíle jsou zkonstruovány k tomu, aby žádné vysokoenergetické signály v boji nepřenášely. Přítomnost takového systému v boji však znemožňuje nepříteli použití radarů a ECM systémů bez toho, aby by byl detekován.\n\nVERA je dodávána v množství verzí. \n\nDalší ESM systém vyrobený firmou ERA je BORAP (BOjový RAdiotechnický Pátrač), pracuje ovšem na jiném principu než systém Věra (fázový interferometr).\n\n\n"}
{"id": "90355", "url": "https://cs.wikipedia.org/wiki?curid=90355", "title": "Mistrovství světa v ledním hokeji 2001", "text": "Mistrovství světa v ledním hokeji 2001\n\n65. mistrovství světa v ledním hokeji 2001 se konalo v Německu v Norimberku, Hannoveru a Kolíně nad Rýnem, ve dnech 28. dubna – 13. května 2001. Mistrem světa se stala reprezentace Česka, která ve finále porazila reprezentaci Finska 3:2 a završila tím svůj \"zlatý hattrick\".\n\nMistrovství se zúčastnilo šestnáct mužstev, rozdělených do čtyř čtyřčlenných skupin, z nichž první tři týmy postoupily do dvou osmifinálových skupin, týmy z prvního až čtvrtého místa postoupily do play off. Mužstva, které skončila v základní skupině na čtvrtém místě, hrála ve skupině o udržení. Japonsko v případě, že skončilo na sestupovém místě hrálo v Asijské kvalifikaci.\n\nZemě, které až do mistrovství světa 2000 hrály v nižších výkonnostních skupinách B, C, a D, byly po reorganizaci soutěží přeřazeny do nově vzniklých divizí I. a II.\n\n\n\n\n\n"}
{"id": "90356", "url": "https://cs.wikipedia.org/wiki?curid=90356", "title": "Světová turistická konference 1980", "text": "Světová turistická konference 1980\n\nSvětová turistická konference, která se konala koncem roku 1980 v Manile (Filipíny), a které se zúčastnilo 105 vládních delegací, OSN a UNESCO, přijala deklaraci, která doporučuje esperanto pro usnadnění mezinárodních styků. Světová turistická organizace předpovídá, že se turistika stane jedním z nejhlavnějších odvětví národního hospodářství a rozšíří svou sociální, kulturní, politickou a výchovnou roli.\n\n"}
{"id": "90359", "url": "https://cs.wikipedia.org/wiki?curid=90359", "title": "Pohoří na Šumavě", "text": "Pohoří na Šumavě\n\nPohoří na Šumavě ( česky \"Buchoř, Puchéř\" (1869–1910) či \"Půchoří\") je bývalá obec, od konce sedmdesátých let 20. století téměř zaniklé, v současnosti postupně obnovované sídlo v Novohradských horách a stejnojmenné katastrální území, spadající pod obec Pohorská Ves. Pohoří na Šumavě se rozkládá u trojmezí Čech s Dolními a Horními Rakousy. Název Pohoří na Šumavě obec dostala v roce 1923. \n\nVe středověku leželo Pohoří na území velešínského statku. V tehdejší době zde byl v podstatě jen les (latinsky označován německy podle zde rostoucích buků). Roku 1524 je místní potok pojmenován jako Pohorzie. Prvním osídlením v blízkosti Pohoří byla skelná huť v Šancích, kterou dal roku 1695 vybudovat hrabě Filip Emanuel Buquoy. Samotné Pohoří postupně vznikalo podél silnice do Freistadtu od roku 1758, kdy se tu začala budovat na dominikální půdě první stavení. Rozvoj osady byl dosti rychlý, takže o čtyřicet let později měla už 68 domů se 116 rodinami. V letech 1793–1796 bylo zavedeno systematické rozdělení pozemků. Obyvatelé Pohoří svou obec nazývali městysem, ačkoliv tento statut neměla.\n\nPravidelně se zde konaly týdenní trhy. Od roku 1802 bylo Pohoří samostatnou farní obcí. Po roce 1848 Pohoří mělo katastrální výměru 2636 hektarů, kde byly započítány ještě Berau (Stadlberg), Šance (Schanz), Kaplucken, Janovy Hutě (Johanesthal), Skleněné Hutě (Bonaventura), Stříbrné Hutě (Silberberg), Jiřice (Georgendorf), Pavlína (Paulina).\n\nPodle sčítání lidu z roku 1890 mělo 186 domů se 1323 obyvateli (1077 Němců a 246 Čechů). Obyvatelstvo se převážně živilo zemědělstvím a ručními domácími pracemi. Nejznámější činností byla podmalba svatých obrázků pod sklo, které se potom vyváželo do celé Evropy. Tento způsob malby se rozšířil do celých Novohradských hor a to na obě strany hranice. S nabýváním významu Pohoří se také zvyšovala jeho velikost a tvorba nových živností a institucí, jako byly například pivovar (roční výstav 1110 hektolitrů, v činnosti 1791–1889), vinopalna (1789–1860), hamr (od roku 1834), od roku 1848 pošta, 1887 telefon a 1889 telegraf. Byl zde také Sbor dobrovolných hasičů od roku 1888 a místní odbor Deutscher Böhmerwaldbundu (zřízen 1895). Úctyhodný byl seznam živností pořízený roku 1923: obchod chlebem, cukrář, dva obchodníci dobytkem, doprava osob, dva obchody galanterním zbožím, hodinář, dva hokynáři, osm hostinců, obchod s hračkami, kolář, kovář, dva krejčí pro pány, výčep lihovin, mlynář, dva obuvníci, pekař, porodní bába, dva řezníci, čtyři obchody smíšeným zbožím, dvě trafiky, dva truhláři, zedník, úvěrní společenstvo pro Pohoří a okolí.\n\nPo druhé světové válce byli občané německé národnosti, tvořící většinu místní populace, odsunuti. Noví dosídlenci většinou pocházeli z Rumunska a Maďarska. Mimo práce v lese se zabývali chovem ovcí a výrobou ovčích sýrů. Po roce 1951, kdy zde žilo asi 70 obyvatel, se obec stala součástí hraničního pásma. Po roce 1955 zde bylo 23 domů obývaných 72 lidmi. Ještě na konci šedesátých let zde žilo asi 35 obyvatel a vedla sem autobusová linka z Trhových Svinů. Roku 1978 už osada neměla žádné trvalé obyvatele a většina zbylých domů byla zbořena armádou. Nedaleko kostela P. Marie Dobré rady je zčásti dochovaný a zčásti obnovený hřbitov. U hlavní cesty poblíž kostela stojí pomník obětem první světové války s nápisem (Už nikdy válku!).\n\nV letech 1848–1938 (v roce 1918 se mělo stát součástí Šumavské župy ()) a 1945–1949 bylo Pohoří na Šumavě v soudním okrese Nové Hrady, v politickém okrese Kaplice, v letech 1938–1945 bylo ve venkovském okrese Kaplice (německy ) v Říšské župě Horní Dunaj (německy ), v letech 1949–1960 bylo ve správním okrese Kaplice, od roku 1960 je v okrese Český Krumlov. Od roku 1961 není samostatnou obcí. V letech 1961–1980 bylo Pohoří na Šumavě část obce Pohorská Ves, od 1. ledna 1981 do 30. června 1990 bylo část obce Benešov nad Černou, od 1. července 1990 je část obce Pohorská Ves.\n\nV létě 2006 stála v Pohoří na Šumavě jedna novostavba, tři další domy byly rozestavěné. V roce 2009 tu byly 3 novostavby a 2 starší domy, z původní zástavby zbývalo pouze torzo kostela a hřbitov. Nejbližší spojení veřejnou dopravou tvoří několik autobusových spojů do Leopoldova eventuálně do Bělé u Malont popřípadě Pohorské Vsi. Od vstupu České republiky do Schengenského systému je taktéž odstraněna závora na hraničním přechodu Pohoří na Šumavě - Stadlberg a touto cestou je vjezd povolen pro automobily do 10 tun. Dále byla opravena východní část kostela, přistavěna ochranná zeď a obnoveny venkovní omítky. Opravu kostela z větší části financuje rakouský spolek Bucherser-Heimat-Verein a dary dobrovolných dárců. Dne 14. května 2016 bude v kostele umístěn nový zvon. Nově položen asfalt v rámci obce, též opravena část přístupové silnice od Leopoldova (nový asfalt, vyzdívání břehů Pohořského potoka). V roce 2012 byla na místě bývalé fary postavena budova s téměř shodnou podobou. Na místním hřbitově probíhá postupná renovace nápisů na náhrobcích.\n\nV katastru Pohoří na Šumavě se nalézá více maloplošných chráněných území:\n\nV Pohoří na Šumavě je od 6. května 2014 na louce pod hřbitovem v nadmořské výšce 899 m n. m. v provozu profesionální automatická meteostanice známého „lovce mrazů“ Antonína Vojvodíka. On-line data měření teploty přebírá pobočka ČHMŮ v Českých Budějovicích a zveřejňuje je na svých stránkách.\n\nV Pohoří na Šumavě se vyráběla marmeláda.\n\n\n"}
{"id": "90362", "url": "https://cs.wikipedia.org/wiki?curid=90362", "title": "Vítězný oblouk (Paříž)", "text": "Vítězný oblouk (Paříž)\n\nVítězný oblouk v Paříži (celým francouzským názvem \"Arc de Triomphe de l'Étoile\" nebo jen \"Arc de Triomphe\") je vítězný oblouk, který dal postavit Napoleon Bonaparte na paměť svého vítězství v bitvě u Slavkova. Oblouk byl vybudován v letech 1806-1836 a stojí uprostřed náměstí \"Place Charles-de-Gaulle\" (dříve \"Place de l'Étoile\") na západním konci slavného pařížského bulváru \"Avenue des Champs-Élysées\". Uvnitř stavby je malé muzeum zaměřené na historii objektu. Každý rok u oblouku bývá ukončen cyklistický závod Tour de France. Přístup k památníku je podzemní chodbou. Na jeho střeše je veřejně přístupná vyhlídková terasa.\nJe předlohou pro Dianin chrám.\n\nStavbu nařídil císař Napoleon Bonaparte v roce 1806 po vítězné bitvě u Slavkova. Stavbou byli pověřeni architekti Jean-François Chalgrin a Jean-Arnaud Raymond, kteří se však nemohli shodnout na koncepci a přednost dostal Chalgrinův projekt. Základní kámen byl položen 15. srpna 1806. Samotné vyhloubení základů si vyžádalo 2 roky stavebních prací. Když v roce 1810 přijel Napoleon se svou nevěstou arcivévodkyní Marií Luisou do Paříže, byly pilíře oblouku teprve ve výšce asi jeden metr. Byla proto postavena dřevěná maketa kompletního oblouku. Dne 21. ledna 1811 zemřel architekt Chalgrin a po osmi dnech i jeho konkurent Raymond. I přes pozdější Napoleonovy neúspěchy (ruské tažení v roce 1812, koaliční vojska ve Francii 1814) byla stavba dokončena až k obloukům. Ovšem během restaurace Bourbonů byla stavba přerušena.\n\nLudvík XVIII. obnovil stavbu až v roce 1824 a postupně se na ní podíleli architekti Louis-Robert Goust, Jean-Nicolas Huyot a Héricart de Thury. V roce 1830 král Ludvík Filip a ministerský předseda Adolphe Thiers rozhodli o sochařské výzdobě oblouku, která měla zahrnovat úspěchy francouzské armády z let 1792–1815. Oblouk byl definitivně dokončen v letech 1832-36 a slavnostně pak otevřen 29. července 1836 u příležitosti 6. výročí Červencové revoluce.\n\nDne 6. února 1896 byla stavba zapsána mezi historické památky.\n\nAutorem návrhu byl architekt Jean-François Chalgrin (1739-1811). Monument je 51 m vysoký, 45 m široký a 22 m hluboký. Výška hlavních oblouků je 29,19 m a rozpětí 14,62 m. Menší, boční oblouky mají výšku 18,68 m a rozpětí 8,44 m. Jedná se o druhý největší vítězný oblouk na světě.\n\nStavba je zdobená čtyřmi hlavními sousošími na přední a zadní straně oblouku:\n\nDalších šest basreliéfů je umístěno na všech čtyřech stranách v horní části stavby:\n\nAtika je zdobená 30 štíty, které se střídají s gladii. Na štítech jsou vyrytá jména bitev v revolučních a napoleonských válkách: Valmy, Jemappes, Fleurus, Montenotte, Lodi, Castiglione, Rivoli, Arcole, Pyramidy, Abukir, Alkmaar, Zurich, Heliopolis, Marengo, Hohenlinden, Ulm, Slavkov, Jena, Friedland, Somosierra, Essling, Wagram, Moskva, Lützen, Budyšín, Drážďany, Hanau, Montmirail, Montereau a Ligny.\n\nBasreliéfy na vlysu hlavního kladí podél celé stavby představují \"Odjezd armády\" (Brun, Georges Jacquot a Laité) a \"Návrat armády\" (Louis-Denis Caillouette, François Rude a Bernard Seurre).\n\nVelké arkády jsou po horních stranách zdobeny alegorickými postavami představujícími postavy z římské mytologie (autor James Pradier). Na vnitřní straně pilířů velkých arkád jsou vyrytá jména významných bitev revolučních a napoleonských válek.\n\nMalé arkády jsou zdobeny rovněž alegoriemi představujícími pěchotu (autor Théophile Bra), jezdectvo (Achille-Joseph-Étienne Valois), dělostřelectvo (Jean Baptiste Joseph De Bay) a námořnictvo (Charles Émile Seurre). Na vnitřních stěnách malých arkád jsou vyryta jména vojenských osobností velké francouzské revoluce a Prvního císařství. Jména těch, kteří padli v bitvách, jsou podtržena.\n\nČtyři basreliéfy nacházející se nad jmény vojenských osobností symbolizují slavné bitvy:\n\nPod obloukem se nachází hrob neznámého vojína. Celý památník je obehnán stovkou sloupků symbolizujících Stodenní císařství.\n\n\n"}
{"id": "90364", "url": "https://cs.wikipedia.org/wiki?curid=90364", "title": "Smetana", "text": "Smetana\n\nSmetana je mléčný výrobek, jedná se o nejtučnější část mléka, která se usazuje na jeho povrchu.\n\nSmetana se získává sbíráním nebo odstřeďováním a v obchodě se prodává sladká nebo kysaná (v řadě jazyků se původně ruský výraz \"smetana\" užívá právě pro zakysanou smetanu). Obsahuje nejméně 10 % tuku.\n\nSmetana, která má alespoň 30 % tuku, se nazývá smetana ke šlehání a slouží k výrobě šlehačky. Podmnožinou je smetana vysokotučná s nejméně 35 % tuku.\n\nJiné právní řády než český mohou smetanu a její druhy definovat jiným způsobem.\n\n"}
{"id": "90373", "url": "https://cs.wikipedia.org/wiki?curid=90373", "title": "Integrální počet", "text": "Integrální počet\n\nIntegrální počet je část matematiky, která se zabývá především integrací, což je inverzní proces k derivaci, a integrály.\n\nZákladním pojmem integrálního počtu je integrál. Integrály se využívají pro hledání ploch, objemů a délek křivek.\n\nMezi další důležité pojmy integrálního počtu patří např. limita.\n\nJiž Archimédés vytvořil postup nalezení plochy tím, že ji rozdělil na mnoho segmentů. Tento postup pak rozšířil také na hledání objemů některých těles. Někdy také bývá označován jako \"otec integrálního počtu\".\n\nKepler použil k nalezení objemu těles postup, při kterém je dělil na nekonečný počet infinitezimálně malých prvků. Tuto metodu zobecnil Cavalieri, jehož závěry dále upravil John Wallis. V tomto období byl integrální počet používán především k určování délek, ploch a objemů.\n\nOd objevu derivace je integrace považována za k ní inverzní postup. Z tohoto období pochází také Newtonova definice integrálu.\n\nCauchy definoval základy integrálního počtu použitím limity jako limitu určitého typu součtu. Tato definice byla později rozvinuta Riemannem do Riemannova integrálu.\n\nVe 20. století byla definice integrálu dále rozšířena především díky rozvoji teorie množin a zahrnutím obecného pojmu míry (a také rozvojem teorie míry). Na základě Lebesgueovy míry vytvořil Lebesgue tzv. Lebesgueův integrál. Podobný postup použili i další matematici.\n\n\n\n"}
{"id": "90374", "url": "https://cs.wikipedia.org/wiki?curid=90374", "title": "Trolejbusová doprava v Českých Budějovicích", "text": "Trolejbusová doprava v Českých Budějovicích\n\nV krajském městě České Budějovice je od roku 1991 provozována Dopravním podnikem města České Budějovice trolejbusová síť. V provozu je šest denních a dvě noční linky, délka tratí přesahuje 70 km (měřeno jednostopě). Kromě Českých Budějovic trolejbusy obsluhují i sousední obce Hrdějovice (jedna zastávka mimo intravilán obce) a Borek.\n\nPoprvé se v souvislosti s trolejbusy začalo v Českých Budějovicích mluvit v prvním desetiletí 20. století, kdy se rozhodovalo, zdali bude vhodnější zavést do města tramvajový nebo trolejbusový systém. Nakonec se sice rozhodlo ve prospěch tramvají, jedna trolejbusová trať ale byla přece jenom realizována – tzv. linka \"hřbitovního trolejbusu\". Její existence byla důsledkem toho, že nebylo možné provést křížení s železniční tratí, která stála v cestě případné tramvajové trati ke hřbitovu svaté Otýlie. Město se tak rozhodlo pro náhradu právě v podobě trolejbusu. Tehdejší vozy připomínaly však spíše omnibusy či první autobusy. Poháněny byly pomocí kontaktních vozíčků pojíždějících po troleji, což byl na začátku 20. století velmi rozšířený způsob. Trolejbusová trať zahájila provoz 27. října 1909. Provoz zanikl vzhledem k první světové válce, kdy bylo nutné věnovat vozy i jejich zázemí pro válečné účely, 1. srpna 1914. V provozu byly dva trolejbusy.\n\nPodruhé se trolejbusy v Českých Budějovicích objevily po druhé světové válce, v době, kdy právě v celé Evropě docházelo k rozvoji trolejbusových sítí. Hlavním účelem výstavby v tomto období bylo nahrazení zastaralé, pomalé a těžkopádné sítě tramvajové (dalším z důvodů byla nemožnost zajistit tramvajemi dopravu do předměstí, zvláště pak do Čtyř Dvorů). Ta byla v podstatě neustále od otevření prvních úseků trolejbusového provozu osekávána o koncové úseky svých tratí, až byla v březnu roku 1950 kompletně a definitivně zrušena.\n\nV trolejbusové dopravě následně nastal velký rozvoj; 28. října 1948 byla uvedena do provozu první linka „A“ (později linka č. 1) z tehdejšího \"Stalinova náměstí\" (dnes náměstí Bratří Čapků) do Čtyř Dvorů. O rok později začaly jezdit trolejbusy na meziměstské trati do Rudolfova, na okruhu ve vnitřním městě, ke hřbitovu, do Suchého Vrbného a do nedaleké obce Rožnov.\n\nPodle plánu na rozvoj sítě mělo vzniknout velké množství meziměstských tratí, realizovaly se úseky do Rožnova a Nemanic (1959). V roce 1960 byla uzavřena trať okolo \"náměstí Přemysla Otakara II.\" (tehdy \"Žižkovo náměstí\"). Již následující rok byla ale obnovena jako jednostopá a sloužila do doby ukončení provozu.\n\n24. března 1968 byly trolejbusy nahrazeny autobusy na lince č. 1 spojující Rudolfov a Čtyři Dvory. Od té doby byly jednotlivé úseky trolejbusové sítě postupně rušeny. Druhý trolejbusový provoz v Českých Budějovicích zanikl 24. září 1971. Po tomto datu tak městskou dopravu ve městě zajišťovaly již pouze autobusy.\n\nPři zahájení provozu byly nasazeny kooperační trolejbusy Vetra-ČKD (karoserie francouzského původu, elektrická výzbroj ČKD). Později je následovaly vozy Škoda 7Tr, Škoda 8Tr a Škoda 9Tr. Přibližně jeden rok v Budějovicích jezdily i vozy Tatra T 400 předané ze zrušeného provozu v Mostě a Litvínově. Po ukončení českobudějovického provozu byly některé trolejbusy předány do Jihlavy, Děčína a Prešova.\n\nZměna v pohledu na elektrickou trakci v městské hromadné dopravě, která proběhla v souvislosti s ropnými krizemi v 70. a 80. letech, vrhla nové světlo na existenci trolejbusového provozu v Českých Budějovicích. Na konci 80. let vznikl první projekt, jednalo se o dálkovou trolejbusovou trať, která měla spojit JETE právě s krajským městem. Toto ale nakonec realizováno nebylo, jelikož se projekt ukázal jako nerentabilní; začalo se ale postupně s obnovováním trolejbusové sítě ve vlastním městě.\n\nNa sídlištích Máj a Vltava byl zaveden pravidelný provoz 2. května 1991. Tratě ze sídlišť se spojily ve Čtyřech Dvorech a vedly společným úsekem do centra města. Během dalších dvou let došlo k obnovení dalších částí městské sítě směrem do Rožnova a Nemanic, jednalo se však pouze o část původního plánu. Tempo výstavby následně polevilo, protože došly finanční prostředky. Nové tratě do sídliště Šumava, Strakonické ulice, Suchého Vrbného a do Rožnova k papírnám byly zprovozněny až ve druhé polovině 90. let.\n\nPo roce 2000 přibyla trasa vedoucí \"Nádražní\" a \"Pekárenskou ulicí\". Městu se v roce 2006 podařilo získat finance ze strukturálních fondů Evropské unie na náhradu autobusů trolejbusy na trase mezi sídlištěm Vltava a Českým Vrbným. Toto prodloužení kolem hypermarketu Globus bylo zprovozněno v prosinci 2007.\n\nV letech 2010 a 2011 proběhla výstavba trolejbusové trati ulicích Evžena Rošického a Milady Horákové na sídlišti Máj. Provoz zde byl zahájen 1. dubna 2012 linkou č. 1, oproti jejímu předchozímu autobusovému provozu zkrácené na trasu Nádraží – Máj, Milady Horákové. Již k 2. září 2012 byla dopravní obsluha této části města změněna a po nové trati zavedl DPmČB trolejbusovou linku č. 8.\n\nUvažovalo se také o výstavbě trati do Vráta a Rudolfova, z toho ale kvůli zamítavému přístupu daných obcí sešlo.\n\nV září 2012 bylo v provozu šest denních linek označených čísly 1, 2, 3, 5, 8 a 9 a dvě noční linky č. 53 a 59. Všechny denní trolejbusové linky (s výjimkou 1 a 8) jsou frekventované, s intervalem od 4 do 10 minut ve špičce, a vytváří páteř MHD. Linka 1 má ve špičce interval 15 minut (nižší není třeba kvůli prokladu s autobusovou linkou 21), linka 8 pak jezdí po 30 minutách (proklad s autobusovou linkou 18).\n\nLinka 8 vznikla kvůli nové trolejbusové trati vedoucí ulicí Evžena Rošického. Evropská unie zde totiž financovala výstavbu trolejí a do podmínek byla zařazena obsluha této trati celodenně a celotýdenně jezdící obousměrně vedenou trolejbusovou linkou, a to po dobu minimálně 5 let. Její vytížení je velmi slabé.\nOd 1.11.2018 je linka 1 linkou 4 a linka 21 linkou 1. Tedy trolejbusové linky jsou: 2, 3, 4, 5, 8, 9 a noční linky 53 a 59.\n\nV českobudějovické trolejbusové síti jsou provozovány následující typy osobních vozidel (celkem 57 trolejbusů):\n\nPrvní českobudějovické trolejbusy 15Tr (evidenční čísla 01–15) byly v roce 1991 dodány v červeno-krémovo-fialovém nátěru, postupně však (s výjimkou ev. č. 02, kterému tento nátěr zůstal) byly lakovány do bílé barvy. Další trolejbusy 15Tr (evidenční čísla 16–40) měly zeleno-žluto-bílý nátěr, neboť pocházely z nerealizované dodávky pro Teherán. I tyto vozy však byly (s výjimkou ev. č. 27, kterému nátěr zůstal) přelakovány na bílo. Novější 15Tr (ev. č. 41 a 42) a 15TrM (ev. č. 48–57) byly přímo dodány v bílé barvě. Vozy 15Tr, které prošly generální opravou, jsou lakovány do nového městského červeného nátěru. Vozy evidenčních čísel 56 a 57 z roku 2004 jsou posledními dvěma trolejbusy vyrobenými ve Škodě Ostrov.\n\nV letech 1998–2010 byly v Českých Budějovicích v provozu také standardní nízkopodlažní trolejbusy Škoda 21Tr (celkem pět kusů). Tři z nich byly v letech 2005, 2006 a 2008 odprodány do Szegedu, zbylé dva byly v červnu 2014 odvezeny do Brna. V letech 2005–2012 byly nakupovány nízkopodlažní kloubové vozy 25Tr (ev. č. 58–88), které tvoří páteř vozového parku. V roce 2013 byly dodány první kloubové trolejbusy Škoda 27Tr Solaris (ev. č. 89 a 90), již v novém městském červeném nátěru. O tři roky později, tj. 2016, zakoupily Budějovice další 2 kloubové trolejbusy 27Tr (ev. č. 91 a 92), které byly doplněny pomocným bateriovým pohonem (parciální trolejbus) a klimatizací salonu cestujících. V roce 2017 zakoupily další 2 vozy stejného typu (ev. č. 93 a 94). V druhé polovině roku 2018 bude dodáno 11 kloubových trolejbusů typu 27Tr s karosérií IV. generace.\n\nDopravní podnik města České Budějovice ve svých dílnách provádí generální opravy a modernizace trolejbusů vlastními silami a to v tempu přibližně 2 trolejbusů za rok. Modernizace probíhají od roku 2000 na nejstarších typech trolejbusů 15Tr (po modernizaci jsou označovány jako 15TrM). Poslední modernizace vozu 15Tr na 15TrM (vůz ev. č. 02) proběhla v roce 2011, od té doby probíhají generální opravy a modernizace na novějších vozech 15TrM. Takto rekonstruované trolejbusy budou nasazovány na linky českobudějovické MHD dalších přibližně 8 až 10 let.\n\nV majetku dopravního podniku je také jeden historický trolejbus. Jedná se o vůz Škoda 9Tr (evidenční číslo 12), který původně jezdil v Plzni. Od roku 2006 je odstavený vůz Škodu 15Tr 07/7 evidenčního čísla 01, který měl být podle záměru dopravního podniku upraven na historický, jehož stav by měl odpovídat začátkům zdejších „třetích trolejbusů“, tzn. roku 1990. Úprava tohoto vozu byla zahájena v červenci 2014 a dokončena v roce 2017.\n\n\n"}
{"id": "90384", "url": "https://cs.wikipedia.org/wiki?curid=90384", "title": "10Base2", "text": "10Base2\n\n10Base2 (také 10BASE2, často nazýván též tenký ethernet) je standard sítě Ethernet založený na tenkém koaxiálním kabelu s rychlostí přenosu 10 Mbit/s a vzdáleností mezi uzly maximálně 185 metrů. Používá sběrnicovou topologii a tenký 50 Ω koaxiální kabel (RG-58).\n\nNa rozdíl od technologie 10Base5, kde segment byl tvořen jediným kusem koaxiálního kabelu, do kterého se doslova vyřezávala místa na připojení odboček, u 10Base2 je segment složen z jednotlivých kusů kabelu RG-58, které jsou na obou koncích opatřeny BNC konektorem. Konektor je připojen do (přímé větve) BNC T-konektoru. Na odbočku BNC-T konektoru je připojena síťová karta, na druhou přímou větev BNC T-konektoru je připojen buď kabel k dalšímu počítači nebo terminátor. Celý segment se nesmí větvit, nesmí být spojen do smyčky. Ani dva počítače nelze spojit pouze koaxiálním kabelem, jsou potřeba dva BNC T-konektory a dva terminátory. Pro rozvětvení sítě je možné použít hub (multiport repeater) (případně switch, bridge nebo router).\n\nPři vytváření rozsáhlejší sítě pomocí hubů je nutné dodržet pravidlo 5-4-3. Oba konce koaxiálního kabelu musí být zakončeny zakončovacím rezistorem (tzv. \"terminátorem\") o stejné impedanci jako je vlnová impedance koaxiálního kabelu. K připojení jednotlivých uzlů se používá odbočka tzv. \"BNC-T konektor\", ke kterému je přímo připojena síťová karta. Pro přístup ke sdílenému přenosovému médiu (sběrnici) se používá metoda CSMA/CD.\n"}
{"id": "90385", "url": "https://cs.wikipedia.org/wiki?curid=90385", "title": "Predikát (logika)", "text": "Predikát (logika)\n\nPredikát je v logice takové jazykové sdělení (výraz), o němž má po obsahové stránce smysl tvrdit, že je buď pravdivé (označuje se slovem true nebo číslicí 1) , nebo nepravdivé (označuje se slovem false nebo číslicí 0).\n"}
{"id": "90391", "url": "https://cs.wikipedia.org/wiki?curid=90391", "title": "Filip V. Makedonský", "text": "Filip V. Makedonský\n\nFilip V. (239 př. n. l. – 179 př. n. l.) byl od roku 221 př. n. l. makedonským králem, jenž pocházel z dynastie Antigonovců. Byl synem Démétria II., po jehož brzké smrti byl adoptován svým strýcem Antigonem III. Dósónem. Filip započal svoji vládu vítězstvími vzbuzujícími pozornost jeho současníků, avšak jeho diplomatická nerozvážnost umožnila vměšování Římanů do řeckých záležitostí. Jeho opakované pokusy rozšířit svoji moc vedly ke střetům s Římany, které vyústily v zánik makedonské hegemonie v Řecku.\n\nFilip se narodil jako syn Démétria II. a épeirské princezny Chryseis, ovšem již v devíti letech ztratil otce, jenž byl zabit ve válce proti Ilyrům. Démétriův bratranec Antigonos Dósón se poté oženil s Filipovou matkou a získal makedonský trůn. Velkorysý Filipův otčím se nepokusil zajistit následnictví vlastnímu synovi. Místo toho připravoval Filipa na budoucí vládu, přičemž projevil svoji moudrost, když Filipovi ustavil vlastní královské rádce. Po Dósónově smrti v roce 221 př. n. l. se tehdy sedmnáctiletý Filip chopil za poměrně nejisté politické situace vlády. V prvním roce svého panování zakročil proti Dardánům a jiným barbarským kmenům na severu. Třebaže byl velice rázný a ambiciózní, postrádal Dósónovu rozvážnost a diplomatické schopnosti, tolik nezbytné k zachování makedonské převahy na Balkánském poloostrově. Dósónova smrt znamenala obnovení nesvárů v helénském spolku, neboť Sparta společně s aitólským spolkem a Élidou napadly achajský spolek, makedonského spojence. V následné spojenecké válce v letech 220 až 217 př. n. l. připojil Filip k helénskému spolku Messénii a podrobil si Élidu. Jeho počínání ve spojenecké válce mu zajistilo proslulost a respekt jeho poddaných i nepřátel. I přes tyto úspěchy však Filip v roce 217 př. n. l. válku předčasně ukončil uzavřením míru s Aitóly.\n\nDůvodem ke smíru byla Filipova snaha posílit severní hranice a rozšířit makedonský vliv v sousední Ilýrii. Zde se již od dvacátých let vojensky angažovala římská republika, která v roce 229 př. n. l. zakročila proti místním pirátům. O deset let později (219 př. n. l.) Ilyrové opět ohrožovali námořní dopravu v Jaderském moři, nicméně Římané je v reakci na to rychle a účinně porazili. Ilyrský vládce Démétrios z Faru poté uprchl na dvůr mladistvého Filipa, který se právě stal králem, a přesvědčoval ho ke spojenectví proti Římanům. Krátce nato zahájil kartaginský vojevůdce Hannibal ničivé tažení do Itálie, během něhož přivodil římským legiím sérii drtivých porážek, jež vyvrcholily obklíčením římského vojska v bitvě u Kann.\n\nMakedonský král viděl v oslabení Římanů výtečnou příležitost nejen k upevnění své moci na Balkáně, nýbrž doufal taktéž v získání jihoitalských řeckých obcí, které se tehdy vzbouřily proti Římu. Plánovaná aliance s Kartáginci byla však vyzrazena Římanům, kteří zachytili korespondenci mezi Filipem a Hannibalem. Díky tomu Římané zabránili makedonskému vpádu na Apeninský poloostrov zahájením preventivní války v roce 215 př. n. l. V této první makedonské válce se na stranu Římanů připojil aitólský spolek a později také Pergamon. Místo naplnění svých snů o expanzi na západ se tak Filip ocitl v náročném konfliktu s řadou svých sousedů. Jeho útoky do Ilýrie se setkaly jen s omezeným úspěchem. V průběhu svého prvního tažení rok po zahájení války utrpěl porážku a přišel o celou flotilu. Teprve v roce 212 př. n. l. dobyl město \"Lissos\" (dnešní Lezhë). Boje s aitólským spolkem a pergamským králem Attalem I. zamezily jeho dalšímu postupu. Až po Attalově odchodu z Řecka v roce 207 př. n. l. byl Filip schopen s pomocí achajského spolku vedeného Filopoiménem zdolat své nepřátele, načež v následujícím roce přiměl Aitóly k uzavření míru. Jelikož ztratili podporu svých řeckých spojenců, uzavřeli Římané s Makedonií v roce 205 př. n. l. ve Foiníké mírovou smlouvu, jíž sice Filipovi přiznali skromné zisky v Ilýrii, nicméně zabránili jeho spojení s Hannibalem.\n\nPo smrti Ptolemaia IV. sjednal Filip v roce 203 př. n. l. tajnou dohodu se seleukovským králem Antiochem III., v níž si králové zřejmě rozdělili území ptolemaiovského Egypta v Sýrii a na pobřeží Malé Asie. Makedonská expanze v Egejském moři, v Thrákii a v Kárii ovšem vyburcovala okolní státy, především Pergamon a Rhodos. V roce 201 př. n. l. jejich námořnictva zvítězila nad Filipovou flotilou u Chiu a poblíž Mílétu, zatímco Římané v téže době završili svoje vítězství nad Kartágem ve druhé punské válce. Na výzvu Rhoďanů, Athéňanů a Attala I. předložil římský senát Filipovi ultimátum, v němž požadoval opuštění dobytých území. Protože to Filip odmítl, vypověděli mu Římané tzv. druhou makedonskou válku, v níž se na stranu obnovené protimakedonské aliance přidali rovněž Aitólové. Po několika letech nerozhodných bojů a diplomatických jednání byla v roce 197 př. n. l. dosud nepřemožitelná makedonská falanga přesvědčivě poražena v bitvě u Kynoskefal v Thesálii, kde podlehla flexibilnější bojové taktice římských legií.\n\nAčkoli se Filipovi podařilo z této pohromy uniknout a zachránit si trůn, podmínky míru nadiktovaného Římany zbavily Makedonce všech jejich území a vlivu v Řecku. Filip si směl ponechat vládu nad Makedonií, avšak musel zaplatit 1000 talentů válečných kontribucí, vzdát se Thesálie, vyklidit své řecké pevnosti Korint, Démétriadu a Chalkidu (nazývané „okovy Řecka“), rozpustit většinu námořnictva a poskytnout řadu rukojmích, včetně svého mladšího syna Démétria. V důsledku toho prohlásil vítěz od Kynoskefal Titus Quinctius Flamininus na isthmických hrách v roce 196 př. n. l. řecké obce za svobodné. V souladu s mírovou smlouvou se Filip stal římským spojencem a se svými přemožiteli následně spolupracoval v jejich boji proti spartskému králi Nabidovi v roce 195 př. n. l. O čtyři roky později Filip podpořil Římany také proti Antiochovi III. během syrské války. Na oplátku za královu pomoc v tomto konfliktu mu Římané odpustili část reparací a propustili jeho syna Démétria, který však během pobytu v Itálii začal smýšlet silně prořímsky.\n\nFilip se poté zaměřil na vnitřní konsolidaci svého království reorganizací armády a státní správy a zvýšením příjmu opětným otevřením zlatých dolů. Dále zalidnil četné oblasti Makedonie a městům dovolil razit vlastní mince, což mělo příznivý dopad na hospodářství. Všechny tyto Filipovy aktivity ještě zvýšily podezřívavost Římanů vůči němu. Obviňování ze strany sousedních států, zvláště Pergamu, vedla k vytrvalým zásahům Říma. Vědom si zvyšujícího se rizika římské invaze do Makedonie, snažil se Filip vojensky a diplomaticky upevnit své pozice na Balkáně. Jeho úsilí bylo ale podkopáváno prořímskou politikou Démétria, kterého Římané podporovali v jeho snaze zabezpečit si následnictví na úkor svého staršího bratra Persea. Vzájemné napětí mezi bratry vedlo v roce 180 př. n. l. k Filipovu zdráhavému rozhodnutí nechat Démétria popravit. Tento skutek se nepříznivě odrazil na králově zdravotním stavu a o rok později Filip v Amfipoli zemřel. Po Filipovi nastoupil na trůn jeho nejstarší syn Perseus, který se stal posledním makedonským králem.\n\n\n\n"}
{"id": "90393", "url": "https://cs.wikipedia.org/wiki?curid=90393", "title": "Gilbert Keith Chesterton", "text": "Gilbert Keith Chesterton\n\nGilbert Keith Chesterton (29. května 1874 – 14. června 1936) byl anglický spisovatel. Jednalo se o autora románů a detektivek, literárního a společenského kritika a diskutéra, novináře, esejistu, básníka, historika, dramatika, křesťanského myslitele a zastánce katolicismu.\n\nPocházel ze zámožné londýnské rodiny (po matce byl francouzského původu). Studoval malířství na Sladově akademii, studium nedokončil, od r. 1895 se živil jako novinář. Po vážné duševní krizi kolem roku 1893 se stal anglikánem, jeho postoje se však postupně přibližovaly stanoviskům katolické církve, do které formálně vstoupil (byl pokřtěn) až roku 1922. Roku 1901 se oženil s Frances Blogg, jejich manželství zůstalo bezdětné. Během búrské války se Chesterton postavil na stranu Búrů, tehdy se také spřátelil s Hilairem Bellocem, tento přítel ho pak výrazně ovlivňoval až do konce života. Společně často polemizovali s G. B. Shawem a H. G. Wellsem, od Shawa dostali přezdívku „Chesterbelloc“. R. 1912 vypukla tzv. Marconiho aféra, při které se kromě jiných také Chestertonův bratr Cecil snažil odhalit korupci na nejvyšších vládních místech. Aféra hluboce otřásla Chestertonovým míněním o anglických státních institucích, které od té doby stále častěji prohlašoval za prohnilé a ovládané plutokracií. Od roku 1925 do smrti Chesterton vydával týdeník \"G. K.´s Weekly\", na jehož stránkách společně s Bellocem šířil především své politické názory. S Bellocem prosazovali program tzv. distributivismu, jeho cílem byla rovnoměrnější distribuce výrobních prostředků. Jeho bratrancem byl politik A. K. Chesterton.\n\nChesterton napsal přibližně osmdesát knih, několik set básní, kolem dvou set povídek, čtyři tisíce esejů a několik her. Působil jako sloupkař pro noviny Daily News, Illustrated London News a vlastní G.K.’s Weekly. Psal i články pro Encyklopedii Britannica, pro 14. vydání (vyšlo r. 1929) například vytvořil heslo Charles Dickens a část hesla Humor. Jeho nejznámější literární postavou je kněz z detektivních povídek Otec Brown. Z jeho románů je pravděpodobně nejvíce známý Anarchista Čtvrtek. Ještě před svým vstupem do katolické církve byl Chesterton zapřisáhlým křesťanem, křesťanská témata a symbolika se objevují ve většině jeho děl. Ve Spojených státech jsou známá jeho díla týkající se distributivismu, protože je popularizoval časopis American Review (vydávaný v New Yorku Sewardem Collinsem).\n\nVe svých dílech obhajuje tradiční hodnoty. Ve vážných komentářích o světě, vládě, politice, ekonomice, filozofii, teologii a o mnoha dalších tématech často využíval formu paradoxu. Výrazným znakem Chestertonova díla je vtip a smysl pro humor. Když noviny The Times požádaly několik význačných osobností, aby napsaly esej na téma „Co je na světě špatného“, Chesterton si pro svůj příspěvek zvolil formu dopisu:\n\n\"Vážení pánové, to já.\"\n\"S úctou G. K. Chesterton\"\nVelká část Chestertonova díla včetně detektivních povídek o Otci Brownovi se stále vydává.\n\nAčkoli Chestertonova poezie věrně odráží jeho přesvědčení a postoje, většina jí není příliš známa. Chesterton debutoval r. 1900 dvěma sbírkami básní. Další básně pak publikoval v samostatných sbírkách, nebo je často vkládal do svých prozaických děl.\nČesky jich několik bylo publikováno v rámci \"Archů\" Josefa Floriana, v Akordu a Arše, jako soukromý tisk vyšlo \"Gloria in profundis\" r. 1929. První výbor vyšel r. 2004 pod názvem \"Souzvuk barev\", sestavil jej a přeložil Josef Hrdlička.\n\nChestertonovou literárně nejkvalitnější básní je pravděpodobně balada \"Lepanto\", nejznámější je pak \"The Rolling English Road\" a nejčastěji citovanou je patrně \"The Secret People\" (\"„we are the people of England; and we have not spoken yet”\"). Mezi další hojně obdivované básně patří \"A Ballade of Suicide\" a \"The Ballad of the White Horse\".\n\n\nChesterton vytvořil řadu studií o anglické literatuře, např. \"Robert Browning\" (1903), \"Charles Dickens\" (1906) a \"Bernard Shaw\" (1910, česky 1926).\n\n\n\nNejznámější z Chestertonova díla jsou detektivní povídky, v nichž hraje hlavní roli kněz Brown.\n\n\n\n\n\n"}
{"id": "90398", "url": "https://cs.wikipedia.org/wiki?curid=90398", "title": "Koks", "text": "Koks\n\nKoks je pevný uhlíkatý zbytek odvozený z nízkopopelového, nízkosirného černého uhlí, ze kterého jsou odstraněny prchavé složky v peci s omezeným přístupem kyslíku při teplotách nad 1000 °C. Při tom vzniká také kamenouhelný dehet, čpavek, lehké oleje a koksárenský plyn. Provoz na výrobu koksu se nazývá koksárna nebo taky koksovna, proces jeho výroby se nazývá karbonizace.\n\nKoks se používá jako palivo a jako redukční činidlo např. ve vysoké peci. Koks z uhlí je šedý, tvrdý a pórovitý a má výhřevnost 29,6 MJ/kg. Petrolejový koks je pevný zbytek získaný rafinací ropy, obsahuje ale příliš mnoho nečistot na to, aby mohl být využíván v metalurgických aplikacích.\n\nJako palivo pro vytápění a výrobu teplé užitkové vody je koks povolen jako jediné tuhé palivo i v centrech měst, protože jeho spálením vzniká prakticky pouze CO a proti jiným tuhým palivům má relativně nízkou prašnost. I přes to je ale nahrazován plynovým vytápěním, které má podle jeho prodejců tyto parametry výrazně lepší.\n\n"}
{"id": "90401", "url": "https://cs.wikipedia.org/wiki?curid=90401", "title": "Čmelák zemní", "text": "Čmelák zemní\n\nČmelák zemní (\"Bombus terrestris\" L.) je v Evropě nejhojnějším a největším druhem rodu čmelák. V České republice patří mezi chráněné druhy.\n\nPatří do druhové skupiny \"pollen storres\", tzn. že dělnice ukládají pyl a med do zvláštních voskových nádob. Z uskladněných zásob později dělnice krmí larvy podobně, jako včely.\n\nTělo čmeláka zemního je oválné, černé barvy se žlutohnědým pruhem za hlavou na předohrudi a uprostřed na druhém zadečkovém tergitu a bílým koncem zadečku (čtvrtý a pátý tergit). Dělnice měří okolo 16 mm, matka 25 mm. První dělnice (o které pečuje jen matka) jsou velké jen 8 až 10 mm.\n\nPatří mezi první jarní opylovače. Opyluje ovocné stromy, patří k důležitým opylovačům jetelových kultur.\n\nHnízdí pod zemí v početných rodinách běžně o sto i více jedincích. V ČR je rozšířen spíše v nižších a středních polohách. Vyskytuje se v celé Evropě, v Malé Asii, v severní Africe a na Kanárských ostrovech. Zavlečen byl na Nový Zéland a do Austrálie.\n\n"}
{"id": "90402", "url": "https://cs.wikipedia.org/wiki?curid=90402", "title": "Sedací úvaz", "text": "Sedací úvaz\n\nBederní úvaz, neboli sedací úvaz (obvykle slangově nazývaný sedák), je součást horolezeckého vybavení.\n\nDo sedacího úvazu se leze jako do kalhot nohavičkami nahoru až do pasu, bederní pás leží na kyčlích, poté se (provlékne a) zcela utáhne přezka na bederním pásu a zkontroluje konec popruhu, takže je lezec zcela obepnutý sedacím úvazem a neměl by z něj vypadnout (volně vystoupit). Z tohoto důvodu se jiné úvazy vyrábí i pro ženy (odlišná stavba těla) a děti (dětské celotělové).\n\nTěžiště lezce by mělo vždy spočívat pod centrálním okem. Zvláště pokud nese batoh, musí užít ještě prsní úvaz či celotělový (viz níže), aby byl stále navázaný nad těžištěm kvůli převrácení v případě pádu.\n\nVyužívá se pro následující účely:\n\nSedací úvaz běžné konstrukce se skládá z bederního pásu a dvou pásů nohavic (nazývanými též nohavičky), obepínajících nohy. Tyto nohavice jsou navzájem spojené popruhem. Tento popruh je spojen s bederním pásem širokým popruhovým okem, které tvoří tzv. slaňovací oko (nazývané také jako \"odsedávací\", \"jistící\" či centrální).\nV zadní části (přes hýždě) je bederní pás spojen s nohavicemi pružnými popruhy, jež se používají k zajištění polohy nohavic na nohách lezce. Volně visící nohavice by totiž omezovaly pohyb lezce.\n\nNohavice mohou mít vpředu na stehnech přezky pro nastavení velikosti (na rozdíl od bederního pásu se nedotahují úplně – nebezpečí křeče ve visu) pro střídání uživatelů, nebo pro usnadnění oblékání v kalhotách a botách s mačkami na horách. Některé sportovní sedáky je nemají kvůli odlehčení.\n\nBederní pás je rozpojovatelný pomocí kovové přezky, vyrobené z lehké a pevné slitiny.\nPřezka je konstrukčně řešena tak, že je vyrobena z jednoho kovového kusu a popruh se jimi musí provléknout na třikrát.\nNejprve zespodu nahoru, pak shora dolů, a po obtočení postranní hrany opět prvním otvorem shora dolů. Popruh musí být v přezce řádně utažen.\n\nNa přezkách je často nápis \"DANGER\" (anglicky „nebezpečí“). Nápis je umístěn tak, aby nebyl při správném zapnutí vidět. Pokud je vidět, tak to znamená, že přezka je špatně zapnuta a hrozí tak rozepnutí sedáku, což může vést k nehodě. Přezky mohou být různé konstrukce, jednodílné provlékací, nebo různé dvojdílné, které usnadňují rozpojení bederního pásu, případně i nohavic. Popruhy mohou být na konci založené zpět a zašité proti vyvléknutí z přezky, aby konce nepřekážely bývají zde gumičky k založení. Pro důležité spoje se používají pevnostní švy a nitě.\n\nObvykle jsou na bederním pásu – na jeho bocích, tzv. materiálová poutka. Tato poutka slouží k nošení horolezecké výzbroje.\nK ničemu jinému tato poutka nejsou dimenzována a jejich záměna se slaňovacím okem (např. při navazování lana do slaňovacího oka) může být tragická, neboť nosnost poutka je uváděná zpravidla 5 kg. Mezi poutkami po stranách mohou být ještě látkové tunýlky pro upevnění přídavných plastových držáků (karabin) na šrouby do ledu či jiný materiál. Vzadu na bederním pásu může být ještě poutko pro pytlík na magnezium, či pro kšandy k dotažení prsního blokantu pro výstup po laně.\n\nNa sedacích úvazcích jsou použity tři druhy materiálových poutek:\n\nBederní úvaz se z důvodu bezpečnosti používá s prsním úvazem, což při pádu zmenšuje riziko poranění páteře rozložením tíhových sil a zajišťuje přetočení padajícího lezce do bezpečnější polohy hlavou vzhůru. Vzájemné použití obou úvazků, navzájem spojených smyčkou (o nosnosti minimálně 15 kN), či karabinou se nazývá kombinovaný úvazek.\n\nBederní úvaz musí splňovat evropskou normu o horolezeckých úvazcích EN 12277.\nDle této normy spadá bederní úvazek do kategorie C.\n\n\n\n"}
{"id": "90403", "url": "https://cs.wikipedia.org/wiki?curid=90403", "title": "Tramvajová doprava v Olomouci", "text": "Tramvajová doprava v Olomouci\n\nTramvajová síť se v Olomouci podílí na zajišťování městské hromadné dopravy. V roce 2018 provozoval Dopravní podnik města Olomouce (DPMO) na 15 km tratí o rozchodu kolejí 1435 mm osm tramvajových linek. K 1. prosinci 2018 disponoval DPMO dohromady 68 tramvajovými vozy určenými pro pravidelnou přepravu osob.\n\nHlavním impulsem pro zavedení tramvajové dopravy byla skutečnost, že železniční nádraží se nacházelo relativně daleko od centra města. Přestože tento velmi významný směr již od roku 1845 obsluhovaly omnibusy, bylo potřebné zajistit mnohem efektivnější dopravní řešení. Po mnohých studiích a projektech byla nakonec v posledním desetiletí 19. století zvolena elektrická tramvaj s normálním rozchodem 1435 mm (předtím se uvažovalo o provozu parní tramvaje). Stavební práce začaly roku 1897 současně i s likvidací hradeb starého města a skončily o dva roky později; slavnostní otevření tratí proběhlo 1. dubna 1899. Provozovatelem však nebylo město, ale soukromá společnost Siemens & Halske. Obě tratě (\"Dělostřelecká kasárna\" – \"Horní náměstí\" – \"Nádraží\" a \"Horní náměstí\" – \"Nová Ulice\") byly konstruovány jako jednokolejné s výhybnami, ukončené úvratěmi (vyjma hlavního nádraží, kde se již nacházela smyčka – historicky první na území dnešní České republiky).\n\nPro zahájení provozu dodala vagónka Johann Weitzer ze Štýrského Hradce devět motorových a čtyři vlečné vozy.\n\nRoku 1904 město vypovědělo soukromému provozovateli smlouvu a tramvajovou trať převzalo samo. Nedošlo ke změnám v rozsahu sítě, obměnil se ale vozový park. Časem se ukázalo, že nové vozy jsou příliš těžké a že je stávající mosty neunesou, takže ty musely být následně přestavěny na vyšší nosnost. V provozu byly soupravy motorových a vlečných vozů s lyrovými sběrači.\n\nVelkou změnou se stala, jako i jinde, první světová válka. Všechny práce na rozestavěných tratích byly okamžitě zastaveny (s výjimkou tratě na nový hřbitov v Neředíně, otevřené 3. října roku 1914), a celý provoz chřadl. Po vyhlášení republiky o čtyři roky později bylo proto nutné vše zmodernizovat. Roku 1923 došlo také k zavedení číselného označení linek. Hlavní změnou ve 30. letech se pak stalo otevření trati z Neředína k vojenskému letišti, byla to první (a dosud jediná) tramvajová trať na letiště v celé ČSR, jako součást velkého, nerealizovaného plánu na rozvoj olomouckých tramvají.\n\nPříkladem zachovalého tramvajového vozu je vůz s evidenčním číslem 223 vyrobený roku 1930 Ringhofferovými závody v Praze. Tento typ používaný v městském provozu, byl vyráběn v letech 1905 až 1933 podle návrhu architekta Jana Kotěry. V Olomouci byl používán v letech 1947-1970. Zachovalo se jich pouze několik exemplářů a proto byl vůz č. 223 vyhlášen v roce 1996 kulturní památkou.\n\nHlavní úsek celé sítě, spojení mezi nádražím a \"Žižkovým náměstím\", podstoupil v roce 1940 zdvoukolejnění. Problémem při rozšiřování dalších tratí se však stala opět malá únosnost jednoho z mostů, a tak byl takto upraven pouze tento úsek. Ke konci války byl navíc zničen most mezi nádražím a centrem, kvůli čemuž byla doprava na nádraží kompletně zastavena (k obnovení se přistoupilo až roku 1948, kdy se trať převedla na dřevěný provizorní most).\n\nV 50. letech probíhalo sice mnoho prací na zdvoukolejňování všech zbylých jednokolejných tratích, nové se postavil úsek od nádraží do Pavloviček, která byla zprovozňována po etapách mezi roky 1947 a 1958. Trať k vojenskému letišti byla v roce 1953 zrušena jako nepotřebná a v Neředíně vznikla smyčka. Další významnou událostí 50. let se stala havárie při rekonstrukci Salmova paláce v centru města, následkem čehož musela být tramvajová trať přeložena do ulic \"Pekařské\" a \"Mořické\", navíc po 22 měsíců provoz v tomto směru nefungoval.\n\nZměnou, kterou přinesl konec 50. let, bylo zavedení jednosměrných tramvajových vozů. Kvůli ním tak musely být přebudovány všechny úvratě na smyčky. To se povedlo na všech konečných, s jednou výjimkou. Přestavbu konečné zastávky \"Bělidla\" nebylo možné technicky provést, proto bylo rozhodnuto o prodloužení tratě do Pavloviček a jejím ukončení blokovou smyčkou v Edisonově ulici. Provoz na této trati byl zahájen nejprve zkušební v prosinci 1957 a od nového roku 1958 už normální s cestujícími. Kromě smyček byl také zprovozněn vratný trojúhelník na Nové Ulici, takže nyní už síť byla opravdu připravena na nástup tramvají typu T.\n\nV letech 1947 až 1967 bylo z důvodu nedostatku tramvají zakoupeno velké množství starších vozů z Prahy. V roce 1957 byly dodány první tramvaje PCC - deset vozů Tatra T1. V 1. polovině 60. let je následovalo pět tramvají Tatra T2 (včetně prvního prototypu). Výrazná obnova vozového parku však započala až dodávkami vozů Tatra T3 ve druhé polovině 60. let.\n\nStejně jako v jiných městech, kterými bylo například Ústí nad Labem nebo České Budějovice, i v Olomouci se ozývaly hlasy, požadující nahrazení tramvajové dopravy autobusovou. Vznikla sice studie, která měla tento přechod pečlivě rozvrhnout, přistoupeno k ní ale nebylo. I tak ale nedošlo k žádným významnějším změnám v celém provozu; nové trati nevznikaly a pouze se modernizoval vozový park vozy typu T. První vlaštovkou byla přestavba autobusového nádraží, díky čemuž musela být i zdejší tramvajová trať přestavěna. V roce 1981 došlo k velké rekonstrukci tratě na Novou Ulici, kdy v úseku Ječmínkovo náměstí (dnes Wolkerova) - Nová Ulice byla trať přeložena blíže k sídlišti na samostatné těleso do ulice Brněnské. Původní trať v ulici I. P. Pavlova, vedoucí přes areál Fakultní nemocnice Olomouc, byla zrušena (včetně původního trojúhelníku Nová Ulice, který byl nahrazen dvoukolejnou smyčkou).\n\nV 90. letech 20. století přibyly nové nízkopodlažní tramvajové vozy (Škoda 03T, známé také jako Astra). Zlepšila se i obsluha hlavního nádraží – došlo ke stavbě a následnému otevření již druhé tratě spojující nádraží s městem (v provozu od roku 1997). 29. října 1998 byl zastupitelstvem města Olomouce přijat nový územní plán, který potvrdil tramvajovou dopravu jako páteřní a do budoucna počítá s jejím dalším rozšiřováním. V roce 1999 oslavil tramvajový provoz již své sté narozeniny.\n\nNa počátku století došlo k úpravám zastávek před hlavním vlakovým nádražím. V rámci celkové adaptace přednádražního prostoru byly již provedeny přeložky tramvajových tratí a zastávek. V roce 2006 bylo zakoupeno dalších pět nízkopodlažních tramvají – tři vozy Inekon 01 Trio a dvě tramvaje VarioLF, které v roce 2007 následovalo ještě třetí vozidlo typu VarioLF. V roce 2008 se vozový park rozšířil o další tři vozy typu VarioLFR.E. Dopravní podnik města Olomouce tak již vlastnil 13 nízkopodlažních tramvají. Obměna vozového parku je od roku 2006 realizována dodávkami oficiálně rekonstruovaných nebo zcela nových vozů Vario.\n\nOd 1. září 2007 byla zrušena linka 5, která vedla z Pavloviček kolem hlavního vlakového nádraží přes Tržnici do Neředína.\n\nDo konce srpna 2007 probíhala půlroční rekonstrukce ulic Denisova a Pekařská v centru města. Kolejové tramvajové lože bylo odhlučněno pomocí podkladu z pryžových rohoží a byl vyměněn i kolejový svršek. Celkové náklady rekonstrukce dosáhly částky 105 mil. Kč, z toho přes 30 mil. Kč stála tramvajová trakce. K 31. prosinci 2010 zaměstnával DPMO 90 řidičů tramvají.\n\nV červnu 2012 začala výstavba nové tratě o délce 1,4 km, která vede ze Šantovky (bývalý areál Mila) kolem Mlýnského potoka, přes ulici Velkomoravskou až na křižovatku ulic Rooseveltovy a Trnkovy ve čtvrti Nové Sady. Tato první etapa se třemi zastávkami (Šantovka, V Kotlině a Trnkova), jež končí bez smyčky právě na Rooseveltově, byla zprovozněna 29. listopadu 2013. Zavedena sem byla linka číslo 3, od 15. prosince téhož roku zde jezdí i linka 5. V plánované druhé etapě (do roku 2017) by trať měla být prodloužena ulicí Zikovou na ulici Schweitzerovu. Náklady první etapy dosáhly částky 274 milionů korun, z čehož 155 milionů korun poskytlo Švýcarsko v rámci Programu švýcarsko-české spolupráce. Dopravní podnik zakoupil 14 nových oboustranných vozů VarioLF plus/o, neboť nová trať je ukončena úvraťově kolejovou spojkou.\n\nV roce 2015 byl rekonstruován úsek na třídě Svobody. Trať zůstala ve stávající stopě s ohledem na výhledovou rekonstrukci celé ulice. V roce 2017 proběhla rekonstrukce ulice 1. máje, která přinesla odhlučnění zdejší trati podobně jako výše zmíněná rekonstrukce z roku 2007. Poslední úsek trati přes centrum na ulici 8. května zatím termín zahájení oprav stanovený nemá.\n\nV Olomouci jezdí následující typy osobních tramvajových vozů:\n\nK 18. červenci 2019 vlastnil DPMO 68 tramvají pro pravidelnou dopravu (z toho 49 nízkopodlažních) a 3 historické vozy (z toho jeden vlečný). Historické vozy mají evidenční čísla 16 (umístěna v Technickém muzeu v Brně), 223 (původně z Prahy) a vlečný vůz č. 99 (původně z Ostravy).\n\nOd 3. června 2010 jezdí ve městě první dvě tramvaje s kamerovým systémem, který má především zvýšit bezpečnost cestujících. Kamerovým systémem jsou vybavována všechna nově pořizovaná vozidla, zpětně byl dosazen i na nejstarší vozy Vario. V roce 2018 byly pořízeny první zcela nízkopodlažní tramvaje typu EVO1 a jejich oboustranná modifikace EVO1/o.\n\nTramvajová doprava v Olomouci využívá od svého počátku vozovnu v Koželužské ulici z roku 1899, která sice během své dlouhé existence prošla modernizacemi, úpravami a rozšířením, ale vzhledem k její nízké kapacitě a nemožností další expanze kvůli okolní zástavbě již delší dobu nepostačuje. Již od 50. let 20. století se objevují ideje na stavbu nového moderního areálu, současný územní plán města počítá s jeho stavbou v Hodolanech, náklady by podle realizované varianty dosáhly částky mezi 700 miliony a 2 miliardami korun.\n\nV roce 1958 byla v Sokolské ulici, přímo před vozovnou, zřízena odstavná kolej, která je využívána pro odstavování tramvají, jež se již do depa nevešly. Prodloužena byla o dva roky později a používána je dodnes (s výjimkou let 1989–2008, kdy byla odpojena ze sítě).\n\nPo demolici několika domů v Koželužské ulici bylo v roce 1984 zřízeno větší odstavné kolejiště zvané „Rubik“, které bylo ještě v roce 1989 rozšířeno a které je rovněž dodnes používáno.\n\nVzhledem k rozšiřování vozového parku kvůli stavbě tratě na Nové Sady mělo být zřízeno další odstavné kolejiště v areálu olomouckého nádraží u smyčky Fibichova. Realizováno mělo být v roce 2013, vzhledem k posunu termínu modernizace celého nádraží však tato akce nebyla dosud provedena. Místo toho přistoupil dopravní podnik v roce 2013 k oplocení smyčky Nová Ulice, kde je každodenně odstavováno několik tramvají.\n\nV září 2018 byla vyhlášena veřejná zakázka na projektovou dokumentaci pro odstavnou halu tramvají s možností provádění lehké údržby a denního ošetření. Pro novou halu již byly získány pozemky v sousedství výstupní zastávky Fibichova.\n\n\n"}
{"id": "90404", "url": "https://cs.wikipedia.org/wiki?curid=90404", "title": "Slaňovací osma", "text": "Slaňovací osma\n\nSlaňovací osma je prostředek používaný v horolezectví pro slaňování na jednoduchém nebo zdvojeném laně. Používá také k jištění, v poslední době je stále více nahrazována novějšími jisticími prostředky.\nSlaňovací osma funguje na podobném principu jako pásová brzda. Lano je vedeno přes osmu tak, aby relativně malou silou bylo možno vyvozovat a regulovat relativně větší brzdnou sílu.\n\nPři delších a rychlejších slaněních se osma zahřívá – třením lana se vytváří teplo. Slaňovací osma lano nemůže přetavit - nemá k tomu dostatečnou tepelnou kapacitu, ale může se spálit slaňující při snímání osmy z lana po dokončeném slanění. Někteří výrobci opatřují proto osmu držátkem potaženým teflonem.\n\nVýznam osmy jako kdysi jediného prostředku pro slaňování a jištění v současné době poklesl, ale stále má svůj význam. S osmou lze snadněji jistit na starých ztvrdlých lanech, nebo lanech s boulovatým a hýbajícím se opletem. Podobně jako u tzv. kyblíků nemá dostatečnou brzdicí sílu při tahu lana přímo dolů, proto je třeba aby ze stanoviště šlo lano k prvolezci alespoň přes jedno postupové jištění, i když přece jen v tomto případě brzdí víc, než kyblíky. Osma se používá na jištění při závodech v lezení na obtížnost, protože dovoluje nejrychlejší a nejhladší podávání lana.\n\nVynálezcem slaňovací osmy je německý horolezec Prof. Max Frimmer, který si její skicu namaloval do svého deníku 1. 10. 1943 (zdokladováno v Horolezeckém muzeu v Mnichově). Až v roce 1965 byla slaňovací osma podle jeho návrhu poprvé vyráběna a prodávána firmou Sport-Schuster. V USA začala slaňovací osmy později sériově vyrábět firma CMI.\n\n"}
{"id": "90405", "url": "https://cs.wikipedia.org/wiki?curid=90405", "title": "Německá fotbalová reprezentace", "text": "Německá fotbalová reprezentace\n\nNěmecká fotbalová reprezentace reprezentuje Německo na mezinárodních fotbalových akcích, jako je mistrovství světa nebo Evropy. Po rozdělení země po druhé světové válce až do jejího sjednocení bývala německá reprezentace označována jako tým Západního Německa. O reprezentačním výběru, který mezi lety 1952 až 1990 reprezentoval Východní Německo, pojednává článek Německá fotbalová reprezentace (NDR).\n\nNa Mistrovství světa 2014 v Brazílii se německý národní tým stal první evropskou reprezentací, která dokázala vyhrát titul na jihoamerickém kontinentu.\n\nSeznam zápasů německé fotbalové reprezentace na MS\nSeznam zápasů německé fotbalové reprezentace na ME\n\n"}
{"id": "90407", "url": "https://cs.wikipedia.org/wiki?curid=90407", "title": "Expreska", "text": "Expreska\n\nExpreska, celým názvem expresní smyčka, je krátká sešitá popruhová (plochá) smyčka spojující dvojici karabin (pojmem \"expreska\" bývá myšlen také celý komplet obou karabin se smyčkou, někdy se takový komplet označuje delším názvem expres set, slangově i preska). Slouží ke spojení lana a jistícího bodu při lezení. \n\nPoužívá se místo jednoduché karabiny. Výhodou je větší volnost pohybu lana, menší tření v jistícím bodě a oproti dvěma karabinám a samostatné smyčce umožňuje rychlejší zajištění při dosažení jistícího bodu. V některých situacích snižuje také pravděpodobnost samovolného otevření karabiny. Nevýhodou je vyšší hmotnost oproti jediné karabině a také poměrně významné prodloužení délky případného pádu. Minimální pevnost smyčky požadovaná normou je 22 kN. Ve sportovních cestách s velkým počtem jistících bodů je standardní výbavou lezců a ve velmi těžkých a převislých cestách ponechávají často lezci expresky pro další opakování (viz také PP styl přelezu v článku Horolezectví).\n\nV expresce mohou být použity karabiny s různým typem zámku, bez pojistky nebo i s pojistkou. Častá je kombinace \"D\" karabin s rovným zámkem a dovnitř prohnutým zámkem. Karabina s rovným zámkem se v tom případě zapíná do pevného jistícího bodu a do karabiny s prohnutým zámkem se zapíná lano. Důvodem prohnutí zámku je právě snaha usnadnit zapínání („cvakání“) lana.\n\nDélka smyčky může být různá, obvykle podle potřeby. Kratší expresky se používají u přímých cest a v případech, kde každý centimetr pádu navíc může vadit. Delší expresky se s výhodou používají například pod převisy nebo v bodech, kde dochází ke změně směru výstupu tak, aby docházelo k co nejmenšímu nárůstu tření při průchodu lana skrz jištění. Spojovací smyčka může být z různých materiálů, kromě klasických popruhových smyček se používají i tenčí ploché smyčky z vysokopevnostního polyetylénu (Spectra, Dyneema).\n\nNěkdy bývá poloha karabin v expresce zajištěna gumičkami. Názory, zda zajišťovat polohu obou karabin nebo pouze jednu karabinu, se různí. Stejně tak se různí názory, zda je lepší, když jsou zámky obou karabin na stejnou stranu nebo každý na jinou. Obvykle záleží spíše na konkrétní situaci.\n\n"}
{"id": "90408", "url": "https://cs.wikipedia.org/wiki?curid=90408", "title": "Stopák", "text": "Stopák\n\nStopák je lezecký přípravek, jehož účelem je v daný okamžik při lezení na laně zastavit. Využívá se při speleologii a práci ve výškách. Nevýhodou však zůstává, že lze použít pouze na jednoduchém laně.\n\n"}
{"id": "90409", "url": "https://cs.wikipedia.org/wiki?curid=90409", "title": "Blokant", "text": "Blokant\n\nBlokant - nesprávně označován jako šplhadlo (správně \"lanová svírka\", \"lanová svěra\" - viz terminologie daná normou EN 567 nebo nesprávně \"jümar\" či \"spelet\") je mechanický prostředek sloužící zejména k výstupu po fixním laně v horolezectví a speleologii. Dále je využíván k samojištění v obtížném terénu a ke konstrukci a usměrňování různých zvedacích systémů při záchraně osob z výšek a hloubek (kladkostroje). Většina typů je určena pro pletená textilní lana ze syntetických vláken o průměru cca 8 - 13 mm. Některé typy ovšem zvládají i použití na ocelových lanech.\n\nBlokant je v podstatě mechanická náhrada Prusíkových uzlů. Z hlediska sevření lana se využívají dvě základní konstrukce konstrukce. \n\n1. Přímo zatěžovaný vačka-palec-výstředník \n\nNapříklad systém Gibbs, Bogibbs, Rescucender, Microcender, Macrograb, Micrograb, Double Microcender, Hiebler, Ropewalker, apod.\n\n2. Nepřímo zatěžovaná vačka-palec-výstředník\n\nNapříklad: Jümar, Ascension, Lift, Basic, Croll, Pantin, apod.\n\nPalec může být tvořen dvouzvratnou pákou nebo se jedná o samosvorný výstředník. Známé jsou i kombinace obou předchozích způsobů. Existují velmi jednoduché mechanismy bez palce využívající zoubků a klínovitého oka. Lano je díky tvaru oka svíráno mezi tělo karabiny a stěnu svírky (Pecl - Tibloc). Méně rozšířená jsou některá další originální řešení (Alvo-URAL ALP).\nPopulární jsou zejména blokanty typu Jumar a Gibs. Blokanty typu „jumar“ jsou konstruovány tak, že k zadrhnutí blokantu na laně dojde jen tehdy, je-li palec blokantu tisknut na lano pružinou vloženou mezi tělo a palec blokantu. Je u nich možno se rukou chytat za tělo blokantu během jejich zatížení (ať už za rukojeť k tomu určenou, či jakkoliv jinak (Je nutné dávat pozor na to, aby se neodklopila ovládací páčka palce blokantu!). Blokanty (ruční typu jumar) se rozlišují na pravé a levé, určené pro pravou a levou ruku lezce. Blokanty typu \"gibbs\" lze zatížit jen jediným funkčním způsobem, a při jakémkoliv jiném způsobu uchopení a zatížení (většinou chybně shora za tělo blokantu) ztratí zadrhovací schopnost. Jsou konstruovány tak, že přitisknutí palce blokantu na lano nějakým způsobem aktivuje až tíha lezce při odsednutí. Mechanismus všech nových blokantů musí zabraňovat nežádoucímu vypadnutí lana (pojistka, konstrukční uzavření atp.) a splňovat i další požadavky normy ČSN EN 567 .\nBlokanty lze dělit i na ruční (jsou opatřeny rukojetí), hrudní (prsní) připojené přímo k úvazku a ostatní (miniaturní atd.).\n\n\"Konstrukčně zastaralým typem blokantu je Hieblerova svírka. Lano do ní lze vkládat, aniž by bylo nutné blokant rozebírat, ale pak není lano v blokantu uzavřeno, a může během používání z blokantu vypadnout. Není proto doporučeno tento blokant používat.\"\n\nPrvní použití blokantu je zaznamenáno v roce 1932 v masivu Paloumere v Pyrenejích u francouzských speleologů Henriho Brenota zvaného „Kiki“ a Fernanda Petzla. Průmyslová sériová výroba blokantů byla zahájena až v 60. letech 20. století švýcarskou firmou JÜMAR (prototyp vznikl v roce 1958) a francouzskou firmou PETZL (r. 1967).\n\nK bezpečnému výstupu po fixním laně je zapotřebí zpravidla dvojice blokantů. Nejčastěji je jeden přímo připevněn k sedacímu úvazku a druhý (horní) je opatřen smyčkou, která slouží jako opora pro nohu (nohy). Pohyb po laně vzhůru potom probíhá tak, že lezec posune horní blokant po laně nad sebe a pomocí nohou a rukou se pak přitáhne (nadzvedne). Druhý blokant (spojený s úvazkem) se přitom samočinně posune po laně a podrží vystupujícího v horní pozici při dalším posunu horního blokantu. Aby se dolní blokant pohyboval snadno po laně, je vhodné lano dole zatížit a lehce ho napnout (např. upevněným batohem).\n\nMísto předchozího postupu, vyžadujícího zatížení lana za účelem snadného automatického posunovaní spodního blokantu, lze použít blokanty tak, že horní blokant bude pomocí dlouhé smyčky připevněn k úvazku, zatímco smyčka zavěšená ve spodním blokantu bude sloužit jako opora pro nohy a odlehčení horní smyčky, především během posunování horního blokantu. Po posunutí horního blokantu si lezec odsedne do horní smyčky a posune spodní smyčku. Do té se lezec vzápětí postaví, odlehčí horní blokant a opět jej posune.\n\nSprávným označením pro prostředky pro výstup po laně jsou:\n\nČeský jazyk ani technické normy neznají pro výstup po laně slovesa odvozená od prostředků pro výstup po laně, od názvů konkrétních výrobků, ani od nesprávných označení těchto prostředků. Odpovídajícím termínem je „výstup po laně“.\n\nVýše uvedené je stanoveno jak v uvedených normách (ČSN 83 2602, ČSN EN 567, ČSN EN 12841), tak i v odborné literatuře (například v učebních textech, publikacích a knihách např. Ing. F. Doležala, Ing. R. Matýska nebo Ing. R. Ruckýho) a v katalozích výrobců.\n\nNesprávné a přesto hojně užívané výrazy v oblasti horolezectví, speleologie a speleoalpinismu, výškových prací a záchranářství: \n\n"}
{"id": "90416", "url": "https://cs.wikipedia.org/wiki?curid=90416", "title": "Evropští demokraté", "text": "Evropští demokraté\n\nEvropští demokraté (ED) je část skupiny (frakce) Evropského parlamentu EPP-ED, jako její konzervativní a euroskeptická „podskupina“.\n\nPodskupina ED vznikla z původní Evropské konzervativní skupiny \"(European Conservative Group, ECG)\", vytvořené poslanci britské Konzervativní strany v Evropském parlamentu v roce 1972, kdy Británie přistoupila k tehdejšímu Evropskému společenství. V následujících letech se k této skupině přidali další pravicoví poslanci a v roce 1979 se přejmenovala na Evropskou demokratickou skupinu \"(European Democratic Group, EDG)\". Na přelomu 70. a 80. let byla EDG třetím nejsilnějším seskupením Evropského parlamentu.\n\nKoncem 80. let ale EDG ztratila mnohé členy, kteří přestoupili do středověji a křesťansko-demokraticky orientované skupiny Evropské lidové strany \"(European People's Party, EPP)\", tehdy dominované německou CDU. EDG, zase převážně tvořená britskými Konzervativci, brzy ztratila na významu a v roce 1992 formálně přestala existovat. Stala se „přidruženou stranou“ skupiny EPP, která ale na rozdíl od dnešní ED zastupuje evropskou integraci.\n\nEuroskeptičtí Konzervativci se ale dále snažili, a dodnes snaží, o zvýšení svého vlivu. V roce 1999 dosáhli dohody s EPP, kterou si zajistili vliv větší než by jim podle poměru křesel patřil, a připojili se k nově pojmenované skupině EPP-ED.\n\nDalší posílení viděli v blížícím se rozšíření EU o nové členy bývalého sovětského bloku, v jejich pravicových stranách. Tyto naděje se ale po východním rozšířením EU v roce 2004 nesplnily. Podle některých proto, že tyto strany byly jenom podle jména pravicové, podle jiných proto, že se snažily připojit k silnějším mocenským blokům v EU.\n\nJedině česká ODS se připojila ke konzervativní a euroskeptické skupině Evropských demokratů, ostatní strany „nových zemí“ se připojily k EPP nebo k jiným seskupením, jako Unie pro Evropu národů \"(Union for Europe of the Nations, UEN)\" nebo Nezávislost / Demokracie \"(Independce / Democracy, IND/DEM)\".\n\nDnes má skupina Evropských demokratů v bloku EPP-ED něco přes deset procent křesel. Jako euroskeptická skupina ale odmítá stát se jednou z evropských politických stran. Stejně odmítá financování z daní vybíraných EU, což si může dovolit díky silným sponzorům.\n\nJedna část britských Konzervativců, pod vedením Davida Camerona, se zasazuje o vystoupení ze skupiny EPP-ED, zatímco další část tento krok odmítá protože by znamenal oslabení vlivu v EP (např. David Davis). Případnou podporu takového kroku přislíbily česká ODS, polská \"Prawo i Sprawiedliwość\", a francouzská \"Rassemblement pour la France\".\n\nNěkteří z proponentů založili novou organizaci Alianci pro otevřenou Evropu \"(Alliance for an Open Europe)\", o něco později také Hnutí pro evropskou reformu \"(Movement for European Reform)\".\n\n\"(seřazeno sestupně podle počtu členů)\"\nVýsledky voleb do Evropského parlamentu ():\n\n\n"}
