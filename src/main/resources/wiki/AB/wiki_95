{"id": "209939", "url": "https://cs.wikipedia.org/wiki?curid=209939", "title": "Sikhismus", "text": "Sikhismus\n\nSikhismus (ਸਿੱਖੀ) je jedno z nejmladších světových náboženství a co do počtu stoupenců páté největší. Gurmat všeobecně známý pod jménem Sikhi nebo Sikhismus je dharmou, to jest „Cestou“. Vzešel z Indie, z oblasti Paňdžábu během období náboženského útlaku. Guru Ardžan a guru Tégh Bahádur byli mučeni a popraveni po odmítnutí konverze k islámu. Dva nejmladší synové Gobinda Singha byli po odmítnutí téhož zazděni zaživa. Od 18. století si sikhové získali pověst neohrožených válečníků. Je nutno odlišovat od sebe dharmu (sikhskou víru), sikhské společenství a khálsu.\n\nSikh je ten, kdo věří:\n\nGuru Nának je zakladatelem této víry, představuje základy myšlení sikhů, které rozděluje do tří požadavků:\nCílem života každého Sikha je dosáhnout jednoty s Bohem jednotou všeho - ekongkár (Ek Ong Kár). Dalšími stavebními kameny života sikhů jsou\n\nVšichni sikhové (od slova „sikhi“, tj. žák či učeň) se zároveň musí snažit vyprostit ze zajetí „Pěti Zel“:\n\nSikhismus má několik viditelných rysů, jimiž se odlišuje od jiných světových náboženství.\n\nDějiny Sikhismu začínají u Guru Nánaka (1469–1538), zakladatele této dharmy. Začal učit na přelomu 15. a 16. století, a když mu bylo 28 let, rozhodl se odejít z domova, aby mohl dalších 25 let šířit své učení. Před svou smrtí Nának položil před Léhnu, jednoho ze svých žáků, pět mincí z mědi, kokosový ořech a k zemi se mu uklonil. Tím s ním podle sikhů duchovně splynul. Takto se také nauka předávala až k desátému guruovi, který za svého nástupce určil knihu Granth, později známou jako Guru Granth.\n\n\nHistorie a vývoj sikhizmu je úzce spjat s prostředím místa vzniku. V reakci na náboženské pronásledování došlo 13. dubna 1699 k militarizaci Khálsy. Prvních pět „čistých“, mužů z různých kast a koutů Indie bylo zasvěceno Góbindem Singhem do khálsy. V roce 1716 vládce Mughalů Farrukh Siyar stoupence sikhi vyzval k výběru mezi konverzí a smrtí, po následující léta věřící skrývali před vládou symboly víry a vedli partyzánskou válku. Město Amritsar bylo během to doby opakovaně vypáleno. 11. března 1783 obsadili Sikhové rudou baštu a Nové Dillí, kde oznámili svůj záměr vytvořit suverénní státní útvar. \n\nSe smrtí maharádži Ranjita Singha (1839) došlo k hlubokému rozkolu mezi jednotlivými frakcemi rodícího se státu. Situace využilo Britské impérium a během následujích deseti let v několika válečných operacích opanovalo Pandžáb. Jako součást koloniální Indie požívali Sikhové zvláštní úcty pro svou válečnickou pověst a smysl pro pořádek. Během dvou světových válek zemřelo pod britskou vlajkou 90 000 Sikhů na bojištích v Evropě, severní Africe a Tichomoří. \n\nV roce 1947 a dělení Pakistánu a Indie se stal Pandžáb ohniskem sporů mezi hinduisty, sikhy a muslimy, sikhové a hinduisté dnes obývají východní, indickou část Pandžábu. Muslimové západní, pakistánskou. V 70. letech rostlo napětí mezi sikhskými tradicionalisty a sekulárně nacionalistickým Indickým národním kongresem. Věřící obviňovali dominantní vládnoucí stranu a její předsedkyni Indíru Gandhí z marginalizace a diskriminace menšin. V odpovědi na vyhlášení stanného práva došlo k boji o Zlatý chrám mezi separatisty a indickou armádou. 22. května 2002 se Manmohan Singh stal prvním sikhem, který usedl do křesla premiéra Indie. \n\nOd 60. let dvacátého století roste počet sikhů mimo Indii. Díky emigraci i popularizaci učení na západě dnes žije každý pátý sikh v diaspoře. Řada konvertitů prosazuje vegetariánskou dietu, ta ale není součástí původního učení. Většinoví sikhové si zapověděli konzumaci pouze khutka (maso připravené podle metody halal) a tabákových výrobků.\n\nPříslušníky sikhské khálsy můžeme poznat podle těchto 5 symbolů,\njejichž názvy v paňdžábštině začínají písmenem „K“ a proto se označují jako „pět K“, jsou to:\n\nZa další symboly by se dal považovat znak sikhské khálsy (společenství) (dva meče, kruh a kopí) a znak, označovaný jako „ekónkár“ - to jest slabika odvozená od Óm.\n\nV sikhismu je bůh nazýván mnoha jmény: Ekónkár (Ekongkár, „Je jen Jedno“), Sat nám, Alláh, Waheguru (sláva budiž světlu vědění jež proniká tmou nevědomosti). Ekónkár je dále popisován jako Bůh, Pán, Matka, Otec, nejlepší přítel, stvořitel, Věčný, atd. Překlady Sri Guru Granth Sáhib do evropských jazyků jsou problematické, zejména v souvislosti s tendencí představovat Boha skrze terminologii židovskokřesťanského pojmosloví a patriarchální tradice. Bůh je v originálním učení nazýván mnoha jmény a je chápán jako zásadně bezpohlavní, tedy ani mužského ani ženského rodu. Označení jako matka či otec slouží pouze jako přirovnání usnadňující omezenému lidskému chápání přístup k Bohu.\n\nSikhové jsou rozpoznatelní díky typickému turbanu (dastár) kryjícímu dlouhé vlasy, u mužů také díky plnovousu. Sikhové kteří podstoupili \"amrit\" (zasvěcení do khálsy) navíc nosí železný náramek a kirpan, který nosí vždy při sobě. Indické aerolinie jim umožňují mít kirpan při sobě i během vnitrostátních letů.\n\nNejslavnější sikhský chrám (gurudvara) se nachází v Amritsaru. Nazývá se Harimandir Sahib, je také znám pod jménem Zlatý chrám. Je pokryt měděným plechem, který je pozlacen několika tunami zlata.\n\nSikhové jsou ve své většině etnickými Paňdžábci, mluví východní paňdžábštinou a píší písmem gurmukhí.\nDo vzniku Pákistánu bylo hlavním centrem Paňdžábu město Láhaur, které bylo i historickým hlavním městem sikhského státu, ale poté, co z rozhodnutí Velké Británie Láhaur připadl Pákistánu, jejich centrem se stalo město Amritsar, které leží v Indii nedaleko Láhauru. Po tomto rozdělení Paňdžábu na západní pákistánskou (muslimskou) část a východní indickou část došlo k dalšímu dělení tohoto státu na\n\nVe všech těchto správních celcích žijí sikhové a hinduisté (až na velice výjimečné situace) ve velice dobré shodě – zcela běžně Sikhové navštěvují hinduistické mandiry a hinduisté sikhské gurudváry.\n\n\"Více informací naleznete: Sikhové\"\n\nOdhady říkají, že sikhismus má po celém světě asi 25 milionů následovníků. Podle Pew Research, náboženské demografické a výzkumné skupiny ve Washingtonu DC, „více než devět z deseti Sikhů žije v Indii, ale ve Spojených státech, ve Spojeném království a Kanadě jsou také značné komunity sikhů.“ Populace sikhů je v každém indickém státu, ale vyskytuje se převážně v severozápadních a severních státech. Pouze ve státě Pandžáb tvoří většinu sikhové (58% z celkového počtu, na sčítání 2011).  Státy a teritoria Indie, kde Sikhové tvoří více než 1,5% jeho populace, jsou Paňdžáb, Čandígarh, Harijána, Dillí, Uttarákhand a Džammú a Kašmír.\n\nSikhismus byl založen v severozápadní oblasti indického subkontinentu, která je dnes součástí Pákistánu. Někteří z Guruů se narodili poblíž Láhuru a v jiných částech Pákistánu. Před rokem 1947 v britské Indii žily miliony sikhů v oblastech, které připadly Pákistánu. Během rozdělení opustili sikhové a hinduisté nově vytvořený Pákistán, který má muslimskou většinu a přestěhovali se do Indie, kde je hinduistická většina, zatímco muslimové v Indii odešli a přestěhovali se do Pákistánu. Podle zpráv z roku 2017 zůstává v Pákistánu jen asi 20 000 sikhů a jejich populace klesá (0,01% z odhadovaných 200 milionů obyvatel). Sikhové v Pákistánu, stejně jako ostatní menšiny v Pákistánu čelí útokům většinového muslimského obyvatelstva.\n\nSikhismus je pátým největším z hlavních světových náboženství a jedním z nejmladších náboženství na celém světě s asi 25,8 milionu věřících, což představuje 0,39% světové populace. Přibližně 75% sikhů žije v Paňdžábu , kde tvoří více než 50% populace státu. Velká společenství Sikhů migrují do sousedních států, jako je indický stát Harijána, který je domovem druhé největší populace Sikh v Indii s 1,1 milionu Sikhů podle sčítání lidu v roce 2001, a velká přistěhovalecká společenství sikhů lze nalézt v celé Indii. Sikhové však tvoří pouze asi 2% indické populace.\n\nSikh migrace do Kanady začala v 19. století a vedla k vytvoření významných sikhských komunit, převážně v jižním Vancouveru , Britské Kolumbii a Ontariu. Sikhské festivaly jako Vaisakhi a Bandi Chhor slaví v kanadských městech největší skupiny následovníků na světě mimo Pandžáb.\n\nSikhové také migrovali do východní Afriky, západní Afriky, Středního východu, jihovýchodní Asie, Velké Británie, Spojených států a Austrálie. Tato společenství vznikla, když sikhové migrovali z Pandžábu, aby zaplnili mezery na imperiálních pracovních trzích. Na počátku dvacátého století se na západním pobřeží Spojených států začalo formovat významné společenství. Menší populace sikhů se vyskytují v mnoha zemích západní Evropy, Mauricia, Malajsie, Filipín, Fidži, Nepálu, Číny, Pákistánu, Afghánistánu, Íránu, Singapuru, USA a mnoha dalších zemích.\n\n"}
{"id": "209941", "url": "https://cs.wikipedia.org/wiki?curid=209941", "title": "Samathá", "text": "Samathá\n\nSamathá (též \"meditace klidu, šamatá\") je způsob meditace vedoucí k rozvoji klidu a soustředění. Jedná se o způsob kultivace \"sammá samádhi\", tedy \"pravého soustředění\", jedné z částí Ušlechtilé osmidílné stezky. Meditující se snaží s myslí spočinout u jediného meditačního předmětu. Praktikování meditace \"samathá\" může meditujícího dovést až ke džháně, hlubokému a vysoce soustředěnému pohroužení. Ekvivalent meditace \"samathá\" lze nalézt i v jiných náboženských tradicích. Jedná se o meditační techniky, jejichž předmětem je dech, mantra, část písma, náboženský obraz, imaginace, smrt, tělo nebo třeba kámen. Na rozdíl od meditace vipassaná tak není \"samathá\" striktně buddhistickou meditací.\n\nBěhem meditace \"samathá\" meditující spočívá u předmětu nebo myšlenky a v případě, že se mu mysl odkloní k jinému fenoménu, zastaví ji a vrátí zpět k původnímu meditačnímu předmětu. Doba, po kterou je mysl schopna u meditačního předmětu setrvat, se tréninkem prodlužuje a roste i klid mysli. Jako meditační předmět tradičně slouží jeden z 40 předmětů vyjmenovaných Buddhou, nejčastěji sledování dechu nebo barevných terčů (disků o rozměru většího talíře) tzv. kasin.\n\nMeditace samathá je kromě theravádové tradice hojně využívaná také v buddhismu tibetském a v Buddhismu Čisté země.\n\n"}
{"id": "209942", "url": "https://cs.wikipedia.org/wiki?curid=209942", "title": "T-30", "text": "T-30\n\nT-30 byl sovětský lehký tank vzniklý na bázi obojživelného tanku T-40. Jeho vývoj začal roku 1939 a od roku 1940 se začal vyrábět. Varianta T-30 postrádala lodní šroub a kormidlo v zadní části a vlnolam v přední části korby. Byl zesílen pancíř a zvýšilo se množství převážené munice.\n"}
{"id": "209948", "url": "https://cs.wikipedia.org/wiki?curid=209948", "title": "Ryšánka", "text": "Ryšánka\n\nRyšánka je místo v Praze 4 u Zeleného Pruhu. Je pojmenováno podle nedaleké usedlosti Ryšánka. Usedlost byla jednou ze skupiny statků, které se rozkládaly na svahu nad Dolní Krčí. Usedlosti Dobešku, Zemanku a Vinici připomínají již jen názvy lokalit, Ryšánka se však dochovala dodnes.\n\nLokalita Ryšánka se paradoxně nachází téměř půldruhého kilometru od samotného statku. K tomu došlo zcela jednoduše – při prodlužování tramvajové trati z Budějovického náměstí byla trať ulici Antala Staška zavedena víceméně na zelenou louku (spolu s ní teprve vznikala okolní zástavba) a jelikož byla lokalita beze jména, použil se k pojmenování nejbližší objekt. Ryšánka je vymezena křížením ulic Na Strži a Antala Staška. Zde kdysi fungovalo tramvajové obratiště (linka číslo 13) pracující na principu kolejového trojúhelníku.\n\nLokalita v současné době zažívá revitalizaci. Níže jsou uvedené nejvýznačnější stavby:\n\nTramvaj byla na Ryšánku zavedena v roce 1938 prodloužením trati z Nuslí a díky ní se mohla lokalita rozvíjet. Postupem času zde vznikl přestupní uzel mezi autobusy jedoucími z Budějovické přes Zemanku do Dvorců a spoji od Kavčích hor směrem na Zálesí.\n\nTramvajová trať byla zrušena v roce 1970 a to kvůli postupné likvidaci celého úseku až na Pražského povstání související se zprovozněním metra. Náhradou měla za stanicí metra Pankrác směrem na jih vzniknout větev, která by přes Ryšánku obsloužila Zálesí a oblast Písnice. Nutno dodat, že se původně plánovalo s vedením trasy C tímto směrem, a to v případě, že by bylo vybudováno depo v areálu krčského nádraží.\n\nMyšlenka zavedení metra nezemřela, jen byla přetvořena. V současné době se počítá s tím, že přes Ryšánku povede trasa D.\nSamotný tramvajový provoz zřejmě obnoven nebude, společně s výstavbou metra se uvažuje o vybudování nové tramvajové trati v lokalitě Dlouhé cesty, která leží nedaleko.\n"}
{"id": "209952", "url": "https://cs.wikipedia.org/wiki?curid=209952", "title": "Markéta Pyskatá", "text": "Markéta Pyskatá\n\nMarkéta Tyrolská zvaná Pyskatá ( \"Margarete von Tirol\" zvaná \"Maultasch\", 1318 – 3. října 1369, Vídeň) byla tyrolská hraběnka z dynastie Menhardovců. Její život sugestivně popsal Lion Feuchtwanger v románě \"Ošklivá vévodkyně Markéta Pyskatá\".\n\nByla jedinou dědičkou korutanského vévody Jindřicha a jeho druhé manželky Adléty, dcery Jindřicha I. Brunšvického. Roku 1330 byla provdána za tehdy osmiletého Jana Jindřicha, syna Jana Lucemburského, který sesadil v roce 1310 jejího otce z českého trůnu. Jindřich Korutanský zemřel o pět let později a Markéta se stala tyrolskou hraběnkou. Roku 1341 s pomocí tyrolské šlechty vyhnala svého muže ze země – zapudila ho pro údajnou impotenci. Následně se provdala za markraběte Ludvíka, syna císaře Ludvíka Bavora, aniž by se se svým předchozím manželem rozvedla. To vedlo k vyvolání nepřátelství mezi Lucemburky a Wittelsbachy, které ovlivňovalo středoevropskou politiku až do roku 1410.\n\nWilliam Occam a Marsilius z Padovy obhajovali tento první \"„civilní sňatek“\" v období středověku. Papež Klement VI. neplatnost Markétina prvního manželství neuznal (nepochybně především z politických důvodů) a Markétu i jejího druhého manžela exkomunikoval, skandál se rozšířil po celé Evropě. Díky Markétiným konexím (v roce 1358 se její syn oženil s příslušnicí habsburského rodu) byli nicméně nakonec Markéta i Ludvík v roce 1359 exkomunikace zproštěni. Církevní propaganda jí po tomto incidentu přiřkla přezdívku \"Pyskatá\" (Maultasch). Navzdory této přezdívce to však prý byla pohledná žena.\n\nPo smrti manžela v roce 1361 sdílel s Markétou vládu její syn Menhard III. jako tyrolský hrabě. Zemřel však již v roce 1363, což Markétu přimělo přenechat tyrolské hrabství švagrovi zemřelého syna Rudolfovi IV., který ho připojil k rakouským državám. Korutany ovládl Albrecht II. Habsburský.\n\nMarkéta zemřela v říjnu 1369 ve Vídni a ve zdejším minoritském kostele byla i pohřbena.\n\n\n"}
{"id": "209957", "url": "https://cs.wikipedia.org/wiki?curid=209957", "title": "NDB (radiomaják)", "text": "NDB (radiomaják)\n\nNDB je nesměrový radiomaják (zkratka je z anglického Non Directional Beacon) používaný v letecké a námořní navigaci. V současné době je postupně nahrazován systémem D-VOR, nebo případně družicovou navigací.\n\nRadiomaják NDB využívá všesměrovou anténu (na rozdíl od majáku VOR nevytváří žádné radiály).\nVysílá na středních vlnových délkách.\n\nPřijímač, využívající majáky NDB se nazývá ARK (automatický radiokompas, anglicky ADF-automatic direction finder či RMI-Radio Magnetic Indicator). Využívá kombinaci všesměrové (referenční) a směrové feritové pohyblivé antény. Porovnáváním referenčního signálu se signálem ze směrové antény lze určit potřebný směr pootočení feritové antény. Anténa přijímače se pak natáčí do směru nejslabšího příjmu, protože minimum vyzařovací charakteristiky feritové, nebo rámové antény je mnohem ostřejší než maximum.\n\nProtože pohyblivá feritová anténa a její umístění na trupu letadla přinášely konstrukční i provozní problémy, byla v přijímačích nahrazena dvojicí pevných, směrových na sebe kolmých antén. Ty zachycují směrové složky signálu, obě složky jsou zesíleny a přivedeny do speciálního elektromagnetického goniometru, což je vlastně zmenšený mechanický simulátor otáčivé antény a vnějšího pole, jeho výhodou je, že může pracovat s již zesíleným signálem. U posledních ADF přístrojů je goniometr nahrazen číslicovým zpracováním signálu, takže přístroj nemá již žádné pohyblivé části, což zvyšuje jeho spolehlivost.\n\nARK umožňuje získat dva navigační údaje:\n\n\nRozlišujeme tzv. pasivní přílet , kdy se snažíme pouze mířit přídí letadla na maják. Pokud bude vát vítr, bude letadlo snášet a to bude muset měnit kurz. Let nebude přímočarý, ale povede po tzv. psí křivce. Složitější je aktivní přílet , kdy příď nemíří přímo na maják ale je vychýlená o určitý úhel proti větru, čímž je vylučován snos větrem a letadlo pak letí po přímce.V tomto případě je nutné porovnávat údaje ARK a kompasu. Aktivní přílet je snazší, pokud jsou na palubě dva přístroje ARK a můžeme využít dva majáky ležící v zákrytu. Potom stačí udržovat ručičky obou ARK v zákrytu bez ohledu na kurs.\n\nNa ARK se naladí postupně dva různé radiomajáky, změří se jejich azimuty radiostanice. Přičtením/odečtením 180 stupňů se získají azimuty letadla. Ty se vynesou do mapy od obou majáků. Letadlo se nachází v jejich průsečíku.\n\nNa trati konečného přiblížení jsou umístěny zpravidla dva majáky - tzv. \"Dálná\" (VPRS - vzdálená přívodní radiostanice, slouží zároveň k navigaci během letu) a \"Bližná\" (BPRS - blízká přívodní radiostanice, většinou má menší dosah a slouží pouze pro přiblížení, proto se nenazývá NDB ale L-Location). Dálná se zpravidla umisťuje na 4. a bližná na 1. kilometr od prahu dráhy.\n\nNázvy \"dálná\" a \"bližná\" už se dneska nepoužívají.Dle doporučení ICAO se užívají pojmy LO (Locator outer) pro \"dálnou\" a LM (Locator middle) pro \"bližnou\".Jde o spojení se systémem ILS, do kterého patří po trase na přiblížení umístěný OM (outer marker),který je umístěn na stanovišti \"dálné\" a MM (middle marker),který je umístěný na stanovišti \"bližné\".Ještě se zřidka (zpravidla na vojenských letištích) požívá IM (inner marker) umístěný těsně před dráhou (RWY),ale na tomto stanovišti se již nenachází přívodní radionavigační stanice.\n\nPojem NDB (non-directional beacon) se používá pro přívodní radionavigační stanici použitou jako navigační bod v trase letu kdekoliv v terénu.Toť rozlišení názvosloví pro jednu a tutéž stanici použitou pro různé účely.Zpravidla se jako \"dálná\" používá zařízení TDV-100 a jako \"bližná\" TDV-50,která má nižší výkon.Výkony lze nastavit,takže se na \"bližné\" můžeme setkat i s TDV-100.\n\nOba tyto majáky se doplňují Polohovými návěstidly (ang. Marker) což je zařízení které vysílá signál nad sebe. Na palubě letadla je přijímač, který potom pilotovi opticky a akusticky signalizuje přelet tohoto návěstidla.\n\nCelá soustava bývá doplněna některým systémem měření vzdálenosti od prahu dráhy. Může to být DME, GPS, nebo může přijímat vzdálenosti od služby ŘLP která je určuje z přehledového (SRE) nebo přesného (PAR) radiolokátoru.\nPrakticky pak přiblížení probíhá tak, že pilot přilétne na předepsané výšce na trať konečného přiblížení. Snaží se o aktivní přílet na dálnou a na určité vzdálenosti začne klesat předepsaným režimem. Během klesání porovnává svoji skutečnou výšku s výškami, které má mít na daných vzdálenostech. Po přeletu dálné (signalizováno markerem) přepne ARK na frekvenci bližné, letí na ní a pokračuje v klesání. Nad bližnou by měl být pod oblaky a mít letiště v dohledu. Limit výšky, při které má být pod mraky, je stanoven povětrnostními minimy: minimum letiště, minimum pilota, minimum letounu.\n\nPři přiblížení na přistání za snížené viditelnosti s pomocí jediného, přelaďovaného ARK by nebyl schopen pilot udržet letoun trvale v ose dráhy v podmínkách snosu bočním větrem. Proto jsou letouny zpravidla vybaveny dvěma přijímači ARK (jeden se naladí na dálnou, druhý na bližnou, případně na jiný radiomaják) a ukazatelem s dvěma ručkami. Pokud jsou obě ručky v zákrytu, nachází se letoun na přímce, která prochází oběma radiomajáky, tedy v našem případě v prodloužené ose dráhy. V případě bočního větru pak ručky vykazují určitý úhel od osy letadla.\n\n"}
{"id": "209959", "url": "https://cs.wikipedia.org/wiki?curid=209959", "title": "Mellon Collie and the Infinite Sadness", "text": "Mellon Collie and the Infinite Sadness\n\nMellon Collie And The Infinite Sadness je třetí a nejúspěšnější album The Smashing Pumpkins vydané 24. října 1995. Je to dvojalbum (2CD po 14 písních). Je na něm už patrný pozdější vliv elektronické hudby, který se více projevuje na dalším albu Adore o tři roky později. Prodalo se jej 16 milionů.\n\nMagazín Time ho vyhlásil nejlepším albem roku 1995, a magazín Q ho v roce 1998 vyhlásil jako 29. nejlepší album všech dob. Roku 2003 jej časopis Rolling Stone vyhlásil 487. nejlepším albem všech dob. Tentýž časopis jej také vyznamenal 82. místem v seznamu nejlepších alb devadesátých let.\n\nAutorem všech skladeb je Billy Corgan, pokud není uvedeno jinak.\n\nCD 1 - \"Dawn to Dusk\"\nCD 2 - \"Twilight to Starlight\"\n\n"}
{"id": "209964", "url": "https://cs.wikipedia.org/wiki?curid=209964", "title": "Karel Anděl (astronom)", "text": "Karel Anděl (astronom)\n\nKarel Anděl (28. prosinec 1884, Modřany – 17. březen 1948, Praha) byl český astronom, povoláním učitel. V roce 1917 se stal spoluzakladatelem České astronomické společnosti. Zabýval se hlavně kartografií měsíčního povrchu, nakreslil světoznámou mapu Měsíce \"Mappa Selenographica\" (1926). Byl po něm pojmenován jeden z kráterů na přivrácené straně Měsíce.\n\nKarel Anděl se nezabýval pouze astronomií, i když té věnoval obrovské množství času a jejímž zájmům podřizoval zájmy osobní. Kromě ní se s velkým zanícením věnoval myslivosti a rybaření. Zabýval se fotografií – experimenty s různými vývojkami a chemikáliemi pro fotografování astronomických objektů. Byl i vášnivým kuchařem.\n\nv astronomii soustředil zejména na pozorování a později kartografii Měsíce. Byl vybaven mimořádným kreslířským nadáním a velkou trpělivostí spojenou s precizní důkladností. První Andělova mapa o průměru 40 cm byla určena pouze k přehlednější orientaci na měsíčním povrchu. Stěžejním Andělovým dílem byla slavná Mappa Selenographica vydaná v roce 1926. \nMapa o průměru 60 cm byla zhotovena ve dvojím provedení, jednou v černé barvě bez popisu, podruhé v sepiové barvě s názvoslovím. \n\nBěhem druhé světové války začal Anděl pracovat na souboru 13 podrobných map zahrnujících celý měsíční povrch. Po mnoha letech práce, když dokončil 8 listů tohoto díla, však náhle zemřel.\n\n\nNásledující astronomické objekty byly pojmenovány po něm:\nByl též zvolen za zahraničního člena Francouzské akademie věd.\n\n\"Vlastníma očima - Encyklopedie vesmíru\", 2007, BSP Praha s. r. o. – CD ROM\n"}
{"id": "209967", "url": "https://cs.wikipedia.org/wiki?curid=209967", "title": "Narmada", "text": "Narmada\n\nNarmada ( , , [Narmadá nadí], \"\") je řeka v Indii na severozápadě Indického poloostrova (státy Madhjapradéš, Maháráštra a Gudžarát). Je 1250 km dlouhá (podle některých pramenů až 1400 km). Povodí má rozlohu přibližně 100 000 km².\n\nPramení v horském hřbetu Majkal a protéká severní částí Dekánské vysočiny. Převážnou část svého toku protéká hlubokou tektonickou dolinou (grabenem) mezi pohořími Vindhja na severu a Sátpurá na jihu. Ústí do Kambajského zálivu Arabského moře, přičemž vytváří estuár.\n\nNejvodnější je v období letních monzunových dešťů. V červnu a v červenci mohou průtoky dosahovat až 55 000 m³/s, což je více než v tomto ročním období protéká Gangou.\n\nNa dolním toku se využívá na zavlažování a leží zde města Bharuč, Anklešvar. Vodní doprava je možná v estuáru. Na říčním ostrově Sádhu stojí nejvyšší socha na světě představující indického bojovníka za nezávislost Vallabhbháího Patéla.\n"}
{"id": "209980", "url": "https://cs.wikipedia.org/wiki?curid=209980", "title": "Libra šterlinků", "text": "Libra šterlinků\n\nLibra šterlinků, nebo též britská libra ( ) je zákonné platidlo Spojeného království. Oficiální ISO 4217 kód měny je GBP. Značka pro libru je £ a v angličtině se dává před sumu. Původně libra označovala jen jednotku hmotnosti (1 libra = 453 gramů), až později se libra šterlinků začala používat i jako měnová jednotka. Jedna libra se dělí na 100 pencí.\n\nNa libru šterlinků jsou v poměru 1:1 pevně navázány tři měny britských zámořských území – Gibraltaru, Falkland a Svaté Heleny, Ascensionu a Tristanu da Cunha. Bankovky libry šterlinků jsou zde běžně akceptované společně s místními bankovkami.\nDo roku 1971 se jedna libra dělila na 20 šilinků. Každý tento šilink dále sestával z 12 pencí. Jedna pence byla tedy 1/240 staré hodnoty libry.\n\nŠterlink byl název stříbrné mince – stříbrný penny (=pence), kterou se v Anglii platilo v době vlády Normanů. Kvůli inflaci vystřídala časem libra penny jako oficiální měnu. Samotný název „libra“ je používán i jako váhová jednotka. Dvojí význam tohoto slova vychází z historie. Původně libra označovala pouze jednotku hmotnosti (1 libra = 453 gramů). Kvůli dřívější praxi vážení stříbra při obchodování se pak význam postupně přenesl i na peníze. Libra tedy znamenala určité množství stříbra vážící jednu libru. Název libra šterlinků je zkracován na libra nebo někdy na šterlink, respektive pound nebo slangově quid.\n\n15. února 1971 byla provedena decimalizace (začala se používat desítková soustava) a jednu libru od tohoto data tvoří 100 pencí.\n\nV roce 1990 vstoupilo Spojené království do Evropského měnového systému, který měl za cíl udržovat stabilní kurzy mezi měnami svých účastníků. V roce 1992 ovšem začala libra prudce oslabovat. Bank of England utratila devizy v hodnotě 27 miliard liber v marné snaze udržet libru v daném pásmu. Nakonec britská vláda snahy o udržení kurzu v stanovém pásmu vzdala, a v září 1992 Spojené království z Evropského měnového systému vystoupilo. Britské daňové poplatníky tato epizoda stála 3,3 miliard liber, tedy asi půl procenta tehdejšího britského hrubého domácího produktu.\n\nVe Spojeném království a v jeho korunních závislých území vydává bankovky řada institucí. Kromě Bank of England, která plní funkci centrální banky, mají právo vydávat bankovky i 3 skotské banky (Bank of Scotland, Royal Bank of Scotland a Clydesdale Bank), 4 severoirské banky (Bank of Ireland, First Trust Bank, Danske Bank a Ulster Bank) a místní vlády ostrovů Man, Guernsey a Jersey.\n\nNejčastější bankovky v oběhu mají hodnoty £5, £10, £20 a £50. Skotské a severoirské banky vydávají navíc bankovku v nominální hodnotě a £100. Bankovky £1 existují i na ostrovech Man, Guersey a Jersey (a bankou Royal Bank of Scotland). Severoirské a skotské bankovky musí být kryty ekvivalentním množstvím bankovek vydávaných Bank of England. Proto existují bankovky o nominálních hodnotách £1 000 000 (Giant) a £100 000 000 (Titan), které vydala Bank of England a které jsou uloženy v jejím depozitu a nikdy nebyly uvedeny do oběhu.\n\n\n"}
{"id": "209985", "url": "https://cs.wikipedia.org/wiki?curid=209985", "title": "Římskokatolická církev na Ukrajině", "text": "Římskokatolická církev na Ukrajině\n\nŘímskokatolická církev na Ukrajině je součástí celosvětové Římskokatolické církve. Na Ukrajině představuje římské katolictví menšinové vyznání; podle statistik se k němu hlásí přibližně 1 milión osob, tedy maximálně 2 % obyvatel.\n\nŘímský katolicismus je na Ukrajině tradičně spojován s polským vlivem, proto má silnější zastoupení v západní části země, zejména v Podolí; největší procento římských katolíků má Žytomyrská a Chmelnycká oblast (okolo 10 % obyvatel).\n\nV éře Sovětského svazu byla ukrajinská římskokatolická církev prakticky zlikvidována, v celé zemi fungovalo jen několik kostelů. V roce 1991, kdy Ukrajina vyhlásila nezávislost, obnovil papež Jan Pavel II. církevní hierarchii a jmenoval arcibiskupa do Lvova a biskupy do tradičních diecézí v Kamenci Podolském a Žytomyru a roku 1996 do Lucku. V letech 2001–2002 vznikly další tři diecéze. Hranice diecézí se kryjí s hranicemi ukrajinských oblastí. Všechny diecéze tvoří jednu církevní provincii (Lvovskou).\n\nLvovská církevní provincie\n\nUkrajinská biskupská konference vznikla v roce 1992 a sdružuje všechny římskokatolické biskupy Ukrajiny. Jejím současným předsedou je lvovský arcibiskup Mieczysław Mokrzycki.\n\n"}
{"id": "209986", "url": "https://cs.wikipedia.org/wiki?curid=209986", "title": "Jocelyn Bellová Burnellová", "text": "Jocelyn Bellová Burnellová\n\nJocelyn Bellová Burnellová, plným jménem Susan Jocelyn Bell Burnell, rozená Susan Jocelyn Bell (* 15. července 1943 Belfast) je severoirská astronomka, která objevila nový typ hvězdy – pulsar.\n\nJe nejstarší ze čtyř dětí. Její otec, architekt, pracoval krátce na Armaghské obsevatoři v Severním Irsku. Susan měla příležitost navštěvovat observatoř. Po dosažení základního vzdělání (1956) byla poslána do dívčí internátní školy v anglickém Yorku. Psala anglickému astronomovi Bernardu Lovellovi (1913–2012) na rádiovou observatoř Jodrell Bank v anglickém Cheshire. Žádala ho o radu, jak se stát radioastronomkou. Poradil jí, aby studovala fyziku nebo elektroniku. Po zdárném dokončení studia fyziky na universitě v Glasgow ve Skotsku a přešla na Univerzitu v Cambridgi, kde začala postgraduální studium na získání titulu PhD. Připojila se k týmu pěti dalších lidí a začala dvouletou práci na stavbě radioteleskopu pro pozorování kvasarů, který v červenci 1967 započal se systematickým prohlížením oblohy. 28. listopadu téhož roku zachytila Bellová Burnellová pulsující rádiový signál. Jeho zdroj byl později identifikován jako neutronové hvězdy, pulsar. Ale jen Antony Hewish, její nadřízený a vedoucí zmíněného vědeckého týmu, dostal za tento objev Nobelovu cenu za fyziku, což kritizoval například Fred Hoyle (pravděpodobně za tuto kritiku nedostal Nobelovu cenu, ale William Alfred Fowler ano). V lednu tým zveřejnil výzkumný článek, ve kterém oznámil objev pulsarů.\n\nV roce 1969 se stala výzkumnou pracovnicí na universitě v Southamptonu v Anglii. Zabývala se studiem a sledováním vesmíru v oblasti gama záření. Vdala se a přijala příjmení Bellová Burnellová. V roce 1974 přešla do Mullardovy laboratoře pro vědecký výzkum vesmíru a pracovala v oblasti rentgenové astronomie. Při tom používala dat z britské družice Ariel V. Roku 1982 se stala se vedoucí výzkumnou pracovnicí Královské observatoře ve skotském Edinburghu. Ke sledování galaxií používala družice EXOSAT a byla odpovědná za provoz teleskopu na Havaji, pojmenovaném po Jamesi Clerku Maxwellovi. V roce 1989 dostala od Královské astronomické společnosti v Londýně Hershelovu medaili za objev pulsarů. V roce 1991 opustila místo na Královské observatoři a stala se profesorkou fyziky na Veřejné universitě v Milton Keynes v Anglii.\n\n"}
{"id": "210002", "url": "https://cs.wikipedia.org/wiki?curid=210002", "title": "Pan (mytologie)", "text": "Pan (mytologie)\n\nPan (řecky Πάν) je řecký bůh lesů, pastvin, stád a také pastýřů a lovců, kteří ho uctívali. V římské mytologii byl později ztotožněn s Faunem. Má polozvířecí podobu: porostlý srstí, měl rohy, kozí kopýtka, bradu a ocas. Uvádí se, že je synem nymfy Dryopy a boha Herma nebo nymfy Oineis a Dia. Ostatní bohové se na něho dívali s určitým pohrdáním a tak z Olympu odešel do Arkádie. Je klidný a veselý, hrává na píšťalu zvanou Panova flétna a žije ve společnosti horských nymf, Satyrů a boha vína Dionýsa.\n\nPodle pověsti se Pan zamiloval do krásné nymfy Syrinx. Jelikož Pan byl napůl člověk a napůl kozel, není divu, že sličná nymfa jeho lásku neopětovala. Když se Panův zájem stal pro nymfu nesnesitelným, začala před ním prchat. Pan ji však stále pronásledoval, až se dostali k řece. Syrinx už neměla kam uprchnout, a tak se na vlastní žádost od vládce všech bohů, Dia, nechala proměnit v rákosí. Panova láska k Syrinx byla však natolik silná, že si z onoho rákosí udělal píšťalu a po večerech na ni vyhrával smutné písně.\n\nTomu, kdo ho vyrušil ze spánku nebo při jeho toulkách lesem, naháněl velký strach svým křikem a vzhledem (odtud panický strach, panika).\n\n\n\n"}
{"id": "210003", "url": "https://cs.wikipedia.org/wiki?curid=210003", "title": "Blacksad", "text": "Blacksad\n\nBlacksad je francouzský komiksový seriál, který podle scénáře Juana Diaze Canalese nakreslil Juanjo Guarnido.\n\nPrvní díl \"Kdesi uprostřed stínů\" (nebo jen jednoduše „Blacksad“) byl otištěn v listopadu 2000. Druhý díl, \"Národ ledu\", byl publikován v roce 2003 a třetí \" Rudá duše\", byl vydán v roce 2005. Všechny tři příběhy byly otištěny v časopise Crew².\n\nDěj příběhů odpovídá americké detektivce drsné školy. Místo lidí jsou hrdinové kresleni jako zvířata, takže komiks trochu připomíná i bajku. Příběhy se odehrávají v blíže neurčené zemi, odpovídající ale rekvizitami Americe 50. let.\n\nHlavní postavou je černý panter Blacksad, soukromý detektiv Marlowovského typu. Ostatní postavy odpovídají druhům zvířat, které je co nejlépe charakterizují. Uklízečkou je myška, policejním komisařem německý ovčák, bulvárním novinářem kuna. Příběhy mají sociální a protirasistický podtext.\n\nUž první díl byl nadšeně přijat a byl přeložen do řady jazyků. Obdržel i mnoho ocenění (nejlepší album nebo nejlepší kresba na několika evropských přehlídkách komiksů v roce 2003). Jeho úspěch vyvolal požadavek na vytvoření dalších dílů.\n\nVšechny komiksy jsou barevné. \n"}
{"id": "210007", "url": "https://cs.wikipedia.org/wiki?curid=210007", "title": "David Zindell", "text": "David Zindell\n\nDavid Zindell (* 29. listopadu 1952) je americký autor science fiction a fantasy s titulem z matematiky. Jeho prvním publikovaným příběhem bylo „The Dreamer's Sleep“ ve \"Fantasy Book\" v roce 1984, následující rok vyhrál soutěž Writers of the Future. Byl nominován na cenu John W. Campbell Award for Best New Writer v roce 1986.\n\nDavid Zindell se narodil 28. listopadu 1952 v Toledu v Ohiu. Navštěvoval University of Colorado v Boulderu, kde získal titul B.A. v matematice v roce 1984. Stále žije v Boulderu v Coloradu.\n\nZindellovy romány science fiction, počínaje \"Neverness\" (1988), pracují na překonání dichotomie mezi materialismem a spiritualitou, jako součásti matematického hledání Zdroje. Jeho série fantasy, \"the EA Cycle\" je jakýmsi hledáním Grálu evolučního pokroku vědomí.\n\n\nKrátké povídky\n\nEseje\n\nDavid Zindell ve Wikiquote\n"}
{"id": "210018", "url": "https://cs.wikipedia.org/wiki?curid=210018", "title": "Pavel Hudec Ahasver", "text": "Pavel Hudec Ahasver\n\nPavel Hudec Ahasver (* 14. listopadu 1941 Kysak) je český fotograf. Přišel do Prahy ze Slovenska počátkem 60. let, vystudoval FAMU u profesora Jána Šmoka a dal si pseudonym „Ahasver“. Začal publikovat své fotografie a zaujal především akty. V normalizačních časech však nemohl publikovat a proto se uchýlil k zátiším. Po revoluci uspořádal několik výstav nejen v Čechách, ale také ve Velké Británii.\n\nJeho fotografie jsou vystaveny např. v Kávovarně v pasáži Lucerna v Praze, ve waleském Machynllethu V knize „Antologie Divokého vína“ jsou zastoupeny texty a další díla přispěvatelů stejnojmenného časopisu s tradicí od 60. let, včetně děl Pavla Hudce.\n"}
{"id": "210020", "url": "https://cs.wikipedia.org/wiki?curid=210020", "title": "Josef Kristian Mejstřík", "text": "Josef Kristian Mejstřík\n\nJosef Kristian Mejstřík (* 9. března 1983, Praha) je český herec a zpěvák-šansoniér. \n\nPo studiu na Gymnáziu v Nymburce nastoupil na hereckou školu v Praze v Michli (E. Horká, D. Vejražka, O. Zajíc), kde v roce 2006 absolvoval. Od roku 2002 se spolu se Stanislavou Sýkorovou (klavír) věnuje interpretaci šansonů, židovských a cikánských písní. \n\n\n\n\n"}
{"id": "210023", "url": "https://cs.wikipedia.org/wiki?curid=210023", "title": "Vackov", "text": "Vackov\n\nNázev Vackov má více sídel:\n"}
{"id": "210026", "url": "https://cs.wikipedia.org/wiki?curid=210026", "title": "Jelena Isinbajevová", "text": "Jelena Isinbajevová\n\nJelena Gadžijevna Isinbajevová ( ; * 3. června 1982, Volgograd) je bývalá ruská atletka, skokanka o tyči. Je první a zároveň jednou z pouhých tří žen, které v historii pokořily hranici 5 metrů v této disciplíně. Druhou je Jennifer Suhrová, jež je držitelkou halového světového rekordu výkonem 502 cm, třetí pokořitelkou je další Američanka Sandi Morrisová výkonem 5 metrů na Van Dammeho memorálu 9. září 2016 v Bruselu. \n\nIsinbajevová je dvojnásobnou olympijskou vítězkou. Na letních olympijských hrách 2004 v Athénách i na olympiádě v Pekingu vytvořila nové světové rekordy. V Athénách 491 cm, v Pekingu 505 cm. 28. srpna 2009 posunula na Zlaté lize ve švýcarském Curychu hodnotu světového rekordu na 506 cm.\n\nVe své kariéře překonala v hale i venku 28 světových rekordů. Je trojnásobnou mistryní světa (2005, 2007, 2013), vicemistryní (2002) a mistryní Evropy (2006) a trojnásobnou halovou mistryní světa (2004, 2006, 2008). Ve své sbírce má zlatou medaili i z halového mistrovství Evropy 2005 z Madridu. 20. září 2009 na mítinku v Šanghaji měla pokořit 507 cm, informace však byly nepravdivé. Ruská tyčkařka zvítězila výkonem 485 cm, byť o světový rekord se třikrát neúspěšně pokoušela.\n\nV roce 2005 a 2008 se stala vítězkou ankety Atlet Evropy a třikrát byla zvolena atletkou světa (2004, 2005 a 2008).\n\nJelena pochází, stejně jako její otec, z malého kavkazského etnika Tabasaránců, které převážně žije v Dagestánské republice na jihu Ruské federace.\n\n"}
{"id": "210028", "url": "https://cs.wikipedia.org/wiki?curid=210028", "title": "Hrušov (okres Veľký Krtíš)", "text": "Hrušov (okres Veľký Krtíš)\n\nHrušov je obec v okrese Veľký Krtíš v Banskobystrickém kraji na Slovensku. Leží v jihozápadní části Krupinské planiny. Žije zde  obyvatel. Obec je známá pořádáním každoročních lidových slavností \"Hontianska paráda\".\n\nPrvní zmínka o vesnici pochází z roku 1285. V obci se nachází jednolodní barokní římskokatolický kostel Všech svatých z roku 1762.\n\n"}
{"id": "210030", "url": "https://cs.wikipedia.org/wiki?curid=210030", "title": "Kaple Panny Marie Opatrovnice (Olomouc)", "text": "Kaple Panny Marie Opatrovnice (Olomouc)\n\nKaple Panny Marie Opatrovnice je neorománská kaple postavená architektem Franzem Kottasem v areálu bývalého Olomouckého hradu, na rohu Dómské ulice a Václavského náměstí.\n\nProstá drobná stavba z roku 1860 stojí na místě obytného domu zbořeného v první polovině 19. století. Za zdobnou mříží se skrývá malý prostor s oltáříkem a sádrovou kopií cenného gotického reliéfu Panny Marie Opatrovnice z 15. století.\n\nTento reliéf se až do roku 1802 nacházel nad vchodem do zvonové věže kostela Panny Marie na Předhradí (věž zbořena roku 1802, celý kostel roku 1839). Původně polychromovaný gotický reliéf znázorňuje postavu Panny marie s dítětem, v horní části obklopenou dvěma anděly, v dolní části pak zástupem prosebníků, schovávajících se pod její plášť. Po levé straně jsou prosebníci ze stavu duchovního (papež, kardinál, biskup, mnichové a řeholnice), po pravé stav světský (císař, císařovna, král, šlechta, měšťanstvo).\nPo bocích reliéfu se nachází dva výklenky, určené původně pro gotické sochy svatého Petra a svatého Pavla z druhé poloviny 15. století. Tyto sochy pochází z dalšího zbořeného kostela - kostela svatého Petra na Předhradí.\n\nV roce 1974 byly sochy i originální reliéf přeneseny do Chórové kaple katedrály svatého Václava.\n\nNad sádrovým reliéfem se nachází kamenná deska s vytesaným zlaceným nápisem \"SVB TVVM PRAESIDIUM CONFVGIMUS SANCTA DEI GENITRIX. MDCCCLX\"\n\nReliéf je vedle sousoší Olivetské hory z kostela svatého Mořice jednou z nejcennějších památek gotického sochařství na území Olomouce.\n\nKaple je známá také pod názvem Panny Marie Ochranitelky nebo Madony Ochránkyně Olomouce.\n\n"}
{"id": "210033", "url": "https://cs.wikipedia.org/wiki?curid=210033", "title": "Hraničná", "text": "Hraničná\n\nNázev Hraničná má více sídel:\n"}
{"id": "210034", "url": "https://cs.wikipedia.org/wiki?curid=210034", "title": "Alois Jalovec", "text": "Alois Jalovec\n\nAlois Jalovec (28. února 1867 Praha-Malá Strana – 16. září 1932 Praha) byl český kameraman a jeden z průkopníků české kinematografie, posléze filmový podnikatel. Otec Václava Jalovce, představitele dospívajícího chlapce Pavla ve filmu Josefa Rovenského \"Řeka\" z roku 1933.\n\nAlois Jalovec byl původním povoláním cukrář. V září roku 1905 začal s promítáním filmů na letní scéně v zahradě smíchovské Klamovky, kde vystřídal Viktora Ponrepa. V roce 1906 pak nadobro opustil své cukrářské povolání a spolu se svým švagrem Františkem Tichým založili \"První český a křesťanský závod Illusion\", v němž měli kino, půjčovnu filmů a malou laboratoř. Firma zprvu působila \"Na Slovanech\", později (od března 1909) v šermírně domu \"U božího oka\" na pražském Václavském náměstí.\n\nRoku 1912 založili Jalovec a Tichý jeden z prvních odborných filmových časopisů \"Český kinematograf\". Současně se dostal k filmové kameře, za níž to nejprve zkoušel jako dokumentarista filmového žurnálu \"Pražské aktuality\". Stal se tak průkopníkem naší filmové publicistiky, neboť jeho záběry přinášely aktuální záběry z dění v Praze často téhož dne, kdy byly natočeny. Tak byly zachyceny významné události – různé slavnostní akty, odhalování pomníků a otvírání mostů, automobilové závody Zbraslav – Jíloviště, poutě, lety balónem. Významné jsou záběry z mobilizace r. 1914. Díky Jalovcovi se dochovaly snímky Jakuba Arbese, Jindřicha Mošny a dalších osobností.\n\nVe firmě \"Illusion\" vznikaly i hrané filmy, např. \"Cholera v Praze\", komedie \"Pan profesor, nepřítel žen\" nebo \"Zamilovaná tchyně\". Jalovec byl často jejich kameramanem. Většina filmů této společnosti se nedochovala a 1. světová válka znamenala konec společnosti. Zatímco Tichý se za války stal majitelem několika pražských kin, Jalovec se věnoval práci ve filmové laboratoři, ve které vymýšlel stále něco nového. Byl nesmírně pracovitý, hodně znal a uměl, bylo na něho spolehnutí. Čeští filmaři ho později nazývali „tátou Jalovcem“.\n\nS Vladimírem Slavínským krátce po skončení války zakládají novou filmovou společnost – \" Pojafilm\". Jalovcovy laboratoře ve Vodičkově ulici zajišťovaly společnost materiálem. Byly zřízeny z pětipokojového bytu ve starém domě vedle paláce U Nováků. Zde si Jalovec pro své soukromí ponechal jen malou kuchyňku a pokojíček, v dalších místnostech byly temná komora, dvě střižny, sušírna, kopírna, barvírna a promítací síň. Slavínský se stal ve firmě ihned postavou pro prezentaci na veřejnosti jako scenárista, režisér a zpočátku jako častý herec.\n\nJalovec se se Slavínským rozešel v roce 1923, když byl jeho přítel ve značné finanční krizi a musel si přivydělávat jinak. Firma \"Pojafilm\" se udržela díky Jalovcovi ještě několik let, v březnu 1928 vznikl v promítací síni požár, který zničil nejen přístroje, ale i řadu kopií českých filmů. Jalovec s činností skončil, po jeho smrti se laboratoří ujal r. 1933 Václav Münzberger. Laboratoř krátce působila ještě po 2. světové válce.\n\n\n\n\n\n"}
{"id": "210035", "url": "https://cs.wikipedia.org/wiki?curid=210035", "title": "Zámořské společenství", "text": "Zámořské společenství\n\nZámořské společenství (francouzsky \"collectivité d'outre-mer\" – odtud zkratka COM) je správní jednotka Francie. Pojem \"zámořské společenství\" poprvé definovala novela francouzské ústavy v roce 2003, ačkoliv podobný pojem (územní společenství) se objevil už v roce 1976. Je to obecné označení různých území po celém světě, která spadají pod svrchovanost Francie, přičemž se rozlišují společenství, která jsou nedílnou součástí Francie a tím i Evropské unie, a společenství, která mají v rámci Evropské unie zvláštní status. Každé toto území má jiné postavení vůči kontinentální Francii. Všem je však společný vysoký stupeň autonomie. \n\nV dubnu 2011 se jednalo o těchto 5 území (podle článku 74 francouzské ústavy):\n\nVedle toho Nová Kaledonie je zámořským územím se zvláštním postavením (\"sui generis\") podle hlavy XIII ústavy a na základě výsledku referenda o nezávislosti (2018).\n\nDalší zámořská území, totiž Guyana a ostrovy Guadeloupe, Martinique, Réunion a Mayotte, mají statut řádných departementů, ovšem v kombinaci se statutem zámořského regionu (\"départements et régions d'outre-mer (DROM\")).\n\n\n"}
{"id": "210036", "url": "https://cs.wikipedia.org/wiki?curid=210036", "title": "Rosalinda Celentano", "text": "Rosalinda Celentano\n\nRosalinda Celentano (* 15. červenec 1968 Řím, Itálie) je italská herečka. Hrála roli Satana ve filmu \"Umučení Krista\" (2004). Její poslední role byla ve filmu \"Der Todestunnel\". Je dcerou herce, režiséra a písničkáře Adriana Celentano.\n"}
{"id": "210041", "url": "https://cs.wikipedia.org/wiki?curid=210041", "title": "Bioinformatika", "text": "Bioinformatika\n\nBioinformatika je vědní disciplína, která se zabývá metodami pro shromažďování, analýzu a vizualizaci rozsáhlých souborů biologických dat, zejména dat molekulárně-biologických.\n\nPředmětem zájmu a používanými metodami se bioinformatika prolíná s dalšími příbuznými obory, např. molekulární biologií, genomikou, proteomikou, genetikou, výpočetní biologií, matematickou biologií, systémovou biologií, teoretickou biologií, biomedicínskou informatikou, biomedicínským inženýrstvím, výpočetní chemií, informatikou a počítačovou lingvistikou.\n\n\nDostupné bioinformatické nástroje a databáze jsou shromážděny v Tools and Data Services Registry (bio.tools) evropské bioinformatické infrastruktury ELIXIR. České bioinformatické nástroje a databáze v bio.tools sdružuje konsorcium ELIXIR-CZ.\n\nSnaha o nacházení genů, míst interakce s proteiny a dalších významných oblastí v sekvenci DNA je nazývána anotací genomu. Zabývá se jí více vědních oborů, především molekulární biologie. Bioinformatika se snaží na základě vlastností laboratorně (např. sekvenováním mRNA) nalezených oblastí předpovědět pozice dalších oblastí výpočetními metodami. U prokaryot lze s úspěchem použít metody založené na znalostech vlastností promotorů a dalších hraničních oblastí genů, tzv. ab initio metody. U eukaryot je použití těchto metod náročnější, protože mají mnohem složitější strukturu genomu. Dalšími často volenými nástroji jsou pravděpodobnostní modely (např. Skryté Markovovy Modely (Hidden Markov modelss) či metody strojového učení (Vhodné jsou např. support vector machines).\n\nZákladním úkonem, potřebným v mnoha bioinformatických aplikacích, je zarovnání sekvencí a analýza jejich podobnosti (sequence alignment), povětšinou se jedná o sekvence nukleových kyselin či aminokyselin v bílkovině. Několik sekvencí je třeba nejdříve přiložit k sobě tak, aby si prvky na jednotlivých pozicích co nejvíce odpovídaly a bylo tak možné vyhodnotit míru podobnosti. Základními algoritmy pro tento úkon jsou Smith-Waterman a Needleman-Wunsch. Při hledání a porovnávání dlouhých sekvencí na úrovni genomu je třeba využívat jisté heuristiky, protože základní algoritmy jsou příliš pomalé. Příkladem programu pro rychlé vyhledávání na dlouhých sekvencích s využitím heuristiky je BLAST.\n\nMolekulární biologové laboratorními metodami měří úroveň exprese jistých genů, tedy jaké množství mRNA je z daného genu v daném období transkribováno. Často používanými metodami jsou reverzní transkripce do cDNA (metoda EST), microarray či SAGE (serial analysis of gene expression). Výsledky těchto analýz jsou rozsáhlé soubory dat s velkou úrovní šumu, bioinformatika data upravuje do použitelné podoby.\n\nReakce buňky na změny v prostředí jsou z velké části založeny na genové regulaci. Komplexním systémem informačních drah je informace o podnětu z vnějšího prostředí (např. hormon nebo podnět z chemoreceptoru) přenesena do jádra, kde ovlivní míru exprese jednotlivých genů. Buňka tak začne produkovat proteiny, potřebné v dané situaci.\nBioinformatika zkoumá principy této regulace. Je například možné porovnat microarray data z buňky v běžném stavu a buňky vystavené vlivu léčiva a zjistit tak přesně, které geny byly léčivem ovlivněny.\nAnalýza genové regulace je velmi důležitou součástí výzkumu rakoviny.\n\nStruktura proteinu z velké části determinuje její funkci, proto je jeho znalost důležitá. Experimentální zjištění tohoto tvaru (např. pomocí rentgenové krystalografie) je však drahé, pomalé a ne vždy možné. Proto se bioinformatika snaží získat prostorové uspořádání proteinů jinak.\n\nPrimární strukturu proteinu (pořadí aminokyselin) lze jednoduše získat například sekvenací mRNA pro daný protein.\nSekundární,\nterciární (popř.\nkvarterní) strukturu se bioinformatika a teoretická chemie snaží předpovědět na základě znalosti primární struktury. Používaných technik je mnoho, základní přístupy jsou tyto:\n\n\n\n\nZatímco při předpovědi sekundární struktury bývá dosaženo poměrně dobrých výsledků, (Současné metody mají úspěšnost přes 70%) předpověď terciární struktury je náročnější a méně přesná.\n\nSrovnávací genomika se snaží porozumět vztahům genů či jiných částí genomu napříč organismy a lépe tak porozumět procesu evoluce, případně přispět k anotaci genomů na základě znalostí vztahů mezi nimi. Jelikož genomy jsou rozsáhlé a mají složitou strukturu, vyžaduje tvorba srovnávacích syntenických map hlubší analýzu a automatizaci výpočtů.\n\n\n\nObor Bioinformatiky lze studovat na několika vysokých školách:\n\nPojem bioinformatika lze najít i literatuře zabývající se paranormálními jevy, kde je tímto termínem myšleno mimosmyslové vnímání.\n\n\n"}
{"id": "210043", "url": "https://cs.wikipedia.org/wiki?curid=210043", "title": "Serial Peripheral Interface", "text": "Serial Peripheral Interface\n\nSPI (\"Serial Peripheral Interface\") je sériové periferní rozhraní. Používá se pro komunikaci mezi řídícími mikroprocesory a ostatními integrovanými obvody (EEPROM, A/D převodníky, displeje…). Komunikace je realizována pomocí společné sběrnice. Adresace se provádí pomocí zvláštních vodičů, které při logické nule aktivují příjem a vysílání zvoleného zařízení (piny SS nebo CS).\n\nMaster\nSlave\n\n\nVztah mezi hodinovým signálem a daty se určuje dvěma konfiguračními bity, které se v původní dokumentaci k SPI označují jako CPOL a CPHA. Tuto konvenci definuje firma Freescale Semiconductor (původně Motorola) ve \"Freescale's SPI Block Guide\" .\n\n\n"}
{"id": "210044", "url": "https://cs.wikipedia.org/wiki?curid=210044", "title": "Olomoucký hrad", "text": "Olomoucký hrad\n\nOlomoucký hrad je národní kulturní památka, jeden z nejvýznamnějších hradních areálů v České republice. Nachází se na tzv. Václavském (jinak též Dómském) pahorku v historickém centru Olomouce. Původně byly v Olomouci dva hrady, tzv. „starý“ a „nový“. Ten starý se nacházel v místě vily Primavesi (ulice Na Hradě).\n\nOlomoucký hrad je od roku 1962 společně s dalšími památkami na jeho území podle usnesení vlády ČSR ze dne 30. března 1962, č. 251/62, a podle nařízení vlády ze dne 16. srpna 1995, č. 262/1995 Sb., o prohlášení a zrušení prohlášení některých kulturních památek za národní kulturní památky, zařazen mezi národní kulturní památky (NKP) pod názvem \" Olomoucký hrad s kostelem sv. Václava.\"\n\nAreál Olomouckého hradu tvoří:\n"}
{"id": "210047", "url": "https://cs.wikipedia.org/wiki?curid=210047", "title": "Americký souboj", "text": "Americký souboj\n\nAmerický souboj byl český němý film z roku 1913. Námět napsal Max Urban, který film také realizoval ve své společnosti ASUM, režisérem filmu byl Otakar Štáfl. Natáčelo se v ateliéru \"Passage\" na Václavském náměstí v Praze, za exteriéry zašli filmaři do Stromovky.\n\nVeškeré údaje o filmu podal roku 1956 producent a scenárista filmu Max Urban v rozhovoru, který byl uveřejněn v publikaci J. S. Kolára a Myrtila Frídy \"Český němý film 1898–1930\", takže nejsou plně ověřené. Z děje filmu je zřejmé, že se v něm jednalo o primitivní a dosti uměle vytvořenou zápletku a film nebyl náročný na realizaci. Jde o jeden z mála filmů společnosti ASUM, ve kterém zřejmě nehrála Urbanova manželka Andula Sedláčková. Samotné filmové materiály se ztratily.\n\nDva kamarádi se zajímají o jistou mladou ženu, kterou potkají na procházce s manželem. Začnou o ni vést spor, hádku vyřeší manžel krásky. Pozve si mládence k zvláštnímu souboji. Připravil dvě sklenice, do jedné z nich nasypal jed. Kdo po vypití nápoje zůstane naživu, zvítězí. Ve skutečnosti však do jedné ze sklenic nasypal silné projímadlo, které pak ztrestá páska, který se odvážil pomyslet na cizí ženu.\n\nDiskutabilní je obsazení Niny Laušmanové do role manželky. Podle dostupných biografických údajů by však v době natáčení měla mít dvanáct let. Pokud si Max Urban dobře pamatoval obsazení, pak zřejmě Laušmanová byla o něco starší.\n\n\n"}
{"id": "210048", "url": "https://cs.wikipedia.org/wiki?curid=210048", "title": "Huay Xai", "text": "Huay Xai\n\nHuay Xai (laosky ຫ້ວຍຊາຍ) je hlavní město provincie Bokeo v severozápadním Laosu. Má přibližně 15 500 obyvatel.\n\nHuay Xai se nachází na levém břehu Mekongu, naproti thajskému městu Chiang Khong. Je zde nejsevernější mezinárodní hraniční přechod z Laosu do Thajska. Nedaleko proti proudu Mekongu začíná thajsko-barmská a laosko-barmská hranice. Dopravu mezi Huay Xai a Chiang Khongem zajišťují lodě. V Huay Xai končí obtížně sjízdná laoská silnice číslo 3, která spojuje Thajsko přes Laos s Čínou. Několik kilometrů jižně od města je letiště (postavené Američany), s pravidelnými lety do Vientiane. Řeka Mekong zůstává významnou dopravní komunikací. Dva dny pomalou lodí po proudu Mekongu leží město Luang Prabang.\n\nVe městě je bývalá francouzská pevnost Fort Carnot (nyní obsazená laoskou armádou a veřejnosti nepřístupná) a zrestaurovaný buddhistický chrám Wat Jom Khao Manilat, postavený v roce 1880.\n\nHuay Xai bylo po staletí důležitým městem na trase chuejských karavan z čínské provincie Jün-nan do Chiang Rai a Chiang Mai v Siamu.\n\n"}
{"id": "210049", "url": "https://cs.wikipedia.org/wiki?curid=210049", "title": "Květen 2007", "text": "Květen 2007\n"}
{"id": "210053", "url": "https://cs.wikipedia.org/wiki?curid=210053", "title": "Lindisfarne", "text": "Lindisfarne\n\nLindisfarne [Lindysfárn] je přílivový ostrov u pobřeží severovýchodní Anglie. Někdy je také nazýván Holy Island („Svatý ostrov“). S pevninou je propojen cestou schůdnou pouze za odlivu. Na ostrově se nachází klášter založený roku 635 svatým Aidanem, jenž byl roku 793 n.l. vypleněn seveřany (Vikingy) z Dánska. Jde o první známý nájezd Vikingů na okolní země, proto bývá pokládán za počátek normanské expanze vůbec. Roku 883 n.l. byl klášter ze strachu před nájezdníky přeložen do Durhamu.\n\nKlášter byl založen svatým Aidanem původem z Irska, který byl poslán z ostrova Iona (u západního pobřeží Skotska) do Northumbrie. Stalo se tak na žádost krále Oswalda v roce 635. Mniši z ostrova Iona se usídlili na ostrově Lindisfarne. Northumbrijský patron, svatý Cuthbert, zde působil nejdříve jako mnich a posléze jako opat a biskup.\n\nNa počátku 8. století zde pravděpodobně vznikl slavný iluminovaný rukopis, známý jako Evangeliář z Lindisfarne. Obsahem rukopisu byla latinská kopie evangelií Marka, Lukáše, Matouše a Jana. Umělcem, který rukopis vyrobil, byl pravděpodobně Eadfirth, pozdější lindisfarnský opat. Někdy v druhé polovině 10. století přidal mnich Aldred do latinského rukopisu vysvětlivky ve staroangličtině, čímž vzniklo pravděpodobně nejstarší vyhotovení evangelií v tomto jazyku. Rukopis byl ilustrován osobitým stylem, který zahrnoval keltské, germánské a římské prvky. Rukopis byl pravděpodobně původně uschován v kovové schránce, vyrobené mnichem Billfrithem.\nNájezd Vikingů na lindisfarnský klášter způsobil zděšení v západním křesťanském světě a je považován za počátek doby vikinských nájezdů. Mniši nakonec ostrov opustili a s sebou vzali tělo svatého Cuthberta, které je nyní uloženo v katedrále v Durhamu. Sídlo biskupa bylo přineseno rovněž do Durhamu kolem roku 1000. Rukopis je uložen v Britské knihovně v Londýně. Klášter byl obnoven Normany jako benediktinský klášter a pokračoval v činnosti až do jeho rozpuštění Jindřichem VIII. v roce 1536.\n\nZřícenina kláštera je dnes v péči anglického památkového ústavu, který zde také provozuje informační středisko. Blízký farní kostel je stále v provozu.\n\nNa ostrově je také malý hrad, který byl zbudován na základech tudorovské pevnosti. Později byl přebudován ve stylu Arts and Crafts Edwinem Lutyensem a vytvořena byla zahrada Gertrudem Jekyllem. Hrad, zahrada a blízká vápenka jsou přístupné.\n\nNa ostrově tvořili malíři William Turner, Thomas Girtin a Charles Rennie Mackintosh.\n\nNa ostrově bylo mnoho vápenek a dodnes jsou viditelné zbytky mol, která sloužila k dovozu uhlí na pálení vápence a odvozu hotového vápna. Produkce vrcholila během poloviny 19. století, tedy během průmyslové revoluce, kdy bylo na ostrově zaměstnáno přes sto mužů.\n\nOstrov je propojen s pevninou \"Poutnickou cestou (Pilgrim´s Way)\", která je značena tyčemi. Schůdná je však pouze za odlivu; během přílivu je zatopena vodou.\n\nVelká část ostrova a okolní příbřežní oblasti je vyhlášena přírodní rezervací, jejímž cílem je především chránit přezimující populaci ptáků. Výborným místem pro pozorování migrujících ptáků je východní pobřeží. Na ostrově a pobřeží bylo celkem zaznamenáno téměř 300 druhů ptáků.\n"}
{"id": "210054", "url": "https://cs.wikipedia.org/wiki?curid=210054", "title": "Estrella", "text": "Estrella\n\nEstrella byl český němý film, který natočil roku 1913 filmový podnikatel a kameraman Max Urban za režijní spolupráce O. Štáfla ve své filmové společnosti ASUM. Hlavní roli v něm svěřil své manželce a podnikatelské partnerce Andule Sedláčkové.\n\nFilm zřejmě nepřekročil svou kvalitou jiné filmy ASUMu, jejichž námět napsal sám Urban. I tento film byl napsán pro hereckou hvězdu té doby Sedláčkovou. Přesto je tento film výjimečný bohatší zápletkou. Natáčelo se v Urbanově ateliéru \"Passage\" na Václavském náměstí v Praze, pro exteriéry si filmaři pronajali Lobkovickou zahradu pod Hradčany, přírodní snímky natáčeli v Šárce a ve Zbirohu. Stejně jako většina filmů ASUMu se ani tento film nedochoval.\n\nEstrella je žebračka, která žije kdesi v horách se svými společníky Hugem a Marcelem. Je to hrdá a svobodymilovná žena. Jednoho dne se seznámí s neznámým mužem Harrym, který jí daroval dva stříbrňáky. Estrella s přáteli se rozhodnou, že Harryho společně oloupí. Před jeho zámkem předstírá mdloby, Harry se jí ujme a pozve do zámku. Estrelle se tamější život zalíbí, je obklopena dary a přepychem. Společníkům se to nelíbí a žádají, aby Harryho otrávila. Harry se to však dovtípí, nechá Huga zatknout, ale Estrellu si v zámku nechává.\n\nHugo prchá z vězení, chce se vrátit ke svým bohatým rodičům, které kdysi z touhy po volnosti opustil. Ti ho však nepřijmou a Hugo hledá Estrellu. Dívka už je však provdána za Harryho. Když vyzve Harry Huga na souboj, vznítí to v Estrelle smíšené pocity, nakonec láska k manželovi vítězí, snaží se chránit Harryho vlastním tělem, ale oba klesnou k zemi mrtvi. Nešťastný Hugo skočí pod jedoucí vlak.\n"}
{"id": "210055", "url": "https://cs.wikipedia.org/wiki?curid=210055", "title": "Anna Halman", "text": "Anna Halman\n\nAnna Halman (Ania; 21. června 1992 – 21. října 2006 Kiełpino Górne, Gdaňsk) byla žačka Gimnazja č. 2 v Gdaňsku, která spáchala sebevraždu poté, co se za přihlížení celé své třídy stala terčem sexuální šikany a kyberšikany ze strany pěti spolužáků. Její smrt odstartovala jeden z největších novodobých skandálů polského školství, obrátila pozornost novinářů a veřejnosti v zemích střední a východní Evropy k problému kyberšikany a někdejší ministr školství Roman Giertych tímto případem často argumentoval při prosazování své radikální školské reformy.\n\nAnia byla podle svých spolužáků i rodičů mimořádně stydlivá dívka. Její matka tušila, že se 20. října něco ve škole stalo, ale nevěděla co, a když se zeptala, co špatného se jí ve škole přihodilo, Ania odvětila, že si poradí. Když se několik hodin poté oběsila, nezanechala po sobě žádný vysvětlující dopis na rozloučenou, ale policejní vyšetřování, nasměrované ke škole, rychle odhalilo, že den před tím byla během vyučovací hodiny, poté co učitelka odešla na více jak 20 minut pryč, před zraky celé třídy napadena a sexuálně ponižována čtyřmi spolužáky, kteří z ní strhávali oblečení, osahávali ji a předstírali, že ji znásilňují. Prosila je, aby ji nechali, a pokoušela se před nimi schovat pod lavici, ale vytáhli si ji ven. Plakala, křičela a prosila ostatní spolužáky, aby jí pomohli, aniž by se však pomoci dočkala. Některé spolužačky se jí sice pokoušely zastat, neměly ale k tomu dost sil. Z chlapců ve třídě jí nikdo nepomohl, všichni to považovali za skvělou zábavu a se zájmem přihlíželi. Pátý žák nahrál většinu toho, co s ní dělali, na svůj mobilní telefon a když končili, řekl Anie, že natočený materiál umístí na internet, aby si ho všichni mohli prohlédnout.\n\nDívka nakonec utekla domů a později sdělila spolužačce, která za ní večer přišla, že se do školy už nevrátí, že se raději zabije. Ta ale nevěřila, že to myslí vážně, její matce sice naznačila, že by si s dcerou měla promluvit, ale bez jakýchkoliv podrobností. Další den Ania spáchala sebevraždu – oběsila se na švihadle.\n\nPodle svědectví některých žáků nebyla Ania od útočníků napadena poprvé, dotyční jí měli se vzrůstající tendencí ztrpčovat život od doby, kdy odmítla s jedním z nich chodit, nikdy předtím však nemělo jít o nic tak závažného – byť to dle jejích kamarádek stačilo k tomu, aby z nich měla panickou hrůzu. Byla však příliš stydlivá a ustrašená, než aby si stěžovala – ideální oběť, jak konstatoval jeden z policistů, kteří mladíky vyslýchali. Zde je rozpor mezi tvrzením vedení školy a Aniných kamarádek: zatímco ředitel školy prohlásil, že neexistoval žádný náznak problému (později to změnil na jen několik málo drobných problémů), její kamarádky řekly novinářům, že napsaly do knihy stížností školy, že dotyční Aniu pronásledují. Nikdo z učitelů tomu ale podle nich nevěnoval pozornost.<ref name=\"www.gazetawyborcza.pl/1,75480,3708050.html\">http://www.gazetawyborcza.pl/1,75480,3708050.html Bożena Aksamit, Piotr Głuchowski: Odpowiedziała: Dam sobie radę, mamo, Gazeta Wyborcza, 27. 10. 2006</ref>\n\nV pátek 27. října se odehrál pohřeb Ani, kterého se zúčastnilo okolo tisíc lidí, včetně delegací několika škol. Pohřební obřad vedl osobně Tadeusz Gocłowski, arcibiskup a metropolita gdaňský. Den pohřbu byl zároveň z rozhodnutí ministra školství Romana Giertycha dnem smutku na všech polských školách a na některých místech v Polsku se odehrály demonstrace žáků a studentů proti násilí na školách. 30. října navštívil Anin hrob a zápalil na něm svíčku polský prezident Lech Kaczyński.\n\nŘada studentů i jejich rodičů z Gymnázia č. 2, jakož i obyvatel vesnice, z níž Ania i útočníci pocházeli, označila chování žáků za běžné dětské hrátky a útočníky za nevinné děti, které nemají být trestány za to, že dívka neunesla „běžnou legraci“, respektive že si možná vzala život z úplně jiných důvodů, neboť pro duševně zdravou dívku by daná událost nebyla důvodem k tak razantnímu činu. Řada z nich ostře napadala a kritizovala gdaňského arcibiskupa Tadeusze Gocłowského, který při proslovu během pohřbu několikráte označil dívku za oběť dohnanou k sebevraždě, a útočili na soud, který nařídil dotyčné útočníky umístit na tři měsíce do vazby do nápravného zařízení pro mladistvé a hodlal je nadále stíhat. Právníci zastupující později žáky před soudem zastávali stejný názor. Propuštění chlapců doporučila dokonce i rodina Ani, která zpočátku přijala argumentaci svého okolí a prohlásila, že chlapcům nedává na smrti své dcery žádnou vinu. Svůj názor však rodiče Ani změnili poté, co zhlédli záznam, který jeden z původců šikany nahrál na mobil. Matka prohlásila, že už chápe, proč její dcera spáchala sebevraždu, a že to těm, kteří ji k ní dohnali, nikdy neodpustí. Že doposud je bránila, protože nevěřila, že by jí mohli něco takového udělat (všichni zúčastnění pocházeli z jedné vesnice, jeden z násilníků byl dokonce Anin bratranec). Později, při dalším rozhovoru s novináři, dodala, že chlapci nepochybně zavinili smrt její dcery, neboť to, co jí v onen pátek udělali \"by nikdo nevydržel, bylo to pokoření nad veškeré hranice.\"\n\nŘada komentátorů a psychologů konstatovala, že z pohledu Ani to bylo, jako kdyby byla znásilněna doopravdy. Poukazovali dále na fakt, že se tak stalo veřejně před celou třídou, že minimálně velká část z toho byla natočena a že dívka měla reálný důvod bát se zveřejnění nahrávky, jakož i dalšího pokračování útoků v příštích dnech, což muselo její trauma vystupňovat do neuvěřitelných rozměrů. Celý zážitek, podpořený navíc hrozbou zveřejnění nahrávky, hrozbou opakování a strašlivou frustrací nad tím, co jí udělali lidé, které znala, z nichž některé možná považovala i za přátele, nepochybně postačoval k tomu, aby ji dohnal k sebevraždě. Psycholožka Wisanna Szymańska k tomu lakonicky dodává: \"Udělali jí vůbec to nejhorší, co lze provést patnáctileté dívce (…) Děti si sahají na život z mnohem banálnějších důvodů, než co potkalo Aniu.\"\n\nNovinář a psycholog Piotr Pacewicz o útoku na Aniu napsal: \"Bylo to znásilnění. Sice předstírané, ale ve skutečnosti se ničím nelišilo od toho skutečného. A následky – ponížení a emocionální zranění Ani – se ukázaly natolik závažné, že jsme všichni zaplatili tu nejvyšší cenu: dívka spáchala sebevraždu.\"\n\nV počátku se nic nedělo, škola proti nim nijak nezakročila, ačkoliv učitelé věděli již v pátek, že Ania byla týraná a že se k ní chovali minimálně hrubě nepřístojně. Původně nedošlo k žádnému školnímu vyšetřování. Žák, který nahrával hrátky s Aniou, smazal záznam ihned poté, co se dověděl, že děvče spáchalo sebevraždu. Ve středu (stále, aniž by vedení školy podniklo kroky proti žákům) všech pět aktivních účastníků týrání Ani zadržela policie. Ten den také případ poprvé zaplnil první strany novin a televizní a rádiové zpravodajské relace. Byl zabaven telefon, z kterého policisté doufali získat nahraný záznam. Soud pro rodiny a nezletilé (\"Sąd Rodziny i Nieletnich\") krátce poté rozhodl, že všichni účastníci budou umístěni v ústavu pro nezletilé. Zde strávili tři měsíce, poté byli čtyři z nich na žádost právníků propuštěni a vrátili se do školy, pátý byl propuštěn až 16. května 2007. Jejich propuštění kritizovala mluvčí práv dítěte Ewa Sowińska, podle které by jim spíše prospěl další pobyt v ústavech, než návrat k rodičům, kteří zkazili jejich výchovu a kteří jim budou dál sugerovat pocit, že neudělali nic špatného.\n\nBěhem vyjasňovacího řízení právníci chlapců odmítli tvrzení o sexuálním napadání děvčete a zastávali stanovisko, že šlo o běžné hašteření a legraci, v čemž je podporovala stanoviska většiny ostatních žáků, vedení školy a rodin a rodáků obviněných chlapců, byť výpovědi před prokuraturou (včetně výpovědí samotných chlapců), které zveřejnily noviny, obsahují popisy jednání s jednoznačným sexuálním podtextem, které je dost těžko vysvětlitelné jinak, než jako hrubé sexuální obtěžování a šikana. Právníci též tvrdili, že není jasné, proč Ania spáchala sebevraždu, a dokonce se pokusili prokázat, že se tak stalo v důsledku rodinných třenic, nakonec ale od těchto snah upustili. Po celý vyjasňovací proces využívali toho, že je neveřejný, a zásobili tisk prohlášeními o nevině chlapců a o tom, že důkazy a výpovědi tento fakt podporují.\n\nPrávníci dále trvali na tom, že záznam filmu (autor smazal záznam ihned poté, co se dověděl, že děvče spáchalo sebevraždu, ale policejní technici ho dokázali – buďto celý, nebo minimálně jeho významnou část – obnovit, k dispozici byl však až v lednu 2007) dokazuje, že nešlo o nic vážného, jen o nevinné dětské hry, respektive, že nešlo o nic, co lze nazvat sexuálním útokem, respektive, že šlo jen o hrubé puberťácké balení (v orig. \"końskie zaloty\"), nicméně už při jeho promítání utrpěli těžkou ránu, když matka Ani, která až dosud veřejně zastávala názor, že chlapci jsou nevinní, změnila po zhlédnutí záznamu stanovisko a výslovně označila chlapce jako osoby, které dohnaly její dcerku k sebevraždě. Celkově lze říci, že rodina Ani byla zhlédnutím záznamu zjevně hluboce otřesena a náhled obhájců na jeho vyznění naprosto nesdílela. Novináři, kteří vinou chyby úředníků soudu dokázali sledovat film skrze špatně zatažené okno soudní síně, tvrzení obhájců a rodičů chlapců o vyznění filmu taktéž zpochybnili.\n\n20. dubna 2007 soud rozhodl, že případ nebude odložen ani ukončen navržením kurátorského dohledu, ale že provinilci podstoupí nápravné řízení (\"postępowanie poprawcze\"), které rozhodne o jejich umístění v nápravných ústavech pro mladistvé. Pokud soud nehodlal nechat nezletilé pachatele trestně stíhat jako dospělé (mimořádný postup vyhrazený jen pro případy nejtěžších zločinů), nemohl vůči nim postupovat tvrději. Mluvčí soudu k tomu stručně podotkl: \"Není možno případ uzavřít, neboť chování náctiletých si nezaslouží mírné zacházení.\" Obviněným tak hrozí až dvouleté umístění v nápravném zařízení. První stání se odehrálo 17. května 2007, stejně jako předchozí vyjasňování je neveřejné. Justyna Koska-Janusz, obhájkyně jednoho z chlapců, sdělila novinářům, že jsou viněni ze skupinového násilí, psychického a fyzického týrání a hrubého slovního napadání, kterého se měli vůči nezletilé dívce dopustit. Opomněla přitom ovšem uvést asi nejzávažnější provinění, ze kterého se chlapci mají zodpovídat – přinucení k jiné činnosti sexuální (orig.: \"doprowadzenie do innej czynności seksualnej\").\n\nGimnazjum č. 2 se stalo terčem ostré kritiky ze strany novinářů a psychologů. Obojí tvrdili, že daná situace a její průběh svědčí o hrubém podceňování a ignorování násilí a šikany na této škole, průběh podle nich jasně ukazoval na to, že podobné jednání nemohlo být ojedinělé. Toto tvrzení podpořila svědectví několika žáků.<ref name=\"www.gazetawyborcza.pl/1,75480,3708050.html\">http://www.gazetawyborcza.pl/1,75480,3708050.html Bożena Aksamit, Piotr Głuchowski: Odpowiedziała: Dam sobie radę, mamo, Gazeta Wyborcza, 27. 10. 2006</ref>\n\nŠkola byla kritizována též za fakt, že třída zůstala 20 minut bez dozoru, za laxní reakci na samotný incident bezprostředně po něm i dále, kdy se jím vedení školy vůbec nezabývalo ani poté, co se dovědělo, že dívka spáchala sebevraždu. Ředitel školy dokonce poslal svým nadřízeným stručnou zprávu s tím, že sebevražda se stala doma a nesouvisí se školou, ačkoliv již v té době věděl o pátečním incidentu.\n\nPřípad nakonec vyústil v odvolání pomořského kurátora osvěty a vynucenou rezignaci ředitele školy. Učitelka polštiny byla sankcionována za ponechání třídy bez dozoru a falšování záznamů v třídní knize. Od trestního stíhání prokuratura upustila, protože rodiče Ani prohlásili, že na něm nemají zájem.\n\nSmrt Ani vyvolala obrovský skandál. Novináři šokovaní samozřejmostí, s jakou třída přihlížela brutálnímu útoku, též provedli celou řadu rozhovorů se studenty na mnoha školách a zjistili, že obtěžování a napadání žaček je na mnohých vyšších základních a středních školách poměrně rozšířené a neřešené, že dívka nemá šanci dovolat se pomoci a že dokonce i některé studentky je považují za jakousi součást tvrdého prostředí, se kterou se prostě musí nějak vyrovnat.\n\nSebevražda Ani vyvolala v Polsku a okolních zemích zvýšený zájem novinářů a veřejnosti o kyberšikanu jako nový a velice nebezpečný druh šikany, zejména v té verzi, se kterou se Ania setkala – nahrání velice ponižující situace na mobil a její zveřejnění na internetu. Prakticky všechny české (ale i polské a slovenské) reportáže od října 2006, které se zabývají kyberšikanou, citují gdaňský případ jako klasický – jako jeden z prvních a nejtragičtějších případů kyberšikany v zemích střední a východní Evropy.\n\nPolský ministr školství Roman Giertych zareagoval na novou situaci návrhem programu Nulové tolerance k násilí, jehož úkolem je posílit pravomoci učitelů a dohled na žáky a jejich disciplínu a restriktivní výchovu. Změny, které ministr zdůvodňoval Aniným případem, polarizují polskou společnost a z okolních zemí jsou často kritizovány. Ačkoliv šikana je typická i pro autoritářská prostředí, v Polsku je Anin případ oficiálně používán jako argument proti liberálnímu pojetí výchovy a školského systému. Součástí školské reformy, při jejíž propagaci byl případ využit, má být například zavedení školních uniforem, omezování koedukace chlapců a dívek ve školách, zákaz používání mobilních telefonů ve školách atd.\n\n\n"}
{"id": "210058", "url": "https://cs.wikipedia.org/wiki?curid=210058", "title": "Ostroh", "text": "Ostroh\n\nNázev Ostroh může znamenat:\n\n"}
{"id": "210059", "url": "https://cs.wikipedia.org/wiki?curid=210059", "title": "Chobotnice (seriál)", "text": "Chobotnice (seriál)\n\nChobotnice (v italském originále La piovra) je italský kriminální televizní seriál o boji proti sicilské mafii. \n\nHlavní roli inspektora \"Corrada Cattaniho\" ztvárnil italský herec Michele Placido. Seriál režírovalo postupně několik režisérů, první série byla v režii Damiano Damianiho a v produkci L. Perelliho. V hlavních rolích dále vystoupili Patricia Millardet, Remo Girone a Raoul Bova. Hudbu k první sérii skládal Riz Ortolani, v dalších ho nahradil Ennio Morricone. První řada seriálu byla natočena v roce 1984, poslední desátá řada byla dotočena v létě roku 1999 a odvysílána o dva roky později.\n\nCelý seriál má 48 dílů a průměrná délka 1 dílu je 90 min. Seriál byl i sestříhán na 96 dílů po cca 45 minutách pro americké publikum. Seriál natočila italská televize RAI v koprodukci s ARD/ZDF, ORF, Channel 4, TF1 a TSI. Šestá série byla natočená i ve spolupráci s ČT a točilo se i v Praze.\n\nPoslední scéna 4. série, ve které mafie vyhraje nad spravedlností a zabije komisaře Cattaniho, vzbudila neuvěřitelné ohlasy ze všech koutů světa. Z USA přišel kuriózní dopis, ve kterém údajný miliardář nabízel několik miliónů dolarů tvůrcům seriálu s tím, aby se vrátili k natáčení dalších dílů. Michele Placido však roli již odmítl. Divácký ohlas ale neustával, a tak se tvůrci rozhodli natočit další, tedy pátou sérii. Bez Placida byl však seriál velikým zklamáním a již nedosahoval takových úspěchů jako předchozí díly. I přesto bylo natočeno ještě 6 dalších sérií, které tak početně převážily nad původními čtyřmi.\n\nPo uvedení první série chodily na adresu italské televize, ale i samotnému Placidovi výhrůžné dopisy od mafiánských organizací, ve kterých stálo, aby seriál okamžitě zastavili. Seriál totiž až didakticky představil a vysvětlil jednotlivé zavedené a tou dobou stále praktikované postupy organizovaného zločinu, politické a úřední korupce, psychologického či ekonomického nátlaku a bankovních her s převody peněz mezi jednotlivými bankovními konty. Druhá série se proto z bezpečnostních důvodů natáčela především v zahraničí na tajných místech. Např. v Německu, Švýcarsku, Británii nebo Řecku. Velkou hodnotou tohoto unikátního televizního seriálu je i skutečnost, že jednotlivé série se snažily sledovat a popsat i měnící se trendy v praktikách mezinárodního organizovaného zločinu a přelévání kapitálu, např. do zemí nově osvobozených od komunistického režimu.\n\nV seriálu se objevil v roli mafiánského bosse český herec Rudolf Hrušínský.\n"}
{"id": "210063", "url": "https://cs.wikipedia.org/wiki?curid=210063", "title": "Fraatés II.", "text": "Fraatés II.\n\nFraatés II. (parthsky \"Frahát\", řecky \"Φραάτης\") byl parthský velkokrál z rodu Arsakovců panující v letech 139/138–128 př. n. l. Jeho otcem byl král Mithradatés I., jeden z největších parthských dobyvatelů, strýcem patrně Artabanos, Fraatův pozdější nástupce na trůně.\n\nV době převzetí vlády byl Fraatés ještě nezletilý, takže se řízení státních záležitostí musela ujmout jeho matka Ri-'nu, známá z klínopisných textů. Kdy její regentství skončilo, není známo, na mincích je panovník většinou zobrazován jako dospělý mladý muž – Ri-'nu tedy, jak se zdá, nespravovala říši dlouho.\n\nNejdůležitější událostí Fraatovy vlády je válka se Seleukovcem Antiochem VII., která měla velmi dramatický průběh. Antiochos nejprve obsadil Mezopotámii, nedávno dobytou Mithradatem I., a v roce 130/129 př. n. l. vpadl do Médie, čímž ohrozil moc Arsakovců v samých základech. Ale jeho přílišné požadavky při diplomatickém vyjednávání s Fraatem i násilnické chování syrských vojáků v Íránu způsobily, že celé velkolepě pojaté tažení skončilo porážkou a seleukovská říše prakticky přestala jako mocenský faktor existovat. Od nynějška tvořila Mezopotámie integrální součást parthské říše.\n\nRadost z vítězství nad tradičním protivníkem kalila králi jen situace na východě. Ve střední Asii vyvolalo etnikum známé z čínských pramenů pod názvem Jüe-č’ rozsáhlé kmenové přesuny, které měly za následek zvýšený tlak na parthské hranice. Již v letech 133–129 př. n. l. zanikla pod náporem kočovníků řecko-bakterská říše, slučující v sobě helénistické a íránské prvky, a nyní byla řada na Parthech. Fraatés II. stačil ještě dosadit jako nového místodržitele v Babylónu muže jménem Himéros, ale pak se ihned vypravil proti útočníkům, plenícím jeho území. Kdesi na východě – patrně v roce 128 př. n. l. – ho také stihla smrt.\n\n\n"}
{"id": "210073", "url": "https://cs.wikipedia.org/wiki?curid=210073", "title": "Mluvčí práv dítěte (Polsko)", "text": "Mluvčí práv dítěte (Polsko)\n\nMluvčí práv dítěte ( ) je polský centrální úřad zřízený roku 2000, jehož úkolem je dohlížet na dodržování a ochranu dětských práv, zejména práva na život, zdraví, výchovu v rodině, dostačující sociální podmínky a právo na vzdělání.\n\nOd roku 2001 je mluvčí práv dítěte volen na pětileté funkční období.\n\nŘečníka schvaluje Sejm za souhlasu Senátu, a to na návrh maršálka Sejmu, maršálka Senátu, skupiny nejméně 35 poslanců nebo nejméně 15 senátorů.\n\n\n"}
{"id": "210078", "url": "https://cs.wikipedia.org/wiki?curid=210078", "title": "Hutnění", "text": "Hutnění\n\nHutnění je technologie používaná ve stavebnictví, je metodou mechanického zvyšování hustoty materiálu.\nSlouží pro zvýšení únosnosti materiálu, zamezení sesedání, předchází poškození mrazem, zlepšuje stabilitu, omezuje propustnost vody.\n\nPři nedostatečném zhutnění jsme často svědky sesedání překopů silnic, praskání základů staveb, praskání potrubí, eroze („podemílání“) staveb a dalších nepříjemných jevů. Zhutňovací metody i technika jsou přitom poměrně cenově nenáročné a dostupné. Jejich správným použitím tak lze jednoduchým a levným způsobem zamezit značným škodám.\n\nV běžné praxi se jedná zejména o zhutňování zemin, zhutňování živičných povrchů a zhutňování při pokládce zámkové dlažby.\n\nTeorie je v tomto případě značně obsáhlá. V praxi je důležité mít na zřeteli zejména:\n\nV malém stavebnictví se jedná zejména o opravy poškozených komunikací nebo opravy po provedení překopů. Práce většího rozsahu provádějí ve většině případů odborné firmy, které jsou s touto problematikou dobře obeznámeny.\n\nZahrnuje zhutnění podkladních vrstev i následné zadusání položené dlažby. Přesné pracovní postupy jsou poměrně dobře propracovány a dají se najít v literatuře [4].\n\nPro výše popsané druhy prací se používají tyto typy strojů:\n\nVibrační desky jsou vhodné pro všechny výše popsané druhy prací. Jedná se o univerzální stroje s vysokým hutnícím účinkem.\n\nStroje nejlehčí váhové kategorie 60–80 kg jsou vhodné pro opravy komunikací, v omezené míře pro další druhy nasazení. Jejich podstatnou výhodou je snadná manipulace při nakládání a skládání z přepravního prostředku, proto jsou oblíbené např. u opravářských čet SÚS.\n\nStřední váhová kategorie 100–120 kg jsou stroje, které vynikají svoji univerzálností. Je možné je nasadit na všechny druhy prací, od hutnění živic a zemin až po hutnění zámkové dlažby. Přitom stále zachovávají výhodu poměrně snadné manipulace. V této kategorii nabízejí výrobci nejvíce typů.\n\nNejtěžší typy jednosměrných vibračních desek jsou vhodné pro práce, kde je vyžadován velký hutnící účinek. Kvůli vyšší váze je s nimi již obtížnější manipulace, a proto je vhodné je nasazovat tam, kde mohou pracovat delší dobu na jednom místě.\n\nReverzní vibrační desky se dodávají ve váhových kategoriích 100–1000 kg. Zatímco nejlehčí kategorie může sloužit i jako komfortnější alternativa jednosměrných desek, těžké reverzní desky patří mezi vysoce výkonné hutnící stroje.\n\nVibrační desky mají jen omezené použití při zahutňování výkopů a vysloveně nevhodné jsou při hutnění soudržných zemin (jíly) s vyšším obsahem vody.\n\nVibrační pěch na rozdíl od ostatních hutnících strojů využívají rázový účinek na materiál. Používají se pro hutnění zemin, zvláště tam, kde nelze použít vibrační desky, tedy pro hutnění ve výkopech. Hutnící patka (pracovní část stroje) má šířku okolo 30 cm, takže je možné pracovat i v poměrně úzkém výkopu. Díky rázovému účinku a malé ploše patky mají i při poměrně nízké vlastní hmotnosti (obvykle 60–70 kg) poměrně vysoký hloubkový účinek.\n\nOmezením vibračních pěchů je malý plošný výkon a nemožnost vytvoření kvalitní rovinné plochy.\n\nPodobně jako vibrační desky slouží pro hutnění zemin i živičných povrchů. Jejich předností je vysoký plošný výkon a možnost snadnější manipulace vlastním pojezdem.\n\n"}
{"id": "210079", "url": "https://cs.wikipedia.org/wiki?curid=210079", "title": "Ambrosius (pivo)", "text": "Ambrosius (pivo)\n\nAmbrosius je značka piva vyráběné výhradně pro hypermarkety Kaufland. Ambrosius patří mezi tzv. „private labels“, značka tedy patří obchodnímu řetězci, který její výrobu zadává různým pivovarům podle svých aktuálních potřeb a podle situace na trhu.\n\nDo roku 2000 se značka Ambrosius vařila v pivovaru Litovel, poté produkci převzal pivovar Holba v Hanušovicích.\n\nNízká cena piva Ambrosius se v roce 2005 (pokles až na 1,90 Kč) stala cílem protestů Českého svazu pivovarů a sladoven. Jako hlavní argument sloužil fakt, že tato cena nemůže pokrýt ani náklady na výrobu, a může být proto považována za nekalou soutěž s cílem poškodit konkurenci.\n\nAmbrosius Special - výčepní pivo, alkohol 4%\nAmbrosius Gold - světlý ležák, alkohol 5,0%\nAmbrosius Strong - speciální světlé pivo, alkohol 7,2%\nAmbrosius Free - nealkoholické pivo\n\n"}
{"id": "210084", "url": "https://cs.wikipedia.org/wiki?curid=210084", "title": "Jindřich Mahelka", "text": "Jindřich Mahelka\n\nJindřich Mahelka (15. července 1919, Přelouč – 3. března 1990 Nové Město na Moravě) byl český malíř, grafik a ilustrátor.\n\nJindřich Mahelka se narodil 15. července 1919 v Přelouči. V Čížkově tiskárně v Pardubicích se pod vedením Františka Schmieda vyučil litografem. Pod jeho vlivem se také pokoušel o vlastní grafickou tvorbu. Za další praxí a vzděláním odešel do Prahy, kde za okupace pracoval v Zeměpisném ústavu. Po osvobození vstoupil na Akademii výtvarných umění, kterou roku 1949 absolvoval na grafické speciálce profesora Vladimíra Silovského. Roku 1952 se stal řádným členem Sdružení českých umělců grafiků Hollar. V letech 1962–1979 působil jako profesor na Střední odborné škole výtvarné v Praze na Hollarově náměstí. Zemřel 3. března 1990 v Novém Městě na Moravě. Byl pohřben v Praze na hřbitově na Zbraslavi. Ve své tvorbě se věnoval prakticky všem druhům grafických technik, zejména pak hlubotisku a litografii, ale též olejomalbě. Svou schopnost obrazového vyprávění příběhů nejlépe uplatnil v knižních ilustracích. Pozoruhodná je rovněž jeho tvorba Ex Libris.\n\n"}
{"id": "210091", "url": "https://cs.wikipedia.org/wiki?curid=210091", "title": "1946 v letectví", "text": "1946 v letectví\n\nTento článek obsahuje seznam událostí souvisejících s letectvím, které proběhly roku 1946.\n\n\n\n\n\n\n\n\n\n\n\n\n\n\n"}
{"id": "210092", "url": "https://cs.wikipedia.org/wiki?curid=210092", "title": "Zmizení Madeleine McCann", "text": "Zmizení Madeleine McCann\n\nZmizení Madeleine McCann bylo ohlášeno 3. května 2007. Madeleine zmizela během večeře jejích britských rodičů, na dovolené v apartmánu Praia da Luz v portugalském Algarve. Policie usoudila, že bylo toto tříleté děvčátko uneseno.\n\nMadeleine McCann (* 12. květen 2003 v Leicestershire, Anglie) je nejstarší dcerou Kate a Gerryho McCannových, kteří mají ještě mladší dvojčátka. Nejnápadnějším znakem blonďaté Madeleine je tmavá skvrna v dolní části panenky jejího pravého oka.\n\nRodiče Madeleine uložili všechny své děti a odešli na večeři se svými přáteli do nedaleké restaurace. Pokoj s dětmi pravidelně kontrolovali, naposledy pak ve 21:00 portugalského času. Při návratu ve 21:45 zjistili, že malá Madeleine zmizela, zatímco v pokoji zůstali její spící sourozenci a otevřené dveře a okno. Následně byla informována policie a zaměstnanci komplexu, později pak hraniční policie a letiště na území Portugalska a Španělska.\n\nPortugalská policie (Polícia Judiciária) vydává 6. května prohlášení, že věří v Madeleininu přítomnost na území Portugalska, respektive Algarve a v to, že je Madeleine naživu.\nKromě prohledání blízkých budov byli nasazeni policejní psi k prohledání blízkého městečka. Pět dní po zmizení Madeleine policie konstatovala, že si nebyla jista, zda je dívka stále naživu.\n\nNorka Marie Olli, žijící ve španělském Fuengirola, oznámila polici 18. května, že viděla Madeleine na čerpací stanici v marockém městě Marrákeš a to 9. května.\n\nDne 21. června přišly ohlasy z Malty o spatření děvčátka podobající se popisu. (\"Sky News\", \"The Times\") Po sto dnech bezvýsledného vyšetřování, dospěla policie k tomu, že je nutno začít hledání od začátku.\n17. července přišla policie se zjištěním, že DNA malé Madeleine byla nalezena i v několika zadržených automobilech a na pláži. Jedno z aut patří i zatím jedinému z podezřelých Robertu Muratovi. Policie připustila teorii smrti Madeleine v noci, kdy zmizela z apartmánu. V září byli oba rodiče oficiálně přidáni na seznam podezřelých osob. Poté však byli obvinění zproštěni. Vrátili se i s dvěma dětmi zpět do Anglie.\n\nV červnu 2008 vydala portugalská policie prohlášení, že případ pro nedostatek důkazů odkládá.\n\nMediální podpora pro nalezení malé Madeleine probíhá hlavně v Portugalsku, ve Spojeném království a Španělsku, ale i v jiných státech. Kromě rodiny se snaží informace na veřejnosti rozšiřovat deníky, televize, britští politici, nebo také sportovci (např.: Cristiano Ronaldo, Paulo Ferreira, David Beckham, Phil Neville, Nuno Valente) a další.\n\nNabízená odměna za nalezení, nebo informace, které k nalezení Madeleine dovedou činí k 15. 5. 2007 2,6 milionů liber. K celkové částce přispívají mimo jiné:\n\n"}
{"id": "210095", "url": "https://cs.wikipedia.org/wiki?curid=210095", "title": "Paris Hilton", "text": "Paris Hilton\n\nParis Hilton, celým jménem Paris Whitney Hilton (* 17. února 1981 New York) je americká celebrita, společenská prominentka a dědička podílu hotelového impéria Hilton a nemovitostí svého otce Richarda Hiltona.\n\nParis Hilton je vedoucí osobností reality show \"The Simple Life\". Je také známá svým soukromým erotickým videem se svým bývalým přítelem Rickem Salomonem. Tento film, \"1 Night in Paris\", se dostal na internet a vzbudil pozornost celého světa.\n\nParis je nejstarší ze čtyř dětí Richarda Hiltona a Kathy Richards. Má mladší sestru Nicky (která má jméno po prastrýci z otcovy strany Conradu Nicholsonu Hiltonovi II.) a bratry Barrona Hiltona II. (po dědovi z otcovy strany Barronu Hiltonovi II.) a Conrada Hiltona III. (po pradědovi Conradu Nicholsonu Hiltonovi I.)\n\nJejí tety z matčiny strany jsou populární dětské hvězdy ze 70. let Kim Richards a Kyle Richards, které hrály ve filmu \"Escape to witch mountain\", televizních show jako \"Nanny and the Professor\", \"Little house on the Prairie\" nebo \"ER\". Díky manželství svého pradědečka Conrada Hiltona je příbuzná se slavnou maďarskou herečkou Zsa Zsa Gabor a Elizabeth Taylor, která byla první ženou jejího prastrýce Conrada Nicholsona Hiltona II.\n\nJejí prarodiče Barron Hilton a Marrilyn Hawly jsou ředitelé hotelů a její praprarodiče Conrad Hilton a jeho první žena Mary Barron jsou zakladatelé hotelového impéria Hilton. Když v roce 1979 Conrad Hilton zemřel, neodkázal ze svého jmění své rodině vůbec nic. Pozůstalí závěť u soudu napadli a roku 1988 vyhráli. Parisin podíl je odhadován mezi 30 - 50 miliony dolarů.\n\nParis Hilton se ve svém mládí několikrát stěhovala, z jednoho exkluzivního bydliště do druhého, mimo jiné i do luxusního apartmánu ve Waldorf-Astoria Hotel v Beverly Hills, na Manhattanu a The Hamptons. V současnosti její rodiče vlastní v nemovitostech téměř 50 milionů dolarů. 30,5 milionu v paláci v Bel Air, 12,5 milionu v nemovitostech v The Hamptons a 10 milionů v domě v Beverly Hills, kde Paris i se sestrou žije.\n\nPrvní ročník střední školy dokončila v Rancho Mirage v Kalifornii na prestižní škole Marywood-Palm Valley School a druhý a třetí ročník na Dwight School v New Yorku, ze kterého ale odešla a americkou maturitu si absolvovala dodatečně.\n\nParis Hilton ještě v dětských letech začala s modelingem, zpočátku pro charitativní akce. V roce 2000 podepsala smlouvu s modelingovou agenturou Donalda Trumpa \"T Management\". Hilton dále spolupracovala s nejlepšími agenturami, jmenovitě s \"Ford Models Management\" v New Yorku, \"Models 1 Agency\" v Londýně, \"Nous Model Management\" v Los Angeles a \"Premier Model Management\" v Londýně. Objevila se v bezpočtu reklamních kampaních, třeba na \"Iceberg Vodka\", \"GUESS\", \"Tommy Hilfiger\", \"Christian Dior\", a \"Marciano\". Počátkem roku 2001 začala být v New Yorku vyhlášená svými večírky a skandály a bývala v novinách označována jako „NY leading It Girl“. Později se její sláva přestala omezovat jen na New York.\n\nV roce 2003 prosáklo na veřejnost její tři roky staré soukromé erotické video s jejím tehdejším přítelem Rickem Salomonem, což spustilo internetové šílenství a to vše týden před premiérou její reality show \"The Simple Life\" mediální společnosti Fox. Objevily se spekulace, že video bylo vypuštěno úmyslně, aby zvedlo zájem o reality show \"The Simple Life\". Hiltonová tato tvrzení rázně popřela a tvrdila, že se tím zveřejněním cítila zahanbená a v rozpacích. Zpočátku obvinila Salomona, že video zveřejnil on a zažalovala ho. Dohodli se však na mimosoudním vyrovnání a podle neoficiálních informací Hiltonová získala 400 tisíc dolarů (část z toho prý věnovala na charitu). Pro časopis \"GQ\" o tom řekla: \"Já nikdy nevzala ani desetník, jsou to jen špinavé peníze a Salomon by je měl dát na pomoc obětem sexuálního násilí, nebo něco podobného\". Avšak video, které dostalo jméno \"1 Night in Paris\" (2004) vydala na DVD a uvedla se jako jeho režisérka. Film v roce 2005 získal cenu \"AVN Awards\" (něco jako pornooskar) za nejlepší prodej v roce 2004.\n\nReality show \"The Simple Life\" odstartovala 2. prosince 2003 a sledovala hlavní protagonisty Paris Hilton a Nicol Richieovou (adoptivní dceru Lionela Richieho). V průběhu jedné řady bydleli s rodinou na farmě v Altusu v Arkansasu a cílem show bylo vydělávat na záběrech, kde Paris a Nicole kydaly hnůj a tak podobně. Základní myšlenkou celé show bylo ukázat jejich odpor a nezvyk \"to the simple life\" (k jednoduchému životu) na venkově.\nV současné době je již natočeno pět sérií The Simple Life. The First Season, Road Trip, Interns, 'Til Death Do Us Part a Goes to Camp.\n\nPo úspěchu první řady \"The Simple Life\" následovaly pod taktovkou mediální společnosti FOX dvě další. FOX poté show po hádce Paris a Nicol zrušil, ale práva na show přebrala kabelová televize \"Entertainment Television\", která premiéru čtvrté řady plánovala na květen 2007.\n\nHiltonová se objevila v menších rolích ve filmech Zoolander (2001), Nine Lives (2002), Raising Helen (2004), The Hillz (2004), Dům voskových figurín (House of Wax) (2005). Za roli Paige Edwardsové ve filmu Dům voskových figurín získala cenu \"The Teen Choice Award\" za nejlepší řev a byla nominována na \"Choice Breakout Performance - Female\". Dále roku 2006 získala nominaci na \"Best Frightened Performance\". Paris Hilton roku 2006 získala svou první hlavní roli ve filmu National Lampoon's Pledge This! (2006) a poté filmu Bottoms Up (2006), Hottie and Nottie (2008) a dále v ještě nepojmenovaném superhrdinském filmu se Stanem Leem. Paris propůjčila jméno i hlas animovanému seriálu, který je o ní, její sestře a jejím psu Tinkerbellovi. Hilton také hostovala v seriálech \"O.C.\", \"The George Lopez Show\", \"Las Vegas\", \"American Dreams\", \"Jmenuju se Earl\" a \"Veronica Mars\". Dále poté hrála v několika klipech, jako třeba \"It Girl\" od Johna Oatese, či \"Just Lose It\" od Eminema.\n\nParis Hilton začala pracovat na svém debutovém albu \"Paris\" v roce 2004, které představila 22. srpna 2006. Album se vzápětí dostalo na šesté místo žebříčku \"Billboard 200\" nejprodávanějších alb. Album produkovali Greg Wells, Kara DioGuiardi, Jane Wiedlin a Scott Storch. Hilton spolupracovala s Fat Joe a Jadakiss na songu \"Fightin Over Me\". Její první singl \"Stars are blind\", které produkoval Fernando Garibay byl vypuštěn ke stažení na internet 20. června 2006 a hned se dostal na 18. příčku \"Billboard Hot 100\". Další singly \"Turn It Up\" a \"Nothing in this world\" byly sledovány jako světové songy. \"All Music Guide\" její album hodnotil jako zábavnější, než cokoliv od Britney Spears, Jessicy Simpson, nebo jiných mladých zpěvaček.\n\nV srpnu 2006 undergroundoví umělci \"Banksy\" a \"Danger Mouse\" nazpívali parodie na její album. Spolu s remixovanými skladbami a poznámkami v CD které obsahovali Parisiny fotky nahoře bez se sloganem: \"S každým CD, co ode mě koupíte, mě posouváte ještě výš a dál od vás.\"\n\nHiltonová založila v roce 2004 vydavatelství \"Heiress Records\", které funguje v rámci koncernu \"Warner Bros Records\". Jediné album, které \"Heiress Records\" vydalo, bylo album \"Paris\". Hiltonová však tvrdí, že hodlá v budoucnu prostřednictvím svého vydavatelství podporovat nové mladé umělce.\n\nNa podzim roku 2004 Hiltonová vydala autobiografickou knihu \" Confessions of an Heiress: A Tongue-in-Chic Peek Behind the Pose\", spolu napsanou s Merle Ginsberg, která obsahuje fotky a poznámky ze života dědičky. Hiltonová údajně získala 100 tisíc dolarů jako zálohu za tuto knihu, která byla parodována Robertem Mudellem v \"The Late Show with David Letterman\". Nicméně podle New York Times se kniha stala bestsellerem. Knihu poté následovalo vydání deníčku nazvaného \"Your Heiress Diary: Confess It All To Me\", na kterém rovněž spolupracovala Merle Ginsbergová.\n\nHiltonová pomohla navrhnout kolekci kabelek pro japonskou značku Samantha Thavasa a také se podílela na kolekci bižuterie pro \"Amazon.com\". V roce 2004 se Paris Hilton zapojila do tvorby kolekce parfémů pro Parlux Fragrances. Kolekce byla původně vyrobena v malém množství, ale poptávka po ní byla před vánocemi 2004 tak velká, že její náklad musel být dodatečně rozšířen. Po tomto úspěchu zaznamenala firma Parlux 47% nárůst zisků. Její další parfémy proto kvůli prodejnosti byly prodávány pod značkou Hilton. Později Parlux Fragrances pustil do prodeje i několik vůní Hilton pro muže.\n\nParis Hilton v roce 2005 své jméno propůjčila řetězci diskoték, známé jako \"Paris Club’s\". První takový klub byl otevřen v Orlandu na Floridě a byl provázen velkým úspěchem. Proto v červenci 2006 byl následován otevřením dalšího klubu v Jacksonville na Floridě. V lednu 2007 s ní Fred Khalilian ukončil spolupráci, protože se Hiltonová několikrát neobjevila na propagačních akcích.\n\nParis Hilton byla od poloviny roku 2002 až do začátku roku 2003 zasnoubena s modelem Jasonem Shawem. 29. května ohlásila zásnuby s řeckým rejdařem Paridem Latsisem, které byly zrušeny o pět měsíců později. Krátce na to začala chodit s jiným řeckým miliardářem Stavrosem Niarchosem III., ale v květnu 2002 Hiltonin agent Eliot Mintz médiím sdělil, že se rozešli.\n\nDne 11. listopadu 2004 se Paris účastnila kampaně, zaměřené na propagaci prezidentských voleb především mezi mladými lidmi. Hiltonová za to však sklidila kritiku, když vyplulo na povrch, že sama k volbám nešla a ani se nikde neregistrovala.\n\nV pokusu o další zviditelnění si v roce 2007 Paris Hilton zakázala sex na celý rok. Pro show \"Live with Regis and Kelly\" uvedla: „Myslím, že dobrodružství na jednu noc už nejsou pro mě a myslím, že je to špinavé. Muži od vás budou chtít víc než jen sex, když se jim nevydáte na stříbrném podnosu.“ Pět dní po těchto výstupech v televizi byla vyfocena ve West Hollywood, jak se líbá s Brandonem Davisem.\n\nV lednu 2007 opět plnil její osobní život stránky novin, a to při příležitosti spuštění nové internetové adresy \"ParisExposed.com\", kde bylo k vidění spousty soukromých fotek, videí a dalšího privátního materiálu, získaného údajně ze skladiště jedné z firem, pronajatých Hiltonovou a prodané v dražbě kvůli platební neschopnosti. Na CNN byly mimo jiné probírány i rasistické nadávky, které Hiltonová na jedné z nahrávek vykřikuje. Dne 3. února 2007 Hilton obdržela soudní příkaz, k zablokování \"ParisExposed.com\".\n\nNezřízený život plný večírku, alkoholu, pornoskandálů a v neposlední řadě i problémů se zákonem, se už přestal líbit Barronu Hiltonovi. Byl jejím chováním zděšený, protože špiní dobré jméno rodiny. Hlava hotelového impéria Hilton prohlásil, že Paris rozhodně neuvidí ani cent z jeho dětictví. Devětasedmdesátiletý hoteliér při té příležitosti také oznámil, že namísto toho dá dvě miliardy dolarů charitě. Paris však zřejmě nemusí mít obavy o svoji budoucnost. Natočila úspěšné CD, vydala knihu a je hlavní protagonistkou reality show The Simple Life.\n\n\nPodle časopisu \"Forbes\" Paris Hilton v letech 2003–2004 vydělala přibližně dva miliony dolarů, v letech 2004–2005 6,5 milionu a v letech 2005–2006 sedm milionů dolarů.\n\nSama sebe prohlásila „blond ikonou desetiletí“, přirovnávajíc se při tom k Marilyn Monroe či princezně Dianě. V roce 2007 se má údajně objevit v Guinessově knize rekordů jako \"Nejpřeceňovanější světová celebrita\". Ve volbě \"Associated Press\" a \"AOL\" byla Paris Hilton zvolena druhou \"nejhorší celebritou za rok 2006\", hned za Britney Spears.\n\nV listopadu roku 2014 vyhrála na NRJ DJ Awards cenu za Nejlepší DJku.\n\n\n"}
{"id": "210096", "url": "https://cs.wikipedia.org/wiki?curid=210096", "title": "Bohuš Heran", "text": "Bohuš Heran\n\nBohuš Heran, \"křtěný\" Bohumil Václav (6. února 1907, Ústí nad Orlicí - 4. května 1968, Praha) byl virtuóz na violoncello a hudební pedagog. Byl jedním z iniciátorů Kociánovy houslové soutěže a zasloužil se také o uspořádání prvního ročníku violoncellové soutěže pro mladé talenty v roce 1968, která po něm nese jeho jméno. Zemřel v 61 letech.\n\n"}
{"id": "210098", "url": "https://cs.wikipedia.org/wiki?curid=210098", "title": "Ewa Sowińska", "text": "Ewa Sowińska\n\nEva Barbara Sowińska (* 5. března 1944 Bydhošť) je polská lékařka a politička z Ligy polských rodin. Od roku 2004 je poslankyní Sejmu, od jara 2006 zastává úřad Mluvčí práv dítěte.\n\nV roce 1968 Ewa Sowińska ukončila studia na Lékařské fakultě Akademie medicíny v Białymstoku (\"Akademia Medyczna w Białymstoku\"). V 1978 získala II. stupeň specializace v oboru vnitřních chorob.\nPo ukončení studií pracovala jako lékařka: v letech 1968–1972 jako mladší asistent ve vesnickém centru zdraví ve vojvodství pomořském, v letech 1972–1977 jako asistent ve vesnickém centru zdraví ve vojvodství lodžském, od 1977 do 1982 jako vedoucí zdravotního střediska č. 52 w Lodži a od 1982 do 2004 jako starší asistent ve Vojvodském středisku medicíny v Lodži (\"Wojewódzki Ośrodek Medycyny Pracy w Łodzi\").\n\nV letech 1977–1980 byla členkou komunistické Polské sjednocené dělnické strany (\"Polska Zjednoczona Partia Robotnicza\"), v letech 2003–2004 pracovala v Katolicko-národní hnutí (\"Ruch Katolicko-Narodowy\"), od roku 2004 je členkou Ligy polských rodin.\n\nVe volbách do Sejmu v září 2001 kandidovala za LPR v okrese lodžském. Mandát získala v létě 2004 jako náhradnice za Urszulu Krupovou, která se mandátu vzdala poté, co byla zvolena do Evropského parlamentu. Ve volbách 25. září 2005 Sowińska poslanecký mandát obhájila.\n\n24. března 2006 ji Sejm vybral do úřadu Mluvčí práv dítěte, 30. března potvrdil volbu i Senát. Úřad převzala po složení slibu 7. dubna 2006.\n\n\n"}
{"id": "210110", "url": "https://cs.wikipedia.org/wiki?curid=210110", "title": "Host do domu", "text": "Host do domu\n\nNázev Host do domu mělo více uměleckých organizací a děl:\n\n"}
{"id": "210113", "url": "https://cs.wikipedia.org/wiki?curid=210113", "title": "Gramotnost", "text": "Gramotnost\n\nGramotnost je individuální schopnost číst a psát. Neznamená pouze schopnost identifikovat jednotlivá písmena nebo schopnost napsat jednoduchá slova. Gramotnost je schopnost plynule číst i delší text a především – schopnost porozumět jeho obsahu.\n\nGramotnost vyjadřuje, jaký podíl populace je schopen zorientovat se v textu, podepsat se nebo si něco spočítat.\nSamozřejmě na příslušníky společnosti je kladen vyšší nárok, jak získané dovednosti dokáží využít – funkční gramotnost\n\n\nFunkční gramotnost je možno neustále rozvíjet. Gramotnost není odrazem stupně vzdělání. V ČR vyšší vzdělání koreluje s kvalitou funkční gramotnosti. Opakem gramotnosti je negramotnost. S cílem zvýšit gramotnost jsou často pořádány alfabetizační kampaně.\n\n80% dospělých na světě je gramotných. Nejvyšší gramotnost vykazuje Evropa, Severní Amerika a Austrálie, nižší pak země jižní Asie (59,5%), subsaharské Afriky (60,3%) a arabské státy (70,3%). Protože mezinárodní společenství si klade za cíl, aby v budoucnu byli všichni lidé na světě gramotní, je jedním z Rozvojových cílů tisíciletí zajistit základní vzdělání pro všechny děti na světě do roku 2015. To se však zřejmě nepodaří splnit, i když situace se oproti minulosti zlepšila.\nNejnižší gramotnost – 53% má skupina nejméně rozvinutých zemí. \n\nMéně než polovina dospělých je gramotných v těchto zemích:\n\n\nGramotnost se liší nejen mezi geografickými oblastmi (a to i v rámci jednotlivých států), ale také v jednotlivých sociálních skupinách. Vzdělání je například v rozvojových zemích dostupnější pro děti ve městech než na venkově. \n\nPanuje také výrazná nerovnost pohlaví – 2/3 negramotných jsou ženy, což dále zhoršuje jejich postavení ve společnosti a šanci prosazovat svá práva. Proto v rámci rozvojové spolupráce probíhají také různé kurzy celoživotního vzdělávání.\nV těchto zemích je gramotných méně než polovina žen:\n\n\n"}
{"id": "210114", "url": "https://cs.wikipedia.org/wiki?curid=210114", "title": "Zelená (rozcestník)", "text": "Zelená (rozcestník)\n\nNázev Zelená může označovat:\n\n\n\n\n\n"}
{"id": "210118", "url": "https://cs.wikipedia.org/wiki?curid=210118", "title": "Historie Formule 1", "text": "Historie Formule 1\n\nTento článek obsahuje stručný souhrn historie Formule 1. Každému roku je věnován samostatný podrobný článek.\n\n\n\n\n\n\n"}
{"id": "210130", "url": "https://cs.wikipedia.org/wiki?curid=210130", "title": "Loděnice (okres Brno-venkov)", "text": "Loděnice (okres Brno-venkov)\n\nLoděnice (německy \"Lodenitz\") je obec v okrese Brno-venkov v Jihomoravském kraji. Rozkládá se v katastrálním území Loděnice u Moravského Krumlova, severozápadně od města Pohořelice v Olbramovické pahorkatině v Dyjsko-svrateckém úvalu. Žije zde obyvatel.\n\nV roce 1185 se zde odehrála bitva u Loděnice mezi Přemyslem Otakarem I. a Konrádem II. Otou, která skončila Přemyslovým vítězstvím. Jedná se také o první písemnou zmínku o vsi.\n\nV letech 2006–2010 působila jako starostka Bc. Jindřiška Vedralová, od roku 2010 tuto funkci vykonává Bc. Karel Kampas.\n\n\n\n"}
{"id": "210138", "url": "https://cs.wikipedia.org/wiki?curid=210138", "title": "Ján Abrahamffy", "text": "Ján Abrahamffy\n\nJán Abrahamffy (1662, Nové Mesto nad Váhom – 16. duben 1728, Skalica) byl slovenský spisovatel, autor první tištěné slovenské katolické modlitební knížky a představitel barokní literatury. Studoval na filozofické fakultě v Trnavě, kde dosáhl hodnosti bakaláře filozofie (1680), stal se světským klerikem (1682) a františkánským novicem v Hlohovci (1684). Filozofické vzdělaní si doplnil ve Skalici (1685 – 1686) a období školní přípravy završil studiem teologie v Uherském Hradišti (1687-88) a Hlohovci (1689). Působil jako františkánský kazatel.\n\nFILIT (slovensky)\n"}
{"id": "210139", "url": "https://cs.wikipedia.org/wiki?curid=210139", "title": "Palebný vějíř", "text": "Palebný vějíř\n\nPalebný vějíř je termín, který označuje úhel možné palby určité zbraně nebo celého objektu. Tento pojem se používá nejčastěji u opevnění, kde je tím myšlen úhel palby pevnostních zbraní do tzv. střeleckého průseku pod odměrem ve střílně. Zde je palebný vějíř také omezen konstrukcí střílny a lafety. Hlavním úkolem je střílet v co největším rozsahu a chránit tak své postavení co nejúčinněji.\n\nU československého opevnění budovaného před druhou světovou válkou byly nejčastějším úhlem sevření 45° (použití u těžkých a lehkých kulometů), dalším úhel palebného vějíře byl použit u střílen dělostřeleckých srubů, které svíraly 60°. Dalším důležitým prvkem byla také dělostřelecká otočná věž, která mohla postřelovat až 360°. Palba u těžkých kulometů byla nastavena tak, aby jedna třetina ostřelovala sousední objekt a dvě třetiny ostřelovaly předpolí téhož objektu.\n\nU pevností typu Josefov a Terezín jsou směřovány střílny a tedy i palebné vějíře pušek posádky dovnitř pevnosti. Tyto palebné vějíře jsou pod menším úhlem než 45°.\n\n"}
{"id": "210163", "url": "https://cs.wikipedia.org/wiki?curid=210163", "title": "SMD", "text": "SMD\n\nZkratka SMD může mít několik významů:\n"}
{"id": "210170", "url": "https://cs.wikipedia.org/wiki?curid=210170", "title": "Struthiosaurus", "text": "Struthiosaurus\n\nStruthiosaurus („pštrosí ještěr“) byl rod nodosauridního \"obrněného\" dinosaura, žijícího koncem křídového období na území dnešního Rakouska, Rumunska a Francie. \n\nOdhady délky tohoto tyreofora jsou různé, ale většinou se udávají kolem 3 až 4 metrů. Hmotnost pak činila asi 130 až 300 kilogramů. \"Struthiosaurus\" byl tedy velmi malý tyreofor, ve srovnání se svými obřími příbuznými, jako byl například severoamerický rod \"Ankylosaurus\".\n\nRod \"Struthiosaurus\" byl formálně popsán v roce 1871 rakouským paleontologem Emanuelem Bunzelem a mnoho různých fosilií bylo od té doby pod něj řazeno, mnohdy však nesprávně. Dnes rozeznáváme tři platné druhy tohoto rodu: \"S. austriacus\" Bunzel, 1871; \"S. transylvanicus\" Nopcsa, 1915 (součást fauny ostrova Haţeg) a \"S. languedocensis\" Garcia a Pereda-Suberbiola, 2003. Spolu s rodem \"Hungarosaurus\" Osi, 2005 jde o jediné dosud známé zástupce kladu Ankylosauria v Evropě.\n\nBlízce příbuznými rody struthiosaura jsou rody \"Europelta\" a \"Hungarosaurus\", náležející do společného kladu Struthiosaurinae.\n\n\n"}
{"id": "210172", "url": "https://cs.wikipedia.org/wiki?curid=210172", "title": "Dánské okresy 1970-2006", "text": "Dánské okresy 1970-2006\n\nDánsko bylo mezi roky 1970 a 2006 rozděleno ve 13 správních okresů (dánsky \"amt\"), jež se dohromady skládaly z 271 obcí (dánsky \"kommuner\"). Těchto 13 okresů bylo vytvořeno 1. dubna 1970 a zaniklo 31. prosince 2006. Před rokem 1970 se Dánsko členilo na 21 okresů. Členění Dánska na okresy bylo zavedeno již v dobách absolutismu, roku 1661 za vlády Frederika III.\n\nDále existují 3 obce, které mají postavení správního okresu.\n\nMimo to jsou součástí Dánského království i Grónsko a Faerské ostrovy.\n"}
{"id": "210203", "url": "https://cs.wikipedia.org/wiki?curid=210203", "title": "Muzeopedagogika", "text": "Muzeopedagogika\n\nMuzeopedagogika je věda zkoumající všechny aspekty využívání muzeí a v nich uchovávaných sbírek pro výchovně-vzdělávací činnost, např. didaktické a metodické problémy, vytváření specializovaných expozic (dětská muzea, muzea pro mládež), přípravy zvláštních prohlídek pro školy, vyučovacích hodin a “dílen” probíhajících v muzeu aj.\n\nPrvní muzejně pedagogické úvahy spadají do 16. století a jsou spjaty s osobou vévody Albrechta V. Bavorského, který dal v letech 1563 – 67 zřídit Pokladnici umění, na kterou navázala roku 1575 Sbírka starožitností. Pro muzejní pedagogiku je významná postava Samuela Quicchenberga. Tento osobní lékař Albrechta V. vydal roku 1565 příručku “Nápisy nejvyššího divadla” (Inscriptiones vel Tituli Theatri Amplissimi), v níž nastínil edukační stránku respektující muzeologický program. Významnou osobnost představuje také J. A. Komenský (1592 – 1670) a jeho plán na zřízení speciálního zařízení, které by sloužilo ke vzdělávání a výchově širokých vrstev a které by plnilo i další muzejní funkce. Komenský považoval za přínosné předvádět žákům mnohé věci přímo, ve formě sbírkových exponátů.\n\nK zakladatelům novodobé muzejní pedagogiky patří Emil Adolf Rossmüler (1806 – 67), jenž vytvořil v polovině 19. století koncepci přírodovědného muzea, které mělo prostřednictvím svých sbírek obohatit přírodopisné vyučování žáků. Další významnou osobností muzejní pedagogiky je John Dewey (1859 – 1952). Dewey propagoval myšlenku zřídit v centru školy muzeum, které se mělo stát samozřejmou součástí školního dne. Z hlediska muzejní pedagogiky byl významný rok 1934, kdy K. H. Jacob-Friesen poprvé použil tento pojem (muzejní pedagogika) ve své stati “Kulturně- historická muzea a škola”. Problematikou spolupráce muzea se školou se zabýval Adolf Reichwein (1898 – 1944)\nK rozvoji muzejní pedagogiky došlo v 60. letech 20. století, kdy začala být muzea otevírána školám a ve velkých muzeích začaly být připravovány programy pro žáky.\n\nZ českých odborníků se muzei zabýval např. Josef Beneš, který zdůrazňoval nejen jejich vzdělávací, ale též výchovnou funkci. V současné době se pak různými problémy muzejní pedagogiky zabývá Vladimír Jůva (např. Dětské muzeum-edukační fenomén pro 21. století), Petra Šobáňová (Edukační potenciál muzea, Muzejní edukace), Lenka Mrázová, Lucie Jagošová a další. Významnou osobností, která přispěla k rozvoji edukačních aktivit muzeí, je Alexandra Brabcová.\n\nV oboru se angažuje Metodické centrum muzejní pedagogiky při Moravském zemském muzeu v Brně, Katedra výtvarné výchovy Pedagogické fakulty Univerzity Palackého v Olomouci (nabízí magisterské studium oboru, pořádá konference a realizuje výzkumy), Muzeum jihovýchodní Moravy ve Zlíně (pořádá pravidelné konference) nebo Komise pro práci s veřejností a muzejní pedagogiku při AMG ČR.\n\nZdroj informací:\nJůva, V.: Dětské muzeum – edukační fenomén pro 21. století. Brno 2004\nPrůcha, Walterová, Mareš: Pedagogický slovník. Praha 2003.\nŠobáňová Petra: Edukační potenciál muzea, Olomouc 2012\nŠobáňová Petra: Muzejní edukace, Olomouc 2012\n\n"}
{"id": "210213", "url": "https://cs.wikipedia.org/wiki?curid=210213", "title": "Zbořený Kostelec (hrad)", "text": "Zbořený Kostelec (hrad)\n\nZbořený Kostelec je zřícenina hradu nad pravým břehem řeky Sázavy u soutoku s Kamenickým potokem, naproti vesnici Zbořený Kostelec nedaleko Týnce nad Sázavou v okrese Benešov. Hrad stojí na ostrožnovitém návrší v přírodní rezervaci Čížov v nadmořské výšce asi 300 metrů. Od roku 1965 je chráněn jako kulturní památka.\n\nHrad pravděpodobně založil v poslední třetině 13. století král Václav II., ale první písemná zmínka pochází až z roku 1342, kdy ho měl v zástavním držení Oldřich Medek z Valdeka. Karel IV. hrad v roce 1356 sice vykoupil zpět, ale brzy ho znovu zastavil a ten vystřídal několik majitelů. Posledním z nich byl od roku 1443 Kuneš Rozkoš z Dubé, který v okolí loupil, a proto byl hrad v roce 1449 obležen. Tomuto obléhání ještě odolal, ale o rok později byl dne dne 18. května 1450 obležen znovu a o pět dní později dobyt vojskem pod velením pana Zdeňka Konopišťského ze Šternberka, který se stal jeho novým majitelem. V roce 1456 dosáhl zrušení manství a nově ho opevnil jako jeden ze svých vojenských opěrných bodů. Později se stal čelním představitelem protipoděbradovské opozice, a proto hrad v roce 1467 dobylo a zbořilo královské vojsko.\n\nHrad prošel složitým stavebním vývojem, který nejsme bez archeologického výzkumu schopni přesně popsat. Spodní část hradu obklopovala hradní jádro ze tří stran. Dochovaná vstupní brána se zbytky točnic mostu a sedilii pochází z doby Kuneše Rozkoše z Dubé, který také nechal postavit okrouhlou věž na skále nad řekou a vybudovat vnější val. Aby bylo možné na val navážet děla, musela být postavena nová branka s mostem přes příkop.\n\nHradní jádro zaujalo nejvyšší část vrchu. K nejstarší stavební fázi zde patří jen východní hradba a ostatní části jsou mladší. V jihozápadní části stál vysoký palác podepřený opěráky a během úprav Zdeňka Konopišťského zde vznikly další dvě budovy. Dvouprostorový palác na severní straně je dnes nejzachovalejší částí hradu, zatímco budova na protější straně nádvoří nad řekou s výjimkou nádvorní zdi zanikla.\n\nNa severní straně se zachovaly zbytky opevněného ležení vojsk Jiřího z Poděbrad.\nHrad je přístupný po zeleně značené turistické trase, která na něj vede z Čakovic, dále po červené trase, která vede údolím Sázavy z Nespek nebo po modře značené trase z Týnce nad Sázavou. Pod hradem je také autobusová zastávka pražské linky č. 339 a menší parkoviště. Nově spojuje oba břehy řeky 143m unikátní visutá lávka pro pěší a cyklisty, otevřená v červenci 2015, kterou nechal postavit Středočeský kraj. Přes lávku a pod hradem vedou cyklistické trasy č. 1 a č. 19 (Praha — Brno a Zruč nad Sázavou — Davle).\n\n\n"}
{"id": "210221", "url": "https://cs.wikipedia.org/wiki?curid=210221", "title": "Administrativní dělení Dánska", "text": "Administrativní dělení Dánska\n\nDánské regiony vznikly 1. ledna 2007 na základě správní reformy a nahradily dřívějších 13 správních okresů (\"amter\"). Současně došlo ke sloučení malých obcí (\"kommuner\") do větších celků a snížení jejich počtu z 271 na 98. Nejvýznamnější pravomoce nových regionů jsou v oblasti zdravotnictví.\n\nJedná se o největší reformu za posledních 30 let a je významným bodem volebního programu současné liberálně-konzervativní dánské vlády, zejména pak pro Larse Rassmussena, ministra vnitra a zdraví. Zrušení správních okresů je dlouhodobě významným cílem Konzervativců i Lidovců. Lidovci v červnu 2004 reformu podpořili, čímž se ji dostalo parlamentní většiny, přestože tato strana by preferovala zrušení správních okresů bez nahrazení novými správními celky střední úrovně (mezi vládou a obcemi).\n\n"}
{"id": "210223", "url": "https://cs.wikipedia.org/wiki?curid=210223", "title": "Ace of Spades", "text": "Ace of Spades\n\nAce Of Spades je čtvrté album britské heavymetalové skupiny Motörhead. Bylo vydáno 8. listopadu 1980. Dosáhlo čtvrtého místa v hitparádě ve Spojeném království.\n\n\n\n\n\n"}
{"id": "210225", "url": "https://cs.wikipedia.org/wiki?curid=210225", "title": "Džihlam", "text": "Džihlam\n\nDžihlam (urdsky دریائے جہلم, \"Daryā-e Jihlam,\" paňdžábsky دریاۓ جہلم, \"Daryā-e Jihlam,\" ਜੇਹਲਮ ਦਰਿਆ, \"Jehalama dariā,\" anglicky \"Jhelum River,\" hindsky झेलम नदी, \"Jhelama nadī,\" ve starověku \"Hydaspes)\" je řeka v Indii (stát Džammú a Kašmír) a Pákistánu (Ázád Kašmír a provincie Paňdžáb). Je 810 km dlouhá (podle některých pramenů jen 720 km). Povodí má rozlohu přibližně 55 300 km².\n\nVytéká z ledovce na severních svazích pohoří Pír Pandžál. Je jediným tokem, který odvodňuje vysokohorské Kašmírské údolí, kde protéká městy Anantnág a Šrínagar a jezerem Vular. Tok řeky je na tomto úseku klidný. Za Báramulou vtéká do hluboké soutěsky, kterou proráží Pír Pandžál k západu. Přes Uri a Hatján Bálu se dostává do Pákistánem ovládaného Ázád Kašmíru. V jeho hlavním městě Muzaffarabádu se spojuje s řekou Nílam a pokračuje k jihu podél hranice Ázád Kašmíru s vlastním Pákistánem. U Mírpúru napájí velkou přehradní nádrž Mangla. Zde opouští Himálaj a rozlévá se do paňdžábské části Indoganžské roviny. Protéká stejnojmenným městem Džihlam, teče k jihozápadu a nakonec se u Athara Hazárí spojuje s Čanábem.\n\nPrůměrný průtok vody činí 895 m³/s. V době monzunu dosahuje až 20 000 m³/s \n\nNa řece je možná vodní doprava na dvou oddělených úsecích, na horním toku v \"Kašmírské dolině\" a také v \"Indoganžské rovině\". Řeka napájí rozsáhlou síť zavlažovacích kanálů. Leží na ní města Šrínagar, Dželam, Bhera, Chušab.\n\nBěhem tažení Alexandra Velikého do Indie došlo na řece k bitvě mezi ním a vojskem krále Póra.\n"}
{"id": "210226", "url": "https://cs.wikipedia.org/wiki?curid=210226", "title": "Lewis Terman", "text": "Lewis Terman\n\nLewis Madison Terman (15. ledna 1877, Johnson County, Indiana, USA – 21. prosince 1956, Palo Alto, Kalifornie, USA) byl americký psycholog a eugenik, průkopník pedagogické psychologie počátku 20. století na univerzitě ve Stanfordu. Byl 73. nejcitovanějším psychologem ve 20. století. \n\nJe autorem \"Standford-Binetova testu inteligence\", který byl poprvé uveřejněn v roce 1916. Zkoumal osobnost nadaných a geniálních dětí a zabýval se příčinami spokojenosti v manželství a rodině. Zkoumal také psychické a osobnostní rozdíly mezi muži a ženami.\n\nByl členem \"Human Betterment Foundation\" a působil jako prezident \"American Psychological Association\".\n"}
{"id": "210228", "url": "https://cs.wikipedia.org/wiki?curid=210228", "title": "William Stern", "text": "William Stern\n\nWilliam Luis Stern (29. dubna 1871 – 27. března 1938) byl americký psycholog a filozof německého původu, profesor psychologie. Založil diferenciální psychologii, zabýval se dětskou psychologií, byl spoluzakladatelem personalistické psychologie a je autorem myšlenky inteligenčního kvocientu (který definoval jako podíl mentálního věku a věku chronologického, oproti v současnosti častěji používanému konceptu deviačního IQ).\n\nBěhem svého života publikoval několik testů inteligence a podílel se na testech army alfa a army beta, používaných pro výběr důstojníků během první světové války. Šlo o první masové nasazení inteligenčních testů – první byl pro gramotné, druhý pro negramotné adepty.\n\nJeho syn Günther Anders se stal známým filozofem.\n\nNarodil se v Berlíně v rodině židovského původu. Jeho děd Sigismund Stern (1812-1867) byl filozof, Sternův synovec Walter Benjamin byl filozofem též.\n\nStern vystudoval psychologii na Berlínské univerzitě (nastoupil v roce 1888) pod dohledem Hermanna Ebbinghause a v roce 1893 získal titul Ph.D. Mezi roky 1897 a 1916 přednášel na Vratislavské univerzitě. V této době spolu se svým přítelem Otto Lipmannem (1880-1933) založil institut aplikované psychologie, který Lipmann provozoval do roku 1930, kdy jej musel uzavřít z finančních důvodů.\n\nOd roku 1916 zastával pozici profesora psychologie na univerzitě v Hamburku, kde v roce 1923 spojil síly s Gordonem Allportem, než byl v roce 1933 nucen prchnout do Nizozemska před nacistickým režimem. Později přesídlil do USA, kde se stal profesorem na Dukeově univerzitě až do roku 1938, kdy zemřel na infarkt.\n"}
{"id": "210230", "url": "https://cs.wikipedia.org/wiki?curid=210230", "title": "Samuel Adamčík", "text": "Samuel Adamčík\n\nSamuel Adamčík (23. července 1904, Bohunice – 10. července 1984, Bratislava) byl slovenský divadelní a filmový herec. Byl manželem herečky Oľgy Adamčíkové. \n\nNarodil se jako nejstarší z třech sourozenců v učitelské rodině. V roce 1924 absolvoval studium na učitelském ústavě v Banské Štiavnici. Od roku 1926 se věnoval ochotnickému divadlu v Divadelném odboru Matice slovenské v Kremnici. Roku 1925–1944 byl odborným učitelem Štátneho ústavu pre hluchonemých, 1944–1946 ředitelem Štátnej pokračovacej školy pre hluchonemých v Kremnici. Jako 42letý přijal nabídku režiséra Drahoše Želenského stát se profesionálním hercem. V letech 1946–1951 působil jako člen činohry Nová scéna a v letech 1951–1974 jako člen činohry Slovenské národní divadlo v Bratislavě. V roce 1955 dostal čestný titul zasloužilý umělec za „dlouholetou úspěšnou činnost hereckou s přihlédnutím na vynikající herecké výkony ve slovenském filmu“. Od roku 1975 byl v důchodu. Pochovaný je v Bratislavském krematoriu.\n\n"}
{"id": "210237", "url": "https://cs.wikipedia.org/wiki?curid=210237", "title": "Kávérí", "text": "Kávérí\n\nKávérí ( , , , ve starší transkripci \"Cauvery River\") je řeka v jižní Indii (státy Karnátaka, Tamilnádu). Je 800 km dlouhá. Povodí má rozlohu přibližně 80 000 km².\n\nPramení na svazích Západního Ghátu. Teče jižní částí Dekanské vysočiny, kde místy protéká v úzkých skalnatých soutěskách a vytváří vodopády vysoké až 91 m. Při ústí do Bengálského zálivu vytváří deltu o rozloze přibližně 10 000 km².\n\nZdroj vody je dešťový a režim monzunový. Dvakrát za rok dochází k výraznému zvýšení vodnosti, v létě díky jihozápadním monzunům a v zimě na dolním toku díky severovýchodním monzunům. Průtok vody na středním toku u Metturu kolísá od 300 m³/s do 12 800 m³/s.\n\nNa vodopádech bylo vybudováno několik vodních elektráren. Také byly na řece postaveny dvě velké přehradní nádrže. Voda je využívána na zavlažování. Vodní doprava je možná v ústí a na několika nevelkých úsecích na středním toku.\n\nUž od přelomu devatenáctého a dvacátého století jsou o vodu z Kávérí spory. Od doby samostatnosti Indie se jedná především o spory mezi oběma státy, kterými protéká – Tamilnádu by chtělo, aby Karnátaka pouštěla dost vody ze svého území a nespotřebovávala ji tolik u sebe.\n\n"}
{"id": "210244", "url": "https://cs.wikipedia.org/wiki?curid=210244", "title": "Malá doba ledová", "text": "Malá doba ledová\n\nMalá doba ledová je označení pro klimatickou anomálii, která znamenala nejchladnější období za posledních 2000 let. Toto období trvalo přibližně mezi 14. a 19. stoletím. Malá doba ledová vrcholila v 17. století. Toto trochu nepřesné označení ve skutečnosti nemá nic společného s dobou ledovou.\n\nPokles průměrné roční teploty lze vysledovat od roku 1310, kdy po středověkém teplém období započalo razantní ochlazování spojené s nepředvídatelným počasím. Námořníci na severních okrajích středověkého světa začali pociťovat ochlazování ještě o století dříve. Za opravdový počátek malé doby ledové se patrně dá považovat série studených a vlhkých roků 1315–1322. Tyto roky se vyznačovaly velmi deštivým počasím od jara do podzimu, které poškozovalo úrodu nebo dokonce znemožňovalo zemědělským plodinám vůbec vzejít. Často nebylo možno ani nasušit dostatek sena pro krmení zvířat v zimě, tato zvířata navíc postihly epidemie nemocí, jež jejich stáda dále zdecimovaly. Po silném růstu počtu obyvatel v Evropě od raného středověku až do počátku 14. století taková série neúrod způsobila velký hlad a značný úbytek obyvatelstva.\n\nVe století 15. a 17. se citelně ochladilo na celá desetiletí. Celé Grónsko se pokrylo ledem, zvětšily se alpské ledovce. Na celé severní polokouli panovaly kruté zimy. Léta byla velmi krátká a studená. V té době zamrzaly v zimě všechny řeky západní Evropy. Např. Vltava byla pravidelně pokryta ledem tlustým několik desítek centimetrů. Ovšem v dnešní době nezamrzá, protože byla vystavěna Vltavská kaskáda. Zamrzalo Baltské moře i Calaiská úžina mezi Francií a Anglií. Ovlivněna byla i Amazonie.\n\nOteplování začalo v 19. století.\n\nJako příčina se uvažují Milankovičovy cykly, které jsou také považovány za hlavní příčinu posledních dob ledových. Další možnou příčinou je Maunderovo minimum sluneční aktivity. K ochlazení také mohla přispět vulkanická zima z různých erupcí (Samalas 1257, Kuwae 1453). Termohalinní výměník může být také faktorem. I změna populace lidstva mohla hrát roli (například Černá smrt).\n"}
{"id": "210252", "url": "https://cs.wikipedia.org/wiki?curid=210252", "title": "Gódávarí", "text": "Gódávarí\n\nGódávarí nebo také Godi ( , [Gódávarí nadí], [Gódávari], ) je řeka v Indii na Indickém poloostrově (státy Maháráštra, Telangána, Ándhrapradéš). Je 1450 km dlouhá. Povodí má rozlohu přibližně 290 000 km².\n\nPramení na východních svazích Západního Ghátu. Teče přes Dekanskou vysočinu v hluboké dolině. Na horním toku a před vstupem do pobřežní roviny vytváří četné peřeje. Při ústí do Bengálského zálivu vytváří výraznou deltu.\n\nZvýšenou vodnost má v létě, kdy průtoky vody mohou dosahovat 40 000 m³/s až 60 000 m³/s.\n\nVoda je využívána na zavlažování a to převážně na dolním toku. Na řece byly také vybudovány přehradní nádrže a vodní elektrárny. Vodní doprava je možná v deltě a na středním toku. Hlavní rameno delty Gautami-Godavari umožňuje proplutí i pro velké lodě. Na řece leží město Rádžamandri.\n"}
{"id": "210256", "url": "https://cs.wikipedia.org/wiki?curid=210256", "title": "Kaceřov (zámek, okres Plzeň-sever)", "text": "Kaceřov (zámek, okres Plzeň-sever)\n\nZámek Kaceřov je renesanční zámek v Kaceřově v okrese Plzeň-sever. Od roku 1964 je chráněn jako kulturní památka.\n\nV roce 1376, kdy jsou doloženy první zmínky o Kaceřově, se jako jeho majitel uvádí Ctibor ze Švamberka. Ten si tu asi mezi léty 1370–1376 postavil tvrz. Kaceřov se snažil také získat sekretář české komory Florián Gryspek z Gryspachu a dosáhl toho, že mu byl roku 1539 zastaven na čtyři generace, přičemž práva plaského kláštera byla formálně respektována.\n\nVzhledem k tomu, že tvrz v Kaceřově byla zpustlá a sešlá, rozhodl se Gryspek pro výstavbu nového zámku a stará tvrz pak sloužila k hospodářským účelům. Stavba zámku trvala téměř dvě desetiletí a prováděli ji zejména a převážně italští zedníci a kameníci. Začalo se s ní kolem roku 1540. Zámek byl částečně dokončen v roce 1548, ale jeho výstavba pokračovala i v letech 1559–1562, jak dokládají letopočty na krbech (1542, 1552).\n\nPůvodní návrh zámku lze s největší pravděpodobností přisoudit umělcům dvorského okruhu sdruženým kolem Paolla della Stelly, se kterými se Florian Gryspek, jako inspektor stavby letohrádku, dobře znal. Další práce poněkud odlišné od vysoce kvalitně řešeného přízemí vedl patrně další dvorský umělec, Bonifác Wolmut.\n\nKaceřovský zámek je jeden z prvních a zároveň i nejzajímavějších zámků renesance a patří svými mimořádnými uměleckými hodnotami k nejvýznamnějším památkám renesanční architektury u nás. Zámek stojí na okraji vsi na náhorní planině prudce se svažující k řece Berounce. Je to čtyřkřídlá dvoupatrová budova kolem obdélníkového dvora s nárožními rizality na východní straně, což jsou části budovy, které vystupují po celé výšce před ostatní průčelí, tak rozšiřující půdorys a přechází v křídlo.\nDo severního bočního křídla byla pojata věž ze staré tvrze, v 19. století snesená. Východní průčelní křídlo má půlkruhový zaklenutý portál v pravoúhlém bosovaném rámci s předloženými toskánskými polosloupy, jež nesou vyložené úseky kladí. Nádvoří zámku je v přízemí obklopeno arkádami, pilíře mají předložené polosloupy, v patře severního a jižního křídla jsou lodžie nesené toskánskými sloupy, které byly postavené ve stylu toskánského (římskodórského) slohu. Ten byl u nás často užíván v době renesance a empíru. Vyznačuje se střídmostí a jednoduchostí bez složitých ozdobných prvků), sklenuty křížově a valeně s výsečemi. Západní stranu prolamuje portál podobný hlavnímu. Ten poté vede do francouzské zahrady, kde se nachází socha Neptuna, která je umístěna na fontáně.\n\nExteriér i interiér je velmi bohatý na jemně renesanční kamenické práce. V interiérech byly poprvé použity neckové klenby s lunetovými výsečnicemi. Dochovaly se zde původní vlašské krby s volutovými konzolami. V hlavním sále, vestavěném do patra vstupního východního křídla, se nachází výstavný krb s dvojicí karyatid, a pomocí triglyfů, metop, roset a jiných motivů bohatě členěnou římsou. Fasády zámku pokryla sgrafitová rustika, jejíž součástí byla na vstupním průčelí trojice iluzivních oken s pootevřenými okenicemi.\nZámek byl obklopen vodním příkopem a hradbou, v rozích zesílenou bastiony, to jsou části opevnění, vystupující mimo samotnou hradbu, na níž se koncentrují střelci a děla. Skutečnost, že vnější ohrazení zámku nemělo pouze vymezující, ale i obrannou funkci, přesvědčivě dokládají střílny, prolomené v bastionech pro vedení boční palby i v hradební zdi. Podobu nedochované vstupní brány známe dnes pouze z ikonografických pramenů.\n\nPřístup do zámku vede přes most na parkán, v němž před hlavním křídlem byl opět příkop s můstkem. Na západní křídlo navazovala zeď s bohatým portálem, která oddělovala prostor zámku od zahrady. V ní stál pivovar. Nádvoří na severní straně bylo zaplněno hospodářskými budovami.\n\nCelá dispozice zámku je na svoji dobu velmi pokročilá. Výstavba zámku, opevnění i zahrady je komponována na podélnou vstupní osu, na níž jsou všechny portály, podle kterých jsou směřovány i dvorní arkády. Symetricky k ní jsou položeny rizalitové pavilony na křídlech i nárožní bastiony opevnění. Tvarosloví zámku je na úrovni tehdejší italské architektonické tvorby.\n\nI přes určitou nesourodost vznikla dispozice velice pozoruhodná, nemající ve střední Evropě toho času obdobu, za její předstupeň lze považovat do určité míry zámek Spitall an der Donau.\n\nPo bitvě na Bíle Hoře se konfiskovaný zámek dostal do rukou cisterciáckého kláštera v Plasích. Kromě údržby a zhodnocení interiérové výzdoby nepodnikly cisterciáci žádné významnější stavební zásahy, zámek tak zůstal vzácně zachován skoro v intaktním renesančním stavu. Pouze v letech 1755–1779 došlo k určitým zásahům v interiérech.\n\nV minulém století byla část zámku poškozena požárem. Část objektu byla nějakou dobu využívána jako škola, hrálo se zde také divadlo. Později sloužil zámek hospodářským účelům, převážně jako sklad obilí. Postupně byly díky památkové péči zajištěny nezbytné opravy, upravena zahrada a instalována Neptunova kašna. V restituci byl zámek vrácen soukromníkovi, který jej částečně zpřístupnil, v současnosti je však zahrada i hradební příkop zarostlý náletovými dřevinami a zámek působí jako zakletý.\n\nZásobování zámku a jeho zázemí vodou zajišťoval tři kilometry dlouhý vodovod. Začínal v prameništi u Dobříče a pokračoval podél Dobříčského potoka na jihovýchod a posléze převážně na východ k zámku. Vodu přiváděly keramické trubky o vnitřním průměru 45 milimetrů a vnějším průměrem sto milimetrů. Těleso vodovodu se v terénu částečně dochovalo.\n\n\n\n"}
{"id": "210264", "url": "https://cs.wikipedia.org/wiki?curid=210264", "title": "André Ernest Modeste Grétry", "text": "André Ernest Modeste Grétry\n\nAndré Ernest Modeste Grétry (8. února 1741 v Lutychu Belgie – 24. září 1813 v Montmorency u Paříže) byl belgický hudební skladatel.\n\nGrétrymu se dostalo hudebního vzdělání od jeho otce, violisty v kostele Svatého Martina v Lutychu. V lutyšském chrámu St. Denis byl Grétry od 9 let věku zpěvákem ve sboru. Ve svých pamětech vzpomíná na přísnost vedoucího sboru Georgese-Henriho Wenicka. Grétry se učil cembalu a skladbě u Nicolase Rennekina, později u Henri Moreaua, kapelníka u Svatého Pavla. Mladý Grétry složil již řadu menších dílek, když roku 1760 dostal stipendium do Lutyšského kolegia v Římě. Od roku 1762 jej vyučoval Giovanni Battista Casali, vedoucí hudebního tělesa v římském Lateranu. Zde Grétry složil \"Confiteor\" a tuto skladbu poslal do Lutychu. V Římě složil pro tamější karneval 1765 svou první operu \"La Vendemmiatrice\". Obstál také při náročné zkoušce před komisí \"Accademia dei Filarmonici Bologna\". Na složení zkoušky se připravoval u Padre Martina. Ještě v Itálii zkomponoval šest smyčcových kvartetů, které později uveřejnil v Paříži, jako svůj opus 3. Roku 1766 se usadil v Ženevě, kde se živil jako učitel hudby a kompozice. Zde se dostal do kontaktu s francouzskou hudbou a roku 1767 navštívil Paříž, kde dvě jeho opery zaznamenaly velký úspěch (\"Le Huron\" 1768 a \"Lucile\" 1769). V Paříži se usadil natrvalo a pilně produkoval další opery. Kromě jiných to jsou: \"„Le tableau parlant“\" (Mluvící obraz), \"„ L‘ami de la maison“\" (Rodinný přítel), \"„Richard Coeur-de-Lion“\" (Richard Lví srdce). Poslední uvedená opera je dodnes v repertoáru velkých operních domů. Někdy se také hraje jedna z jeho posledních oper \"Guillaume Tell\".\n\nRoku 1795 byl Grétry jmenován inspektorem konservatoře (společně s Mehulem) a o rok později se stal členem prestižního Institut de France. Byl oblíbeným skladatelem Napoleonovým. Ten jej zařadil mezi rytíře Čestné legie. Později Grétry obdržel od Napoleona I. vysokou apanáž, která mu umožnila pořídit si v Montmorency u Paříže sídlo, bývalý majetek Jeana Jacquese Rousseaua, které nazýval \"Ermitáž\". Usedlost zvelebil, obýval a v ní také 24. září 1813 zemřel. Jeho rodné město Lutych (Liège) mu roku 1842 odhalilo sochu a v Paříži je ulice pojmenována po Grétrym. Je pohřben na pařížském hřbitově Pére-Lachaise.\n\nGrétryho převážně komické opery se vyznačují přirozeností hudebního výrazu i bohatou melodičností a měly svého času velký vliv na hudební vkus veřejnosti Grétry se stal známý i jako spisovatel, když uveřejnil své \"„Memoires, ou essais sur la musique“\" (Paměti, aneb eseje o hudbě), které se staly velmi známé a čtené. Kromě oper, kterých složil několik desítek, komponoval i díla pro dechový orchestr, hudbu k baletům, vokální díla (svého času oblíbené revoluční písně), ale i sakrální skladby (Velká mše, \"De profundis\", Rekviem).\n\n"}
{"id": "210272", "url": "https://cs.wikipedia.org/wiki?curid=210272", "title": "Přírodní zákon", "text": "Přírodní zákon\n\nPřírodní zákon nebo také zákon přírody je tvrzení nebo předpis, který popisuje chování přírody za určitých podmínek. Běžně se tyto dva pojmy považují za totožné. Ve filozofii se někdy striktně rozlišuje mezi dvěma významy\nToto rozdělení uvádí například Descartes\n\nPodobně je oddělil Michael Scriven v roce 1959.\n\nPřírodní zákony nejsou teorie nebo hypotézy, i když ty je mohou vysvětlovat. Přírodní zákony se zjišťují a ověřují empiricky.\n\nPřírodní zákony se objevují ve všech přírodních vědách, například fyzice, chemii nebo biologii. Často je význam ztotožňován pouze s fyzikálními zákony, někdy dokonce jen s fundamentálními fyzikálními zákony, které se snažíme objevit v rámci teorie všeho.\n\nKoncept fundamentálních fyzikálních zákonů má několik obecných vlastností. Tyto zákony jsou\n\nMatematici a fyzikové často považují fundamentální fyzikální zákony za krásné a elegantní a mnoho vědců využívá svůj smysl pro jejich krásu při tvorbě nových hypotéz. To pramení zřejmě z toho, že obvykle popisují nějakou symetrii. Symetrie je většinou považována za zdroj krásy. Neplatí to ale zcela univerzálně. Například Newton vysvětloval svou víru v asymetrii vesmíru právě svým přesvědčením, že jeho zákony ji vyjadřují.\n\nV roce 1918 Emmy Noetherová formulovala velmi obecný poznatek, že každá symetrie fyzikálního systému je spojena se zákonem zachování konkrétní veličiny, viz teorém Noetherové. Například je-li fyzika symetrická vůči posunutí v prostoru, zachovává se hybnost. Invariance k posunutí v čase zachovává energii.\n\n"}
{"id": "210291", "url": "https://cs.wikipedia.org/wiki?curid=210291", "title": "Seznam fyziků", "text": "Seznam fyziků\n\nSeznam fyziků poskytuje přehled o fyzicích, jejich datech narození a případně úmrtí a zemi původu.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "210300", "url": "https://cs.wikipedia.org/wiki?curid=210300", "title": "Bon-Adrien-Jeannot de Moncey", "text": "Bon-Adrien-Jeannot de Moncey\n\nBon Adrien Jeannot de Moncey, vévoda z Conegliana (31. července 1754 v Palise (usedlost Moncey) u Besançonu – 20. dubna 1842 v Paříži) byl francouzský voják, maršál Francie, účastník francouzských revolučních a napoleonských válek.\n\nMoncey byl synem parlamentního soudce, který chtěl, aby jej syn následoval v kariéře. Mladý Moncey však vstoupil v 15 letech do armády, odkud byl otcem vzápětí vykoupen, ale opět v roce 1769 se nechal zlákat k četnictvu. To z kázeňských důvodů musel opustit, ale okamžitě vstoupil do armády. Roku 1789 byl již kapitánem. Po bojích v Pyrenejích byl roku 1794 povýšen na brigádního generála a tentýž rok na divizního generála. Úspěšně si vedl na pyrenejské frontě a obsadil Fuenterrabii, San Sebastian a Tolosu a 17. října 1794 zvítězil nad Španěly v bitvě u Villanova a roku 1795 přinutil Španěly k příměří v San Sebastianu a nakonec k Basilejskému míru. Roku 1796 převzal funkci velitele 11. pěší divize v Bayonne a poté byl jmenován velitelem 15. divize se sídlem v Lyonu. Roku 1797 byl inaktivován pro podezření z royalismu. To se zakládalo jen na faktu, že Moncey se choval velmi slušně, a to i k monarchistům. Direktorium jej aktivovalo až roku 1799 a po převratu 9. listopadu (18. brumaire) téhož roku se zcela přiklonil k Napoleonovi Bonaparte. V tažení roku 1800 překročil se sborem 20 000 mužů svatogodhardský průsmyk a porazil Rakušany u Monzambana a Rovereda, ale nechal se oklamat rakouským generálem Loudonem a zavinil vyklouznutí celého rakouského sboru z obklíčení, načež byl vrchním velitelem generálem Brunem odvolán. Po Lunevillském míru (1801) se Moncey stal generálním inspektorem četnictva a v této funkci setrval celých 14 let. Roku 1804 byl povýšen do hodnosti císařského maršála (19. května) a roku 1808 se stal vévodou z Conegliana. Téhož roku odjel na Pyrenejský poloostrov, aby se podílel na španělské kampani. Jako velitel sboru táhl na Valencii, porazil Španěly v průsmyku Almanza, ale Valencii neobsadil. Podílel se pak na dobývání Zaragozy, které dokončil maršál Lannes a která kapitulovala 21. února 1809. Pro nesouhlas s tažením do Ruska neobdržel v letech 1812 a 1813 žádné velení a byl využit jen jako inspektor rezervních sborů. Až roku 1814 byl jmenován generálmajorem národní gardy v Paříži a pomáhal hájit město proti spojencům (Clichy, Montmartre). Za restaurace Bourbonů byl Ludvíkem XVIII. jmenován pairem a v této funkci byl potvrzen Napoleonem během Sta dnů. Po bitvě u Waterloo rozhodně odmítl svou účast na odsouzení maršála Neye svým slavným dopisem Ludvíkovi XVIII. Dopis se stal prvořadou společenskou i vnitropolitickou senzací a Moncey za sepsání sklidil nenávist royalistů, kteří celé prohlášení označili za propagaci bonapartismu. Dopis začíná: \n\nZa to byl zbaven hodnosti maršála Francie a ztratil též svou funkci paira, byl zatčen a vsazen do vězení v pevnosti Ham. Křivda byla však příliš do očí bijící, a proto byl po několika měsících věznění propuštěn do domácího vězení.\nRoku 1816 byla mu vrácena hodnost maršála. Od roku 1819 již opět zasedal v komoře pairů, kde byl jedním z hlavních reprezentantů oposice. Roku 1820 převzal funkci velitele 9. pěší divize a roku 1823 dokonce byl velitelem expedičního 4. sboru ve Španělsku, se kterým obsadil Barcelonu a celé Katalánsko. Roku 1825 (29. května) byl vrchním velitelem slavnosti korunovace Karla X.. Přivítal Červencovou revoluci roku 1830 a Ludvík Filip jej jmenoval roku 1833 guvernérem pařížské Invalidovny (po smrti maršála Jourdana). V této funkci pak zažil největší událost svého života - převezení ostatků Napoleonových z ostrova Svaté Heleny do Paříže. Po skončení slavnosti pronesl známý výrok \"„a nyní půjdeme zemřít“\". Mezi generály a maršály císařství byl proslulý svým pevným, čistým charakterem, slušným vystupováním a vysokým společenským standardem. Jako voják byl obezřetný, pečlivý, starostlivý, ale bez agresivní jiskry a bez smyslu pro vyšší taktiku a strategii. Zemřel v Paříži ve věku 88 let a ze všech Napoleonových maršálů se dožil nejvyššího věku. Je pohřben v kryptě pařížské Invalidovny. Titul vévody z Conegliana pak zdědil jeho zeť Alphonse Auguste Duchesne Gillevoisin, 2. vévoda z Conegliana (1791-1878).\n\n"}
{"id": "210302", "url": "https://cs.wikipedia.org/wiki?curid=210302", "title": "Soubor nájemních domů za Hradskou branou v Olomouci", "text": "Soubor nájemních domů za Hradskou branou v Olomouci\n\nSoubor nájemních domů za bývalou Hradskou branou je zajímavý doklad rozvoje města Olomouce na konci 19. století. Soubor se rozkládá na území vzniklém po zboření Hradské brány v roce 1876, šlo v té době o první domy postavené těsně za hradbami pevnosti Olomouc. Tvoří jej čtyři bloky domů, které jsou ze severu a západu ohraničeny středověkými hradbami olomouckého hradu a Předhradí. Z jihovýchodu jsou uzavřeny tokem Střední Moravy, známým také jako Mlýnský potok.\n\nAutorem většiny výstavních neorenesančních staveb je Karel Starý starší. Celý soubor je cenný pro svůj jednotný architektonický styl vysoké kvality. Cenná je především velkorysá štuková výzdoba fasád, zajímavé jsou však i více či méně dochované malované a štukové interiéry, původní dvojkřídlé dveře, dřevěné obklady stěn, pískovcová schodiště s litinovým zábradlím, ornamentální dlažba či ozdobná kachlová kamna. Jednotlivé stavby souboru nejsou památkově chráněny, jsou však součástí ochranného pásma městské památkové rezervace.\n\nRůstu města Olomouce dlouho bránila pevnost, budovaná od poloviny 18. století, samospráva města se proto dlouho snažila o její zrušení. K tomu definitivně došlo až v roce 1888, ale už v letech 1874–1876 vznikl pro území za Hradskou bránou, které město odkoupilo od státu, regulační plán. Slavnostní bourání samotné Hradské brány zahájil 5. června 1876 tehdejší olomoucký starosta Josef von Engel. Tím se otevřel prostor jak pro snadnější přístup k novému nádraží, tak pro novou výstavbu.\n\nFirma \"Gebrüder Klein\" vzápětí během pouhého půl roku v tomto místě, rozměřeném původně na 25 parcel, zbourala stávající vojenské objekty, zarovnala valy a příkopy a provedla další úpravy. Vlastní výstavba činžovních domů ale již neprobíhala tak rychle, první domy zde v letech 1878 (Komenského 5), 1880 (Komenského 3) a 1882 (Komenského 7) postavil podnikatel Josef Sieber a v roce 1883 stavitel Roman Zapletal (Komenského 1). V letech 1882–1884 proběhla stavba budovy Slovanského gymnázia podle návrhu Karla Starého staršího v Kosinově ulici 4 (tehdy \"Radetzky Strasse\") a pro tento účel nově založená společnost \"Olmützer Baugesellschaft\" postavila už jen další dva domy (Komenského 9 a Kosinova 2). Až po příchodu podnikatele Moritze Fischera se zástavba rozeběhla, on sám nechal do roku 1902, kdy zbankrotoval, postavit 22 architektonicky cenných budov, jiní investoři mezitím dokončili dalších 18 výstavních domů. Např. na třídě 1. máje 38 podle návrhu Johanna Hermanna Aulegka a na nábřeží Přemyslovců 12, 14 a 16 opět podle návrhu Karla Starého staršího.\n\nOd té doby došlo k několika změnám. Už ve 30. letech 20. století byla fasáda domu na třídě 1. máje 29 zbavena štukové výzdoby a především došlo na radikální funkcionalistickou přestavbu Hotelu Palác.\n\nPůvodně neorenesanční bytová stavba na třídě 1. máje (čp. 869) postavená roku 1882 Moritzem Fischerem podle projektu Karla Starého st. 23. ledna 1888 si restauratér Nowak v přízemí otevřel kavárnu Austria, poté byl dům přestavěn pro účely krátkodobého ubytování. Hotel postupně střídal názvy od Grand Hotel Austria přes Hotel Slavia (1918) až po Hotel Palace (30. léta 20. století). V průběhu doby střídal majitele, např. v letech 1924 až 1927 jej měla v nájmu společnost YMCA. Ve 30. letech 20. století byl radikálně funkcionalisticky přestavěn. Před hotelem se nacházela benzínová pumpa.\n\nBudova bývalého Slovanského gymnázia v Kosinově ulici (čp. 872) je jedna z prvních budov postavených za Hradskou bránou. Postavena byla v letech 1882–1883 Karlem Starým starším pravděpodobně podle návrhu Josefa Koše pro první českou střední školu v Olomouci – Slovanské gymnázium, slavnostní otevření školy (založené ovšem již roku 1867) proběhlo 14. září 1884. V roce 1951 byla škola sloučena s reálkou a přestěhována do budovy na třídě Jiřího z Poděbrad. V historické budově dnes sídlí Střední škola technická a obchodní. V roce 1991 byla prohlášena kulturní památkou.\n\nNejvýstavnější dům souboru se nachází na Kosinově ulici a na nábřeží Přemyslovců (čp. 874). Dvoukřídlý nárožní dům s průčelím zakončeným věží (ve 30. letech 20. století sníženou, v 70. letech necitlivě opláštěnou plechem) byl postaven v roce 1890 podle návrhu Karla Starého staršího pro stavebního podnikatele Moritze Fischera. Na průčelí se nacházejí tři balkóny (jediné v celém souboru) nesené dórskými sloupy a čtyři štukové reliéfy znázorňující alegorie malířství, sochařství, architektury a hudby.\n\nV domě mezi lety 1890 a 1918 bydlelo několik vysokých důstojníků rakouské armády. V letech 1923–1924 v domě bydlel legendární hrdina první světové války, generál Josef Šnejdárek, v té době velitel olomoucké 7. pěší divize.\n\nV domě s výrazným věžovitým okrouhlým nárožím na nábřeží Přemyslovců (čp. 867) sídlila do roku 1902 firma stavebního podnikatele Moritze Fischera, který se právě o zástavbu tohoto prostoru nejvíce zasloužil. Po krachu firmy ho získala Moravská hypoteční banka, od ní dům získal Vlastenecký spolek muzejní v Olomouci, jenž ho v roce 1914 prodal První české vzájemné pojišťovně. Od té doby stále slouží pojišťovnictví, dnes jako sídlo pobočky České pojišťovny.\n\nDomek v Kosinově ulici (čp. 873) byl postaven pravděpodobně podle pozměněného návrhu Gustava Meretty v roce 1884 pro arcibiskupské zahradnictví. K domu patří rozsáhlá zahrada pod arcibiskupským palácem (s jehož areálem je dům propojen ve druhém patře), kde se nacházely skleníky a arcibiskupské garáže. V zahradě měl ateliér sochař Rudolf Chorý.\n\nPostavena olomouckou kapitulou v roce 1894 na rohu ulic Komenského a nábřeží Přemyslovců (čp. 881, 882) především jako příbytek dómských vikářů a choralistů. Architektem dvojdomu byl Richard Völkel. S prostorem kolem dómu byla vikárka spojena železným můstkem v druhém patře. Jako první v domě bydlel v letech 1884–1914 regenschori a hudební skladatel Josef Nešvera. Bydleli zde i dómští choralisté a v kůrovém zpěvu se zde také cvičili studenti gymnázia.\n\n"}
{"id": "210319", "url": "https://cs.wikipedia.org/wiki?curid=210319", "title": "Sado", "text": "Sado\n\nSado může znamenat:\n\n"}
{"id": "210321", "url": "https://cs.wikipedia.org/wiki?curid=210321", "title": "Jean Gabin", "text": "Jean Gabin\n\nJean Gabin, rodný m jménem Jean-Alexis Moncorgé (17. května 1904, Paříž – 15. listopadu 1976, Neuilly-sur-Seine, Hauts-de-Seine) byl francouzský divadelní a filmový herec a zpěvák.\n\nNarodil se v Paříži a vyrůstal ve vesničce Mériel v okrese Seine-et-Oise asi 35 kilometrů od Paříže. Byl synem kabaretních bavičů, matka zemřela, když mu bylo čtrnáct let. Nejprve pracoval jako dělník a pomocná síla, ale v devatenácti letech vstoupil na přání svého otce do showbusinessu v proslulém pařížském kabaretu Folies Bergère. Před tím, než odešel sloužit základní vojenskou službu v námořnictvu, pokračoval ve vystupování v rozličných menších rolích.\n\nPo dokončení své vojenské služby v r. 1925 se oženil s herečkou Marie-Louise Bassetovou, jejich bezdětné manželství však trvalo jen čtyři roky. Vrátil do zábavního průmyslu a pracoval pod uměleckým jménem \"Jean Gabin\" v téměř v každém z pařížských kabaretů, kromě toho vystupoval i v operetách. Stal se členem souboru, který cestoval po Jižní Americe, a po svém návratu do Francie našel práci v Moulin Rouge. Byl partnerem slavné Mistinguett. Díky svým výkonům se dostával do povědomí lidí, díky čemu se dostavily i lepší divadelní role, které vedly k jeho účinkování nejprve v krátkometrážních němých filmech (od roku 1928). Film ho lákal více než divadelní práce, protože se nerad učil dlouhé texty a před publikem trpěl trémou.\n\nO dva roky později přešel snadno po příchodu zvukového filmu ke společnosti Pathé Frères, kde natočil film \"Chacun sa Chance\". Hrál zde vedlejší role a v následujících čtyřech letech natočil asi tucet filmů. V r. 1933 zemřel jeho otec a Gabin se oženil tanečnicí Jeanne Mauchainovou.\n\nPrvního uznání se mu dostalo až ve filmu \"Maria Chapdelaine\" režiséra Juliena Duviviera, se kterým pracoval od r. 1934. Romantický hrdina v jeho podání ve válečném dramatu \"La Bandera\" z roku 1936 z něj udělal hlavní hvězdu a následující Duvivierův film \"Pépé le Moko\" z roku 1937 mu získal mezinárodní věhlas. V témže roce natočil Jean Renoir svůj významný snímek \"Velká iluze\", protiválečný film, který měl velký komerční úspěch a s příznivými kritikami běžel v New Yorku po nevídaných šest měsíců.\n\nByl zahrnut nabídkami z amerického Hollywoodu, nicméně, všechny je odmítal až do příchodu druhé světové války. S postupem německé okupace se přidal k Jeanu Renoirovi a Julienu Duvivierovi ve Spojených státech. Během svého působení v Hollywoodu, si začal žhavý milostný románek s americkou filmovou herečkou a zpěvačkou německého původu Marlene Dietrichovou. V roce 1943 bylo francouzským soudem zrušeno jeho druhé manželství. Nicméně, jeho filmy natočené v Americe nebyly příliš komerčně úspěšné. Jeho složitá osobnost a příliš velké ego mu v jeho hollywoodské kariéře dost uškodily, když pracoval pro RKO Pictures. Před začátkem jednoho z filmů například požadoval na poslední chvíli, aby Marlene Dietrichová získala jednu z hlavních rolí, což studio odmítlo. Když nechtěl ze svého požadavku slevit, byl vyhozen a filmování bylo stornováno.\n\nV dubnu 1943 se přidal ke Svobodným Francouzům, francouzským osvobozeneckým silám generála Charlese de Gaulla a po boku západních spojenců pak bojoval v severní Africe. Účastnil se invaze v Normandii a byl jedním z těch, kteří opět osvobodili Paříž.Jako příslušník 2. francouzské tankové divize generála Leclerca se dostal až k Hitlerovu Orlímu hnízdu v Berchtesgadenu. Na konci války byl vyznamenán Vojenským řádem a francouzským Válečným křížem.\n\nPo válce musel v jednačtyřiceti letech začínat znovu. Hrál ve dvou filmech s Marlene Dietrichovou, ale jejich vztah již byl u konce. V roce 1949 se po krátké známosti oženil s Christiane Fournierovou, manekýnkou módního domu Lanvin. Měli spolu tři děti: Florence (1949), Valérie (1952) a Mathiase (1955).\n\nV roce 1949 získal hlavní roli ve filmu Reného Clémenta \"Au-Delà Des Grilles\", který byl nominován na Oscara za nejlepší zahraniční film. Za roli ve filmu Noc je mým královstvím (1951) získal cenu pro nejlepšího herce na filmovém festivalu v Benátkách.\n\nV r. 1952 si splnil svůj velký sen, když zakoupil v Normandii statek a začal se zde věnovat chovu koní. Začátkem 60. let se jeho statek La Pichonniere stal terčem protestů místních zemědělců. V roce 1976 ho krátce před svou smrtí prodal.\n\nV r. 1954 dosáhl velký úspěch t ve filmu \"Nesahejte na prachy\" režiséra Jacquese Beckera, který sklidil uznání rovněž u filmové kritiky a přinesl mu další ocenění na Benátském festivalu. Následovaly další úspěšné filmy padesátých let, jako \"Bídníci\", \"Burziáni\" a především první kriminální filmy s titulní postavou komisaře Maigreta. Také v posledních desetiletích jeho kariéry mu jeho známost a věhlas vylepšily především divácky úspěšné kriminální filmy jako \"Paša\", \"Sicilský klan\", \"Slunce rošťáků\" nebo \"Dva muži ve městě\". Zaujal i ve snímcích \"Tulák Archimedes\" či v situační komedii \"Tetovaný\", jediném společném filmu s Louisem de Funèsem. Jeho úplně posledním filmem se stala známá kriminální komedie \"Svatý rok\".\n\nPo dobu své 40 let dlouhé herecké kariéry natočil přibližně stovku filmů. Jako jedna z největších hvězd francouzského filmu byl v roce 1960 jmenován důstojníkem Řádu čestné legie. a v r. 1976 mu byla udělena další státní vyznamenání.\n\nV 15. listopadu 1976 zemřel na infarkt ve své rezidenci na pařížském předměstí Neuilly nad řekou Seinou. Na své přání byl kremován se všemi vojenskými poctami a jeho popel byl rozprášen do moře. Ve městě Mériel bylo zřízeno Muzeum Jeana Gabina, s pamětními exponáty z dob jeho úspěšné filmové kariéry a vojenské slávy.\n\nV roce 1987 mu byl posmrtně udělen Čestný César.\n\n"}
{"id": "210322", "url": "https://cs.wikipedia.org/wiki?curid=210322", "title": "Sado (řeka)", "text": "Sado (řeka)\n\nSado ( ) je řeka v jižním Portugalsku (Alentejo). Je 175 km dlouhá. Povodí má rozlohu přibližně 7600 km².\n\nPramení na výběžcích pohoří Serra da Algarve. Ústí do Setubalského zálivu Atlantského oceánu, přičemž vytváří estuár, který je od otevřené části zálivu oddělený písečným prahem.\n\nZdroj vody je dešťový a nejvyšší vodnosti dosahuje řeka v zimě. Průměrný průtok vody je přibližně 40 m³/s.\n\nVodní doprava je možná na dolním toku při přílivu. V estuáru leží námořní přístav Setúbal.\n"}
{"id": "210325", "url": "https://cs.wikipedia.org/wiki?curid=210325", "title": "Hkakabo Razi", "text": "Hkakabo Razi\n\nHkakabo Razi (barmsky ခါကာဘိုရာဇီ, česky též \"Kchakabo Razi\") je nejvyšší hora Myanmaru a Jihovýchodní Asie.\n\nHkakabo Razi se nachází v severním Myanmaru, v Kačjinském státě, v Národním parku Hkakabo Razi, blízko hranic Myanmaru s Tibetem (Čínskou lidovou republikou).\n\nOkolí hory je těžce přístupné a pro cizince bylo uzavřeno až do roku 1993. Prvovýstup tak proběhl až na konci 20. století, 15. září 1996. Na vrchol Hkakabo Razi jako první vystoupili Japonec Takaši Ozaki a Nyama Gyaltsen z Myanmaru.\n\n"}
{"id": "210326", "url": "https://cs.wikipedia.org/wiki?curid=210326", "title": "Alexandr III. Alexandrovič", "text": "Alexandr III. Alexandrovič\n\nAlexandr III. (10. března 1845, Aničkinův palác, Petrohrad – 1. listopadu 1894, Livadija, Krym) byl předposlední car Ruska, vládnoucí v letech 1881–1894. Byl druhorozeným synem cara Alexandra II. a po matce vnukem Ludvíka II. Hesenského.\n\nAlexandr Alexandrovič se carem původně stát neměl. Jako následník trůnu byl připravován jeho starší bratr, cesarevič Nikolaj, který však roku 1865 předčasně zemřel jako dvaadvacetiletý při pobytu v Nice, zřejmě na zápal mozkových blan. Teprve od této chvíle se začalo velkoknížeti Alexandrovi, dosud vychovávanému výlučně na vojenskou kariéru, dostávat důkladného všestranného vzdělání, které ho mělo připravit k převzetí trůnu.\nJeho učiteli se stali významní profesoři petrohradské a moskevské univerzity.\n\nBudoucí car však neprojevoval velkou snahu a zájem stát se vysoce vzdělaným člověkem, neměl k tomu snad ani dostatečné vlohy; přesto není důvod se domnívat, že pro dráhu panovníka nebyl dostatečně připraven. Ovšem kritikové Alexandra III. neustále poukazovali na fakt, že se nikdy nenaučil psát bez pravopisných chyb a že od Dostojevského přečetl s bídou polovinu románu \"Zločin a trest\", i když měl doma darovaný exemplář \"Běsů\" s dopisem a autorskými komentáři velikého spisovatele.\n\nAlexandr III. vynikal fyzickou silou. Byl vysoký 193 cm, širokých ramen. Jeho síla zachránila na podzim roku 1888 jeho rodinu i jeho samého, když v Borkách nedaleko Charkova vykolejil carský vlak. Zřícenou střechu vagónu držel car s neuvěřitelným úsilím na ramenou tak dlouho, dokud jeho blízcí neopustili smrtelně nebezpečné místo.\n\nNa rozdíl od svých předchůdců nosil rozložitý hustý plnovous, což bylo mnohými současníky oceňováno jako následování starobylé ruské tradice.\n\nCarem se stal pár dní po svých 36. narozeninách, když jeho otec Alexandr II. 13. března 1881 zemřel na následky atentátu.\n\nCharakter Alexandra III., máme-li věřit svědkům, byl složitý. Občas býval hrubý, užíval nevybíravé výrazy dokonce i v úředních dokumentech. Byl povýšený a často si dovolil urážky na adresu svých podřízených. Zároveň se vyznačoval upřímnou zbožností (po dobu jeho vlády bylo postaveno 5000 kostelů a založeno mnoho církevních škol).\n\nNebyl mu cizí kulturní život. Rád poslouchal hudbu, miloval balet, operu a zvláště operetu, zabýval se malováním a zajímala ho historie. Byl iniciátorem založení \"Ruské historické společnosti\" a pokoušel se rozluštit záhadu tajemného starce Fjodora Kuzmiče.\n\nVe státní politice udržoval předposlední car mírně konzervativní kurz. Jeho politické priority byly často označovány jako „kontrareformy“, což z dnešního pohledu není úplně spravedlivé. Byl toho názoru, že jeho otec dal zemi příliš mnoho svobody, za což také zaplatil. Jako člověk se zdravým rozumem však neodmítal všechno, co už bylo vykonáno, neobnovil nevolnictví, nezrušil porotní soud, který se však zdiskreditoval sám. Car udělal vše proto, aby efekt dosažený „velkými reformami 60. a 70. let“ neměl na Rusko zhoubný vliv. Proto zavedl po zralé úvaze instituci zemských náčelníků a změnil pravidla pro ustavení porotních soudů, jimž odebral pravomoci soudit přestupky městských a státních úřadů. Alexandr upřímně věřil, že je nutné povznést autoritu šlechtického stavu, který podle jeho mínění má být garantem stability ruského samoděržaví. Proto záměrně zrušil „daň z duší“, snížil platby za vykoupení pozemků pro sedláky osvobozené od nevolnictví, což bylo nutné, aby se alespoň z části zlepšily poměry poreformních rolníků. Bylo též mírně liberalizováno pracovní zákonodárství.\n\nV oblasti zahraniční politiky se Alexandr snažil vyhnout válkám a jakýmkoli mezinárodním konfliktům. Za jeho třináctileté vlády Rusko skutečně ani jednou nebojovalo, i když se několikrát ocitlo na samém prahu zdánlivě nevyhnutelné války. Není divu, že cara jeho současníci nazvali „mírotvůrcem“.\n\nRodinný život Alexandra III. je možno charakterizovat jako spořádaný. Jeho začátek byl však velmi neobvyklý. Když se Alexandr po bratrově smrti stal neočekávaně následníkem, zdědil po svém starším bratrovi nejen trůn, ale i nevěstu, dánskou princeznu Marii Sofii Frederiku Dagmaru, která přijala pravoslavné jméno Marie Fjodorovna.\nOptimistická, okouzlující „krasavice Minni“, romanticky zamilovaná do Nikolaje Alexandroviče, podala po jeho smrti upřímně svou ruku a srdce jeho mladšímu bratrovi, který byl, jak se zdálo, do ní doopravdy zamilován. Sňatek byl uzavřen 24. října roku 1866, a na rozdíl od mnoha známých dynastických sňatků jej možno hodnotit jako šťastný.\n\nNarodilo se jim šest dětí:\n\nSvé děti měl Alexandr velmi rád a byl jim dobrým otcem.\n\nAlexandr III. zemřel poměrně mlád, ve věku 49 let. Dnes se často poukazuje na pochybná svědectví náčelníka carovy osobní stráže P. A. Čerjovina, který uvádí jako příčinu carovy smrti alkoholismus. Ve skutečnosti trpěl car na závažné onemocnění ledvin, které současní lékaři diagnostikují jako nefritidu. Je možné, že se jednalo o následek traumatu utrpěného při železniční nehodě roku 1888. \n\nNa podzim 1894 odjel Alexandr na doporučení lékařů do své oblíbené Bělověže, kde podle jejich mínění měly klid a lesní vzduch přinést zlepšení jeho zdravotního stavu. Tyto naděje se však nesplnily. Cara převezli do Livadije na Krymu, kde v přítomnosti svých nejbližších skonal.\n\n"}
{"id": "210332", "url": "https://cs.wikipedia.org/wiki?curid=210332", "title": "Světové bestsellery", "text": "Světové bestsellery\n"}
{"id": "210334", "url": "https://cs.wikipedia.org/wiki?curid=210334", "title": "Mondego", "text": "Mondego\n\nMondego ( ) je řeka v Portugalsku (Centro). Je 227 km dlouhá. Povodí má rozlohu přibližně 3700 km².\n\nPramení na severních svazích horského hřbetu Serra da Estrela. Protéká převážně horami a ústí do Atlantského oceánu.\n\nNejvyšší vodnosti dosahuje řeka v zimě a nejnižší v létě. Úroveň hladiny i průtok vody silně kolísají (průtok od 1 do 3000 m³/s).\n\nVodní doprava je možná do vzdálenosti 80 km od ústí. Na řece leží město Coimbra a poblíž ústí Figueira da Foz.\n"}
{"id": "210336", "url": "https://cs.wikipedia.org/wiki?curid=210336", "title": "John Moore", "text": "John Moore\n\nJohn Moore je americký inženýr a autor fantasy a vědeckofantastických knih a povídek. Žije a pracuje v Houstonu v Texasu.\n\nDíla do češtiny překládá Petr Caha a v ní vydává, nakladatelství Polaris.\n\n\n"}
{"id": "210339", "url": "https://cs.wikipedia.org/wiki?curid=210339", "title": "Tatra 86", "text": "Tatra 86\n\nTatra 86 je typ československého trolejbusu z druhé poloviny 30. let 20. století.\n\nPrototyp trolejbusu Tatra 86 patřil mezi první tři vozy, které zahajovaly provoz v prvním tzv. moderním trolejbusovém provozu v Československu (tzv. historické provozy zanikly již během první světové války). Stalo se tak v roce 1936 v Praze, kam byly dodány také prototypy dalších dvou československých trolejbusů: Škoda 1Tr a Praga TOT. Tyto tři vozy byly zároveň prvními vyrobenými trolejbusy na území Československa, proto se od ostatních vozů stejných typů dodaných do Prahy částečně odlišují.\n\nT 86 je třínápravový trolejbus, který mechanicky vychází z nákladního automobilu Tatra 23. Z tohoto vozu pocházel především podvozek, na který byla připevněna celokovová samonosná karoserie. V levé bočnici trolejbusu se nacházely dvoje dvoukřídlé skládací dveře (s pneumatickým ovládáním), v přední části pravého boku byla menší bouchací dvířka pro řidiče vozu. Sedačky v interiéru byly uspořádány podélně.\n\nTrolejbusy T 86 využívaly elektrickou výzbroj Siemens, sériové trakční motory ale vyvinula firma \"Sousedík Vsetín\". Vůz byl poháněn čtyřmi trakčními sériovými čtyřpólovými motory. Motory byly přes pryžové bloky uloženy do karoserie a byly uspořádány tak, že každý motor poháněl přes samostatnou hřídel a ozubené převody jednu hnací polonápravu. Elektrické sériově-paralelní zapojení skupiny motorů tak nahradilo obvyklé mechanické nápravové diferenciály. Další výhodou tohoto uspořádání byla příznivá výška podlahy 580 mm, což ocenili hlavně cestující.\n\nPrototyp trolejbusu používal silnoproudý řídící kontrolér Siemens, pomocí kterého se přes vřazené odpory ovládaly hnací motory náprav. U dalších vozidel byl tento kontrolér nahrazen nepřímým stykačovým ovládaním systému ČKD, který vykazoval vyšší životnost kontaktů a měl i jednodušší obsluhu.\n\nPrototyp trolejbusu T 86, který zahajoval trolejbusovou dopravu v Praze byl vyroben v roce 1936. V Praze obdržel evidenční číslo 302. V provozu byl ale necelé dva roky, protože na počátku roku 1938 byl pro velkou poruchovost odstaven. O rok později byl ze stavu pražských trolejbusů vyřazen a putoval k výrobci do Kopřivnice, kde byl po druhé světové válce rekonstruován do podoby blížící se sériovým vozům T 86. Do Prahy se ale prototyp již nepodíval, protože byl v roce 1948 předán do Mostu. Tam pod evidenčním číslem 112 sloužil do roku 1953, kdy byl vyřazen.\n\nV letech 1936 až 1939 bylo vyrobeno šest vozů.\n\nJako ojeté se trolejbusy Tatra 86 dostaly z Prahy do Mostu a do Pardubic (zde dojezdily v roce 1958).\n\n\n"}
{"id": "210346", "url": "https://cs.wikipedia.org/wiki?curid=210346", "title": "Měřítko mapy", "text": "Měřítko mapy\n\nMěřítko mapy udává poměr zmenšení mapy, tedy poměr délky měřené na mapě k délce ve skutečnosti. Mezi nejpoužívanější vyjádření měřítek na mapě patří číselný poměr (např. 1:100 000) a grafické (úsečka označená skutečnou délkou). Měřítka umožňují vytvořit si přibližnou představu o podrobnosti mapy a lze je podle toho členit na měřítka \"velká\" (nejpodrobnější), \"střední\" a \"malá\".\n\nMapovým zobrazením zakřiveného povrchu (např. Země) do dvojrozměrné mapy vzniká nerovnoměrné zkreslení, díky kterému se měřítko na různých místech jedné mapy liší. Nejvýraznější je toto zkreslení u map malých měřítek.\n\nMěřítko na různých místech mapy se liší. Změny měřítka na mapě závisí především na délkovém zkreslení příslušného mapového zobrazení. Měřítko běžných map obvykle platí pro střed mapy (označuje se jako \"střední měřítko\"). Měřítko určitého místa na mapě, neodpovídající měřítku uvedenému, lze označit za \"lokální měřítko\". Přítomnost délkového zkreslení poněkud snižuje použitelnost grafického měřítka, mohou být zobrazena různá měřítka pro různé části mapy.\n\nČíselné měřítko udává, kolikrát je délka změřená na mapě zmenšena. Udává se poměrem 1 : M, kde M je měřítkové číslo a platí tedy, že měřítko je převrácená hodnota měřítkového čísla a naopak. Pokud vynásobíme délku na mapě měřítkovým číslem M, získáváme délku ve skutečnosti. Pokud délku ve skutečnosti vydělíme měřítkovým číslem, dostáváme délku na mapě.\n\nToto měřítko znamená, že 1 cm na mapě je 200 000 cm = 2 000 m = 2 km ve skutečnosti. Tím jsme zjistili, že 1 cm na mapě = 2 km ve skutečnosti. V praxi se určuje délka jednoho centimetru v mapě tak, že se u měřítkového čísla „škrtne pět nul“, tedy posune desetinná čárka o pět míst vlevo.\n\nPokud pracujeme s plánkem, převádí se většinou na metry: 1 cm na plánku je 15 000 cm = 150 m. Tím jsme zjistili, že 1 cm na plánku = 150 m ve skutečnosti.\n\nNásledující tabulka obsahuje přehledné porovnání měřítek na nejčastěji používaných mapách.\n\nNa mapě najdeme velmi často i grafické znázornění měřítka. Pokud si přeneseme toto grafické znázornění na úzký proužek papíru, můžeme podle něho jednoduchým nanášením na mapě poměrně přesně měřit vzdálenosti.\nU některých kartografických zobrazení odpovídá stejné vzdálenosti na různých místech mapy různá vzdálenost ve skutečnosti. Grafické měřítko pak obsahuje několik dílčích měřítek (například pro různou zeměpisnou šířku; viz ukázka z mapy světa v Mercatorově zobrazení).\n\n\"Měřítko\" dané poměrem (zlomkem) \"1:M\" je tím větší, čím menší je jmenovatel \"M\" a tím je i větší podrobnost mapy. Naopak čím je \"měřítkové číslo M\" větší, tím je \"měřítko 1:M\" menší a mapa méně podrobná (zobrazuje větší území). Podle podrobnosti zobrazení se mapy rozdělují do tří skupin:\n\n\nToto rozdělení je ale relativní a závisí na účelu mapy. Například:\n\n\n\n"}
{"id": "210352", "url": "https://cs.wikipedia.org/wiki?curid=210352", "title": "Minho", "text": "Minho\n\nMinho ( , a ) je řeka v severozápadním Španělsku (Galicie) a v Portugalsku (Norte). Na dolním toku tvoří hranici mezi oběma zeměmi. Je 340 km dlouhá. Povodí má rozlohu přibližně 22 500 km².\n\nPramení na severních svazích Kantaberského pohoří. Teče převážně kopcovitou krajinou. Poblíž ústí největšího levého přítoku Sil je říční údolí velmi stísněné, avšak před městem Ourense se dolina řeky postupně rozšiřuje. V dolním toku leží několik ostrovů. Ústí do Atlantského oceánu.\n\nNejvyšší vodnosti dosahuje díky tajícímu sněhu a dešťům na jaře, nejnižší v létě. Na podzim a v zimě vodnost díky dešťům opět stoupá. Průměrný průtok vody na středním toku u města Ourense činí 242 m³/s).\n\nVodní doprava je možná na dolním toku. Na řece leží galicijská města Lugo, Ourense, Tui, a portugalská sídla Melgaço, Monção a Valença do Minho. Při ústí leží galicijská A Guarda. Od soutoku se Silem až po ústí vede údolím řeky železniční trať.\n\n"}
{"id": "210354", "url": "https://cs.wikipedia.org/wiki?curid=210354", "title": "Venuše (figurka)", "text": "Venuše (figurka)\n\nVenuše je označení pro ženské figurky, které byly vytvářeny v mladém paleolitu v celé Eurasii. Jsou vyrobeny z různých materiálů: z kamene, keramiky, mamutoviny, kostí či paroží. Tyto sošky vykazují zpravidla několik znaků jako je těhotenství, zvýraznění ňader, hýždí a pohlavního trojúhelníku a naopak potlačení ostatních částí těla, včetně hlavy a obličeje. Zobrazení obličeje je v paleolitickém umění vzácné, je pravděpodobné, že existovala víra v to, že jeho zobrazení odnímá člověku duši, proto bylo tabuizováno. Kromě obézních venuší existují i štíhlé, tyčinkové figurky, které napovídají od příklonu od naturalismu k stylizaci a schematizaci. O účelu figurek mohou antropologové jen spekulovat. Mohla to být také vyobrazena bohyně Matka.\n\n"}
{"id": "210364", "url": "https://cs.wikipedia.org/wiki?curid=210364", "title": "Trest (lední hokej)", "text": "Trest (lední hokej)\n\nTrest se v ledním hokeji ukládá za chování odporující pravidlům. Většinu trestů uděluje hlavní rozhodčí. Čárový rozhodčí může postihovat pouze technická provinění, jako je \"příliš mnoho hráčů na ledě\". V NHL může čárový rozhodčí trestat úmyslné zákroky, které hlavní rozhodčí nezaznamenal.\n\nBěhem trestu sedí potrestaný hráč na trestné lavici. Ve většině případů nemůže potrestaný tým hráče nahradit a je proto po dobu trvání trestu oslaben. Běžně má hokejový tým pět hráčů v poli; pokud je jeden hráč vyloučen, hraje se pět na čtyři. Tým nemůže v důsledku trestů hrát s menším počtem hráčů v poli než tři.\n\nPřesilová hra pro útočící a oslabení pro bránící tým. Během přesilové hry může bránící tým vyhazovat puk na zakázané uvolnění, aniž by pak byla zastavena hra. Vstřelí-li útočící tým během menšího trestu branku, trest okamžitě končí. Při větším trestu na vstřelených brankách nezáleží.\n\nJe-li signalizován vyloučení, hra není zastavena, dokud potrestaný tým nezíská puk do svého držení (nestačí se ho dotknout). Proto úmyslné provinění nezastaví útočnou akci soupeře. Během této výhody často brankář útočící strany opustí led, aby mohl nastoupit další hráč (power-play). Soupeř nemůže při výhodě vstřelit branku, útočící tým si však může dát vlastní branku. Pokud během signalizovaného výhody pro uložení menšího trestu neprovinivší se strana vstřelí branku, menší trest se neuloží a pokračuje hra pět proti pěti (tj. jako kdyby padla branka v průběhu trestu).\n\nJe-li potrestán brankář, neodejde na trestnou lavici. Jeho trest odpyká hráč, který byl během trestaného provinění na ledě.\n\n\"Podle pravidel ČSLH (založena na pravidlech IIHF). Některé záležitosti nemusí platit v NHL a dalších soutěžích.\"\n\n\"Následující seznam provinění vychází z pravidel ČSLH. V jiných soutěžích může být situace jiná.\"\n\n\nTrenéři a hráči občas volí nedovolené zákroky zcela cíleně. V některých případech doufají, že provinění nebude rozhodčími odhaleno, a proto ani trestáno. Známým hráčem, který dokázal provádět nedovolené zákroky, aniž by byly potrestány, byl Gordie Howe.\n\nHokejisté, kteří volí nedovolený zákrok i přes jeho potrestání, tak činí proto, aby snížili morálku a sílu soupeře a naopak posílili vlastní tým. To je nejčastěji zřejmé v šarvátkách, ale může vycházet obecně z kteréhokoli trestu. Doufají, že dočasné zhoršení pozice oslabením bude vykoupeno efektem v celkové hře.\n\nDalším důvodem k úmyslnému provedení nedovoleného zákroku je sebrat soupeři vynikající střeleckou příležitost. V takových případech hráč drží, hákuje nebo nedovoleně blokuje soupeře, který by jinak pravděpodobně vstřelil branku. Preferuje tak oslabení před téměř jistým vstřelením branky. Nadužívání této metody je omezeno možností uložení trestného střílení.\n\nUložení trestu v takových případech se často (neformálně) nazývá \"dobrý trest\".\n\nHokejisté, známí jako \"škůdci\" (provokatéři), se specializují v herní strategii na to, aby hráči soupeře byli trestáni (\"vykoledovávají si fauly\").\n\nZřídka se nedovolené zákroky používají také v případě, že tým vede hru jen o několik málo branek. To lze dělat jen tehdy, má-li vedoucí tým výbornou hru v oslabení a naopak soupeř nemá dobrou přesilovou hru. Oslabený tým může bez následků vyhazovat puk na zakázané uvolnění a spotřebovávat tak více času.\n"}
{"id": "210365", "url": "https://cs.wikipedia.org/wiki?curid=210365", "title": "Adore", "text": "Adore\n\nAdore je čtvrté album chicagské kapely The Smashing Pumpkins vydané 2. června 1998. Je to první album na kterém nehraje bubeník Jimmy Chamberlin.\n\nJako už částečně na Mellon Collie and the Infinite Sadness, i tu hraje velkou roli elektronická hudba. Album je hodně depresivní a neveselé, což bylo pravděpodobně způsobeno mj. i tím, že v době nahrávání zemřela matka Billyho Corgana.\n\nV tomto období se Smashing Pumpkins začali stylizovat a vytvářeli si image duchů (na všech koncertech hráli jen v černém) což se nejvíc projevilo na albu Machina/The Machines of God.\n\nI když se ho celosvětově prodalo jen 3 miliony, což bylo považováno za neúspěch (po Mellon Colie, kterého se prodalo 16 milionů), u kritiků sklidilo úspěch a bylo nominováno jako \"Nejlepší Alternativní Album\" na Grammy 1999.\n\nAutorem všech skladeb je Billy Corgan.\n\n"}
{"id": "210373", "url": "https://cs.wikipedia.org/wiki?curid=210373", "title": "Alfréd Mrůzek", "text": "Alfréd Mrůzek\n\nAlfréd Mrůzek (18. prosince 1911 Soběšovice – 5. ledna 1997) byl český voják, veterán druhé světové války. Ve válce měl podplukovnickou hodnost.\n\nByl synem hostinského v Pitrově (dnes část Soběšovic) Bernarda Mrůzka. Měl staršího bratra Bernarda, do školy chodili společně v rodných Soběšovicích.\n\nPodle vyprávění zaznamenaného Pamětí národa měl být v Berouně ženat. Po příchodu do Sovětského svazu pobýval před nástupem do československé jednotky v gulagu, který přežil díky pobytu v nemocnici.\n\nDo československé jednotky byl odveden 25. 5. 1942 v Buzuluku pod kmenovým číslem 771/m a 593/R. Byl součástí protitankové jednotky v bitvě u Sokolova. \n\nByl jedním ze 72 držitelů Československé medaile za chrabrost před nepřítelem (1943). Byl také zařazen do skupiny pro plnění zvláštních úkolů. Roku 1945 byl vysazen na území protektorátu, kde se aktivně účastnil pražského povstání.\n\nOd 30. 11 1945 do 30. 7. 1946 byl v hodnosti poručíka osvětovým důstojníkem Hradní stráže.\n\nZúčastňoval se, jako válečný veterán 2. světové války, připomínkových akcí.\n\nAlfréd Mrůzek napsal s Jindřichem Drebotou vzpomínkovou knihu \"Síla lásky\", která vyšla v roce 1984 v nakladatelství Naše vojsko. Líčí v ní, jak v roce 1939 opustil Československo, ustupoval s polskými jednotkami na východ, překročil hranice Rumunska, dostal se do SSSR, vstoupil do 1. čs. samostatné jednotky a prošel boji od Sokolova až po Duklu.\n\n"}
{"id": "210380", "url": "https://cs.wikipedia.org/wiki?curid=210380", "title": "Never Again", "text": "Never Again\n\nNever Again \"(Už nikdy)\" je první singl americké pop rockové zpěvačky Kelly Clarkson z jejího v pořadí už třetího alba My December.\nPotvrzení o vydání nového singlu se objevilo na internetu 4. dubna 2007 a prodávat na \"iTunes\" se začalo už 20. dubna, odkud byl ale po několika hodinách stažen a nasazen znovu až o tři dny později. V Austrálii singl vyšel 1. a v Kanadě 7. května.\nRežie klipu se ujal Joseph Kahn a natáčel se od 11. dubna do 13. dubna. Kahn natočil pro Kelly Clarkson už dva klipy a to k singlům Behind These Hazel Eyes a Walk Away.\n\nPremiéru měl klip 1. května na MTV v pořadu TRL, kde už 10. května obsadil první místo.\n\nKlip začíná v temné koupelně, kde Kelly chce utopit ve vaně její přítel. Když jí ponoří i hlavu a podrží ji pod vodou, rychle vezme kufr, sedne do auta a ujíždí na letiště. V autě se ale několikrát objeví duch zpěvačky a trápi ho. Kdykoli se muž po ní ohlédne, zmizí. Znovu se duch objevuje na letišti, nikdo kromě samotného muže ho ale nevidí. Mezitím Kelly přijde ve vaně k vědomí a zachrání se. Zároveň se muž probouzí ze svých představ a upouští auto a Kelly s vlastním kufrem odchází z domu a odjede v jeho autě. Celý klip má velmi ponurou amtosféru a často ho protínají záběry na Kelly a její kapelu v bílé místnosti.\n"}
{"id": "210381", "url": "https://cs.wikipedia.org/wiki?curid=210381", "title": "Machina/The Machines of God", "text": "Machina/The Machines of God\n\nMACHINA/The Machines of God je páté studiové album americké hudební skupiny The Smashing Pumpkins. Vydáno bylo 29. února 2000. Je to dvojí návrat ke starým kořenům — opět se ve velkém vrací použití kytar a také vyhozený Jimmy Chamberlin, který mezitím prošel léčením.\n\nAlbum bylo přijato kritiky i fanoušky rozporuplně. Celosvětově se ho prodalo jen něco přes půl milionu, což vedlo k tomu, že se kapela usnesla, že už pro ni není v dnešní době místo, a proto se rozhodla odejít ze scény.\n\nAutorem všech skladeb je Billy Corgan, kromě \"The Imploding Voice\", kde je autor neznámý.\n\n"}
{"id": "210383", "url": "https://cs.wikipedia.org/wiki?curid=210383", "title": "Stratus", "text": "Stratus\n\nStratus (St, česky sloha) je oblak, který se v podstatě neliší od mlhy. Vyskytuje se v nejnižších výškách, často jen několik metrů nad zemí. Vzniká nejčastěji z mlhy, jejíž spodní hranice se zvedá od zemského povrchu do větší výšky. Trvá-li inverzní počasí po několik dní, může stratus jako jednolitá mlhavá šedá vrstva zatahovat oblohu a skutečně velmi negativně ovlivňovat psychiku člověka. V pozdním létě, kdy se noční inverze a s nimi spojená oblačnost stratus v dopoledních hodinách rozpouští, mohou přecházet tyto oblaky do tvarů stratocumulus až cumulus. Na podzim a v zimě často vypadává ze stratu mrholení.\n"}
{"id": "210399", "url": "https://cs.wikipedia.org/wiki?curid=210399", "title": "Rezonance (rozcestník)", "text": "Rezonance (rozcestník)\n\nRezonance může být:\n\n"}
{"id": "210402", "url": "https://cs.wikipedia.org/wiki?curid=210402", "title": "Campobasso", "text": "Campobasso\n\nCampobasso je hlavní město regionu Molise v Itálii. Nachází se vysoko v povodí řeky Biferno, obklopují jej pohoří Sannio a Matese\n\nCampobasso je známé výrobou čepelí (včetně nůžek a nožů), historicky zdokumentované od 14. století. Dále je známé díky produkci hrušek a scamorzy (sýr).\n\nPůvod Campobassa je nejasný. Podle nejčastější teorie bylo město založeno před 8. stoletím jako opevněný tábor lombarďanů na strmém kopci, kde se nyní nachází hrad. Původním názvem sídla bylo \"Campus vassorum\", což by znamenalo, že město bylo původně sídlem vazalů vévody ze Spoleta.\n\nKdyž Normani dobyli jižní Itálii, Campobasso ztratilo svůj význam jako obranný opěrný bod a získalo roli obchodního a administrativního centra.\n\nMezi lety 1330 a 1745 bylo město pod vládou Monforte-Gambatesa, který postavil hrad a založil mincovnu. Pozdějšími vládci byly rodiny Di Capua, Gonzaga, Vitagliano, Carafa a Romano.\n\nV roce 1763 obyvatelé opustili staré město a usadili se ve spodní části údolí. Tehdejší město expandovalo v roce 1814 za krále Neapolského Joachima Murata a leží na \"Campo Basso\" („Dolním poli“).\n\nV říjnu a listopadu 1943 bylo Campobasso centrem bojů mezi Spojenci a německými jednotkami. Řada budov a podniků byla zničena a 38 obyvatel bylo zabito. V roce 1995 obdrželo město Bronzovou medaili za občanskou odvahu, kterou byla oceněna rychlá práce Campobassanů při odklízení nebezpečných nevybuchlých hlavic z celého území, práce trvaly až do roku 1948.\n\nHlavní atrakcí Campobassa je \"Castello Monforte\", postavený v roce 1450 místním vladařem Nicolou II Monfortem nad normanskými ruinami. Hrad má cimbuří a leží na impozantním místě, kde byly nalezeny stopy starověkých sídlišť. Současná stavba je výsledkem pozdějších přestaveb po zemětřeseních v letech 1456 a 1805.\n\nVedle hradu se nachází \"Chiesa della Madonna del Monte\" (Santa Maria Maggiore), postavená v 11. století a přestavěná v roce 1525. Je zde umístěna cenná dřevěná socha \"Incoronata\" z roku 1334. U paty hradu se nachází kostel sv. Jiří, je to pravděpodobně nejstarší kostel v Campobasso, byl postaven okolo roku 1000 na ruinách pohanského chrámu.\n\nHlavním kostelem je Katedrála, neboli \"Chiesa della Santissima Trinità\" (Kostel Nejsvětější Trojice). Byl postaven v roce 1504 za městskými zdmi. Byl zničen při zemětřesení v roce 1805 a nová novoklasicistní budova byla postavena v roce 1829.\n\nKostel \"San Bartolomeo\" je románská stavba z 11. století z vápence. Interiér má jednu hlavní a dvě postranní lodě.\n\n\"San Leonardo\" (14. století) má fasádu, na které se mísí gotické a románské prvky, a postranní sloupková okna s rostlinným dekorem ovlivněná architekturou Apulie té doby.\n\n\"Villa de Capoa\", nedávno renovovaná, je pozoruhodná zahrada se sochami a velkou šíří rostlinných druhů, včetně sekvojí, smrků, cypřišů a cedrů libanonských.\n\n\"Počet obyvatel\"\n\n\n"}
{"id": "210403", "url": "https://cs.wikipedia.org/wiki?curid=210403", "title": "Závod GP2 Barcelona 2007", "text": "Závod GP2 Barcelona 2007\n\nJezdci\n\nTým\n"}
{"id": "210406", "url": "https://cs.wikipedia.org/wiki?curid=210406", "title": "Airbrush", "text": "Airbrush\n\nAirbrush (v překladu vzduchový štětec), neboli americká retuš, je malířská technika využívající malé pistole ke stříkání barvy pomocí stlačeného vzduchu. Užívá se zejména při tvorbě reklam a ve streetartu, ale též při retuši fotografií.\nPoprvé byla tato technika, využívající difuzér bez stálého zdroje stlačeného vzduchu, patentována roku 1876, ale funkční prototyp si patentoval pod názvem air-brush až roku 1883 Liberty Walkup. Jeho žena Phoebe pak založila Illinois Art School, kde techniku vyučovala. Moderní typ pistole pro airbrush, jaký se užívá do současnosti, vynalezl Charles Burdick roku 1893 a založil firmu Fountain Brush Company, která je začala dodávat na trh.\n\nPistole pro airbrush používá stejný princip jako vodní vývěva. Stlačený vzduch prochází zúžením, kde vyvolává podtlak a sací tzv. Venturiho efekt v postranním kanálku spojeném se zásobníkem barvy. Barvy je možno plynule míchat. Vysoká rychlost vzduchu v ústí rozptyluje barvu na velmi jemné částice. Množství barvy se kontroluje spouští, která ovládá jemnou jehlu při ústí pistole. Jednoduchá pistole má pouze regulaci množství vzduchu, u dokonalejších je možno spouští zároveň kontrolovat proud vzduchu i dávkovat barvu a měnit plynule šířku linie.\n\nPomocí airbrush dokáže zkušený výtvarník vytvořit zcela fotorealistické kresby nebo napodobit jiné výtvarné techniky. Často se užívá šablon.\n\n"}
{"id": "210409", "url": "https://cs.wikipedia.org/wiki?curid=210409", "title": "Vratislav Kazimír Šembera", "text": "Vratislav Kazimír Šembera\n\nVratislav Kazimír Šembera (také psáno Schembera; 4. března 1844, Olomouc – 4. prosince 1891, Vídeň) byl český básník a novinář. Vystudoval práva a pracoval v několika českých i německých novinách (Národní listy, Hlasy, Květy, Ost und West), posléze se přestěhoval do Vídně, poněmčil se a pracoval v německých novinách a časopisech (Der Wanderer, Neues Wiener Tagblatt), zejména jako umělecký referent (psal o Wagnerových operách, hudbě a výtvarném umění obecně). V mládí psal básně, vydal dvě básnické sbírky, \"Z mladých ňader\" (1863) a \"Drobné listí\" (1864), nepočítaje v to některé časopisecky otištěné básně v českém i německém tisku a nejrůznějších almanaších. Coby básník je pozoruhodný jako autor prvního překladu básně Edgara Allana Poea Havran do češtiny, jeho překlad však nebyl příliš úspěšný, vyšel pouze jednou, časopisecky v roce 1869 a později přetištěn pouze v translatologických studiích jako historický dokument. Přátelil se s Janem Nerudou.\n\n"}
{"id": "210411", "url": "https://cs.wikipedia.org/wiki?curid=210411", "title": "Rybka", "text": "Rybka\n\nRybka je 32bitový a 64bitový šachový počítačový program vyvinutý Čechoameričanem a šachovým mezinárodním mistrem Vasikem Rajlichem. Do týmu vývojářů patří také ženská velmistryně a Rajlichova manželka Iweta, rozená Radziewicz a mezinárodní mistr Larry Kaufman. Knihovnu zahájení vyvíjí Jeroen Noomen. Na sklonku roku 2006 autor s tímto programem vyhrál 16. mezinárodní mistrovství šachových programů v Německu, později ale byla diskvalifikována. Název programu pochází z češtiny, zdůvodnění pojmenování ale Rajlich odmítá prozradit.\n\nK Rybce je volitelně dodáváno rozhraní Aquarium, ale je možné použít i jiná grafická prostředí, například Arenu nebo ChessBase (rozhraní Fritz či rozhraní Shredder) či Tarrasch GUI. Program je komerční a je distribuován buď na webové stránce autora nebo přes ruskou firmu \"Convekta\".\n\nBetaverze Rybka 1.0, kterou lze dnes zdarma stáhnout ze stránek programu, se v prosinci 2005 postarala o velký rozruch, protože hrála šachy lépe než všechny tehdejší komerční programy. V březnu 2006 byla zveřejněna komerční verze 1.2. Od verze 2.0 (červen 2006) program podporuje více-procesorové počítače. Roku 2006 se program dostal do čela všech nejdůležitějších žebříčků počítačového šachu (CCRL, CEGT, CSS, SCCT a SSDF) a je považován za nejsilnější šachový program světa. Rybka vyhrála řadu turnajů proti ostatním programům, například 26. otevřené mistrovství Nizozemí v počítačovém šachu v listopadu 2006 ziskem devíti bodů z devíti možných anebo 16. mezinárodní mistrovství šachových programů (IPCCC) o měsíc později ziskem 6,5 ze 7 možných. V březnu 2007 s Rybkou prohrál velmistr Jaan Ehlvest poměrem 5,5-2,5 handicapový zápas, ve kterém měl v každé partii černé, ale počítač měl vždy o jednoho pěšce méně, přičemž pěšec mu byl odebírán pokaždé z jiného sloupce.\n\nZvláštní síla Rybky spočívá v její schopnosti hrát strategicky. Zatímco ostatní programy se koncentrují především na šachovou taktiku, propočet možných tahů, a proto jsou bezradné v situacích, které vyžadují příliš daleký horizont propočtu, Rybka dokáže hromadit drobné poziční výhody a tím si připravit půdu ke konečnému vítězství. Charakteristické pro její styl jsou oběti kvality (tj. věže za střelce nebo jezdce) za poziční výhodu, které většina ostatních počítačových programů není schopna najít. Zdrojový kód Rybky nebyl zveřejněn, příčina její převahy nad jinými programy je proto předmětem řady spekulací. Převažuje názor, že Rybka obsahuje nějakou novou heuristiku zlepšující průchod stromem hry a umožňující dopočítat důležité varianty hlouběji.\n\nNěkteří programátoři vyslovili podezření, že Vasik Rajlich použil v Rybce kusy kódu programu Fruit. Jednalo by se o porušení GPL, neboť Rybka není distribuována pod touto licencí. Rajlich toto podezření rozhodně odmítá. V žádném případě se podle něj nejedná o klasický klon Fruitu, neboť rozdíly mezi oběma programy jsou obrovské.\n\nV srpnu 2008 byla vydána nejnovější verze 3. Zároveň byla uvolněna verze 2.2n2 ke stažení zdarma včetně knihovny.\n\nV dubnu 2011 je uvedena verze Rybka 4.1 \n\nV červnu 2011 dospěla Mezinárodní asociace počítačových her IGCA k závěru, že program Rybka obsahuje části kódu okopírované z programů Crafty a Fruit, a rozhodla z tohoto důvodu o jeho diskvalifikaci ze všech proběhlých mistrovství světa, odebrání trofejí a zákazu další účasti. Vývoj programu byl následně ukončen,\n\n"}
{"id": "210417", "url": "https://cs.wikipedia.org/wiki?curid=210417", "title": "HW", "text": "HW\n\nSpojení písmen H a W může mít různé významy:\n"}
{"id": "210421", "url": "https://cs.wikipedia.org/wiki?curid=210421", "title": "SW", "text": "SW\n\nSpojení písmen S a W může mít různé významy:\n"}
{"id": "210428", "url": "https://cs.wikipedia.org/wiki?curid=210428", "title": "Rudolf Doležal", "text": "Rudolf Doležal\n\nRudolf Doležal (19. července 1916 Horka nad Moravou – 6. září 2002 nebo 13. září 2002Olomouc) byl olomoucký sochař a medailér, autor mnoha pomníků a soch ve veřejném prostoru mnoha moravských měst a obcí.\n\nStudoval v Praze na Uměleckoprůmyslové škole u profesora Karla Štipla. Svému otci – štukatérovi – pomáhal při restaurování mnoha olomouckých památek (mimo jiné kostela svatého Mořice), se sochařem Vojtěchem Hořínkem restauroval některé olomoucké kamenné portály a kašny. Jeho tvorba je negativně poznamenána zakázkami pro komunistický režim v duchu monumentálního socialistického realismu (1951, 1959, 1978).\nNejzajímavější se jeví jeho stylizovaná figurální tvorba z 60. let 20. století a především jeho tvorba medailérská.\n\n\n\n"}
{"id": "210430", "url": "https://cs.wikipedia.org/wiki?curid=210430", "title": "Eden", "text": "Eden\n\nEden může znamenat:\n\n\n\n\n\n\n\n"}
{"id": "210433", "url": "https://cs.wikipedia.org/wiki?curid=210433", "title": "Cirrocumulus", "text": "Cirrocumulus\n\nCirrocumulus (Cc) se objevuje na obloze poměrně zřídka. Připomíná drobounké vločky nebo chumáčky, jejichž úhlový rozměr nepřesahuje jeden prostorový stupeň. Vločkovitá struktura oblaku je víceméně pravidelně uspořádaná. Části oblaků nemají vlastní stín a pokrývají oblohu v horní části troposféry. Složen je z ledových krystalů. Tvarově se cirrocumulus podobá oblaku altocumulus. Z cirrocumulu nevypadávají srážky. Signalizuje pozvolný příchod nestálého počasí.\n\nCirrus a Cirrostratus – Oproti těmto druhům oblak je Cirrocumulus rozbrázděn a rozčleněn na velmi malé části. Některé části mohou mít vláknitý, hedvábný nebo hladký vzhled typický pro Cirrus a Currostratus, ale jen velmi ojediněle.\n\nAltocumulus – Altocumul na rozdíl od Cirrocumulu má vlastní stín a vyskytuje se ve větších částech.\n"}
{"id": "210435", "url": "https://cs.wikipedia.org/wiki?curid=210435", "title": "Temné terárium", "text": "Temné terárium\n\nTemné terárium je v pořadí druhá kniha v sérii Řada nešťastných příhod od Daniela Handlera, jenž ji vydal pod pseudonymem Lemony Snicket.\n\nPo velmi zlé zkušenosti s hrabětem Olafem převeze pan Poe Violet, Klause a Sunny k jejich vzdálenému příbuznému, strýčkovi Montymu, který je členem herpetologické společnosti. U strýčka se mají všichni tři dobře, ale jen do té doby, než se objeví nový pomocník – sourozenci Baudelairovi ani chvíli neváhají a okamžitě je jim jasné, že je to hrabě Olaf, i když si změnil jméno. Stephano, jak si teď zloduch říká, nemá jet na výpravu do Peru, protože strýček Monty z obavy, že by mohl být členem herpetologické společnosti a ukrást mu hada, jehož sám objevil a pojmenoval Neuvěřitelně smrtící zmije, roztrhal jeho lodní lístek na palubu parníku \"Prospero\". Olaf ale musí jet, aby se mohl zmocnit dětí a jejich majetku, proto otráví strýčka jedem Mamby zákeřné, načež ubohý herpetolog okamžitě umírá. Hrabě Olaf přinutí sourozence nasednout do svého auta a vyráží s nimi k přístavu. Ve spěchu si však nevšimne auta pana Poea a nabourá. Vrací se proto do domu strýčka Montyho, kde se Violet, Klaus a Sunny snaží přesvědčit pana Poea, říkají mu že Stephano je ve skutečnosti hrabě Olaf. Natvrdlý bankovní úředník jim samozřejmě nevěří, ale pravda vyjde díky Violet najevo. Lstivý hrabě však znovu uniká spravedlnosti. Pomůže mu při tom muž s háky místo rukou. Na tento díl navazuje třetí kniha nazvaná Široké okno.\n"}
{"id": "210438", "url": "https://cs.wikipedia.org/wiki?curid=210438", "title": "Seznam parthských králů", "text": "Seznam parthských králů\n\nSeznam parthských králů zahrnuje všechny vladaře parthské říše mezi lety 247/238 př. n. l. a 227/228 n. l. Číslování a doba vlády jednotlivých panovníků jsou zčásti sporné.\n\n\n"}
{"id": "210440", "url": "https://cs.wikipedia.org/wiki?curid=210440", "title": "Sirin", "text": "Sirin\n\nSirin je tvor z ruské mytologie s hlavou a hrudí ženy a tělem ptáka (obvykle sovy). Podle legend žil Sirin poblíž Edenu nebo v okolí řeky Eufrat.\n\nTato stvoření vznikla na základě řeckých bájí o sirénách. Sirin zpívala překrásné písně svatým a dokázala předpovídat budoucnost. Pro smrtelníky však byla nebezpečná – mnoho mužů, kteří slyšeli její zpěv, se ji vydalo následovat a nakonec zemřelo. Před zpěvem Sirin se lidé pokoušeli chránit zvoněním na zvonce a jiným hlukem, jenž měl ptáky vyplašit. V polské mytologii se podobá víle.\n\n\n"}
{"id": "210443", "url": "https://cs.wikipedia.org/wiki?curid=210443", "title": "Sumská oblast", "text": "Sumská oblast\n\nSumská oblast ( [sums’ka oblasť]; někdy též Сумщина / \"Sumščyna\") je jednou z 24 samosprávných oblastí Ukrajiny. Rozkládá se v severovýchodní části země při hranicích s Ruskem a tvoří součást historického území zvaného Slobodská Ukrajina. Oblast byla ustavena 10. ledna 1939. Hlavním městem jsou Sumy, další významnější města jsou Konotop, Šostka a Hluchiv. Na rozloze 23 834 km² zde k roku 2006 žije 1 221 368 obyvatel, z nichž 89 % tvoří Ukrajinci a 9 % Rusové.\n\n"}
{"id": "210444", "url": "https://cs.wikipedia.org/wiki?curid=210444", "title": "Igor Bauersima", "text": "Igor Bauersima\n\nIgor Bauersima (* 23. června 1964 v Praze) je švýcarský autor, režisér, architekt, scénograf a hudebník. Od konce devadesátých let se stal jedním z hlavních hybatelů nového německého divadla, inovativním způsobem propagoval kombinaci živé akce a videoprojekce, přičemž své hry pevně zakládal na filozofických koncepcích. Zvláštní pozornost věnuje otázkám morálky, lidské identity, jednotlivce a jeho vztahu ke společnosti. Jeho práce často oslovuje kontroverzní témata, přímo nebo implicitně.\n\nJeho rodina emigrovala 1968 po pražském jaru do Švýcarska, usadila se v Bernu kde Bauersima vyrostl. \n\nBauersima vystudoval architekturu na švýcarském federálním technologickém institutu v Lausanne (EPFL) a na švýcarském federálním technologickém institutu v Curychu (ETH), kde paralelně pracoval jako odborný asistent pro videoart. Diplomoval v roce 1991 a začal pracovat jako architekt. 1992 aložil vlastní filmovou produkční společnost a cestoval po filmovych festivalech s vlastníma produkcema. Během této doby hrál v avant-jazzových kapelách (Recrash W, Sister Iodine a další) a produkoval hudbu pro své soundtracky.\n\nV roce 1995 spoluzaložil Bauersima architektonickou firmu W3Architects a vedl ji do roku 2010. Od roku 1994 psal a inscenoval pro nezávislou divadelní skupinu OFF OFF Bühne, která se stala pod jeho vedením jednou z nejuznávanějších švýcarských divadelních společností. Bauersimův styl psaní a inscenace, často zahrnující rychlý tempo dialogu a mix filmu a divadla, je silně ovlivněn jeho zkušeností filmaře. “Forever Godard” (1998), multimediální hra o skupině ctižádostivých herců, získala v roce 1998 cenu Impulse za nejlepší německy mluvící nezávislou produkci. V samem roce vytvořil spolu s francouzsky mluvící spisovatelkou / producentkou Réjane Desvignes produkční společnost sonimage gmbh. Bauersima opustil v roce 2000 svou divadelni skupinu, aby napsal a režíroval hru pro dva mladé herce v Německu. Hru nazval “norway.today”. Od svého prvního uvedení v Düsseldorfu se stala jedním z největších hitů současného německého divadla. Bauersima získal diváckou cenu na Divadelních dnech v Mülheimu, byl zvolen nadcházejícím autorem roku 2001 kritikou ankety časopisu \"Theater heute\" a byl vyznamenán cenou “Bernska Kniha”. Bauersima byl v roce 2002 a 2004 nominován na Nestroyovu divadelní cenu v kategorii nejlepší výprava a v roce 2004 navíc v kategorii nejlepší režie.\n\nBauersima byl nejvíce představeným autorem v německy mluvících divadlech v sezonách 2003 a 2004. Jeho hry byly přeloženy do více než dvaceti jazyků a uvedly je do dnes přes sto padesat divadel po celém světě. Od roku 2000 Bauersima píše, režíruje a scénografuje hry a opery pro divadla v Düsseldorfu, Vídni, Hamburku, Curychu, Hannoveru, Stuttgartu, Antverpách a dalších.\n\n\n\n\n\n\n\n\n"}
{"id": "210445", "url": "https://cs.wikipedia.org/wiki?curid=210445", "title": "Široké okno", "text": "Široké okno\n\nŠiroké okno je dětská novela a třetí kniha v \"Řadě nešťastných příhod\" od Lemonyho Snicketa. \nSirotci přijíždějí k slzavému jezeru, což je místo, kde žije jejich další vzdálená příbuzná a opatrovnice – teta Josephine. Je to žena, která má věčně z něčeho strach – neohřívá jídlo, protože by mohl vyhořet dům, nechává dveře pootevřené, protože z kliky by mohla vyletět smrtící pružinka atd. V rozporu s jejími pocity přitom bydlí na útesu ve vratkém domku, který je na spadnutí.\nPřestože má teta věčně strach, pravé nebezpečí nepozná, a když k jezeru přicestuje přestrojený hrabě Olaf, považuje jej za námořníka, který by jí mohl nahradit zemřelého manžela.\nPřijíždějící pan Poe samozřejmě dětem pomoci nedokáže, naopak věci ještě zhorší. \n"}
{"id": "210448", "url": "https://cs.wikipedia.org/wiki?curid=210448", "title": "Nitěnkovití", "text": "Nitěnkovití\n\nNitěnkovití (dříve Tubificidae, nově Naididae) jsou čeledí máloštětinatců, s tělem zbarveným červeně hemoglobinem. Jsou součástí bentosu sladkých i slaných vod a tvoří důležitou součást jídelníčku ryb i dalších živočichů.\n\nNitěnka obecná (\"Tubifex tubifex\") žije ve sladkých, organicky znečištěných nebo hnijících vodách, zavrtaná hlavou dolů do bahna. Koncem těla si přihání kyslík.\nJejich tělo je 3 centimetry dlouhé. V přední části těla je několik článků spojeno v opasek, který je důležitý pro rozmnožování nítěnek. Na článcích jsou jemné štětiny, které pomáhají nítěnce k pohybu. Nítěnky se živí organickými zbytky a bakteriemi z bahna, jsou tedy z části konzumenti a z části rozkladači.\n\nNitěnky se používají jako živé nebo lyofilizované krmivo pro akvarijní ryby.\n\n"}
{"id": "210456", "url": "https://cs.wikipedia.org/wiki?curid=210456", "title": "Charkovská oblast", "text": "Charkovská oblast\n\nCharkovská oblast ( [Charkivs’ka oblasť]; někdy též Харківщина / \"Charkivščyna\") je jednou z 24 samosprávných oblastí Ukrajiny. Rozkládá se ve východní části země při hranicích s Ruskem. Oblast byla ustavena 27. února 1932. Hlavním městem je Charkov (1 463 000 obyv.), druhé největší město země. Další významnější města jsou Lozova (60 000 obyv.), Izjum, Čuhujiv či Kup‘jansk. Napříč oblastí protéká řeka Severní Donec. Oblast historicky náleží do regionu Slobodská Ukrajina.\n\nCharkovská oblast je jednou z nejvýznamnějších oblastí Ukrajiny: na rozloze 31 415 km² zde žije zde přes 2 800 000 obyvatel (6 % obyvatel země, 3. místo), z nichž 71 % tvoří Ukrajinci, 26 % Rusové. Přibližně polovina obyvatel (54 %) používá ukrajinštinu, polovina ruštinu (tedy i nemalá část etnických Ukrajinců); rozšířený je také suržyk.\n\n\n"}
{"id": "210457", "url": "https://cs.wikipedia.org/wiki?curid=210457", "title": "Operace Herkules", "text": "Operace Herkules\n\nOperace Herkules bylo německé krycí označení plánované spojené německo-italské invaze na Maltu za druhé světové války. Její německé označení bylo \"Unternehmen Herkules\" a italské \"Operazione C3\" (\"Operace C3\"). Obsazení Malty bylo připravováno na červenec 1942. Namísto jejího provedení ale bylo upřednostněno pokračování úspěšné ofenzivy v Severní Africe, takže byla odložena a později zcela zrušena.\n\nV průběhu bitvy o Středozemní moře působila britská posádka ostrova Malta potíže se zásobováním německých a italských vojsk v Severní Africe a tím ztěžovala jejich operace. Letecké útoky na ostrov během bitvy o Maltu v některých obdobích její nebezpečí výrazně omezily, zejména velkoadmirál Erich Raeder a maršál Albert Kesselring si uvědomovali, že úplné neutralizace Malty lze dosáhnout jen jejím dobytím.\n\nS plánem souhlasili jak Adolf Hitler, tak Benito Mussolini, který ostatně prohlašoval, že Malta v Britských rukou je „pistole namířená proti Sicílii“. Na schůzce v Berchtesgadenu v dubnu 1942 provedení operace naplánovali na červenec 1942. Plány operace Herkules od března 1942 připravoval společný německo-italský štáb a současně probíhal výcvik. Útoku se měly účastnit jedna německá parašutistická divize a čtyři italské divize (dvě výsadkové a dvě přepravené po moři). Nasazeno mělo být námořnictvo i 1300 letounů a kluzáků. Plán operace byl takový, že nejprve Erwin Rommel podnikne ofenzivu na Kyrenaice, která bude po dobytí Tobruku přerušena a všechny síly budou nasazeny proti Maltě. Po jejím obsazení měl Rommel obnovit postup do Egypta s cílem obsazení Suezského průplavu.\n\nPřípravy operace Herkules ovlivnil celkový vývoj situace na středomořském bojišti, takže postupně ztrácela prioritu. Přispěly k tomu mimo jiné obavy Hitlera z velkých ztrát, plynoucí ze zkušeností z invaze na Krétu, obecné obavy z italské nespolehlivosti a úspěšnost letecké ofenzivy proti Maltě, která dramaticky omezila její ofenzivní schopnosti, takže se její obsazení zdálo zbytečným. Německá ofenziva v Severní Africe navíc byla velmi úspěšná, takže se Rommel po dobytí Tobruku obrátil přímo na Hitlera a prosadil odklad invaze na Maltu na září 1942 a naopak souhlas s pokračováním své ofenzivy. Ani v pozdějším termínu nemohla být operace provedena a později byla definitivně opuštěna. Naopak posádce Malty se postupně podařilo obnovit ofenzivní činnost a působila silám Osy vážné škody. Odvolání operace Herkules se tak ukázalo být závažnou strategickou chybou.\n\n"}
{"id": "210471", "url": "https://cs.wikipedia.org/wiki?curid=210471", "title": "Světová komunistická revoluce", "text": "Světová komunistická revoluce\n\nSvětová komunistická revoluce (nebo také světová socialistická revoluce) je leninistický termín, který popisuje v komunistické teorii přechod od kapitalismu (či jiných výrobních forem z hlediska marxismu) k beztřídní společnosti.\n\nTento výraz se začal používat po říjnové revoluci, která měla být podle oficiální propagandy komunistických režimů první z řady událostí, směřujících postupně, v průběhu mnoha let k celosvětové komunistické beztřídní společnosti. Komunisté považovali každou z národních revolucí, která vedla k ustanovení socialistického státu s vládou jedné komunistické strany, jako jednu ze součástí této světové revoluce.\n\n\n"}
{"id": "210473", "url": "https://cs.wikipedia.org/wiki?curid=210473", "title": "Důl Doubrava", "text": "Důl Doubrava\n\nDůl Doubrava byl hlubinný černouhelný důl společnosti OKD, jehož pozůstatky se nachází v karvinské části Ostravsko-karvinského revíru v obci Doubrava u Orlové. Navazoval na těžbu někdejších jam Bettina a Eleonora.\n\nPrvní nález černého uhlí v Doubravě se datuje rokem 1822, kdy Anton Mattencloit vyhloubil šachtici Versuch (Pokus), v dalších letech pak bylo vyhloubeno mnoho dalších šachet o hloubkách 20 až 30 metrů, většina z nich pak později zanikla.\n\nTěžební práva v prostoru Orlové a Doubravy získal v roce 1845 Salomon Mayer Rothschild. Ten v roce 1854 nechal prohloubit jednu z výše zmíněných šachtic, která byla nazvána Eleonora. V roce 1855 bylo započato prohlubování šachtice Versuch, jejíž název se změnil na Bettina (podle jména Rothschildovy dcery).\n\nV dalších letech probíhala postupná modernizace obou jam a s tím související zvyšování těžební kapacity. Např. již v roce 1864 byla jáma Eleonora vybaven parním těžním strojem a parní čerpadlem.\n\nPro expedici zdejšího uhlí mělo zásadní význam napojení na železnici. 1. února 1869 sice byla poblíž obou jam zprovozněna železniční trať Košicko-bohumínská dráha, rozhodující však bylo až napojení na Báňskou dráhu, které znamenalo přímé napojení do průmyslové Ostravy a na Severní dráhu císaře Ferdinanda. Úsek Báňské dráhy z Michálkovic k jámě Bettina s odbočkou k Eleonoře byl zprovozněn 12. září 1870.\n\nPo skončení 2. světové války byla těžba na dole Doubrava, který vznikl sloučení Bettiny a Eleonory, zahájena 29. května 1945. Důl byl začleněn do koncernu Ostravsko-karvinské kamenouhelné doly, ze kterého se později vyvinula společnost OKD.\n\nK 1. 7. 1995 byl do té doby samostatný důl přičleněn k dolu ČSA.\n\nV roce 2005 byl zahájen útlum povrchových provozů (tj. především úpravny) dolu ČSA. 23. října 2006 v 15:30 pak byla odstřelena skipová jáma č. 1 (Bettina) dolu Doubrava. Těžba na dole Doubrava pak byla ukončena v roce 2007 tak, aby mohlo být ze sousedního dolu Jan Karel vydobyto 8 milionů tun uhlí z ochranného ohradníku dolu Doubrava.\n\nDolu Doubrava se nevyhnula ani důlní neštěstí. \n\nMezi největší patří výbuch metanu, ke kterému došlo 12. února 1949 a způsobil smrt 19 horníků. Při likvidaci této havárie zahynula četa pěti důlních záchranářů. Při likvidaci této havárie byla poprvé na světě použita inertizace dusíkem z povrchu.\n\n24. 4. 1974 na Doubravě nastal otřes, v němž zahynuli 4 horníci a záchranář HBZS Vladislav Kaczor.\n\n7. 5. 1985 Při nehodě zahynulo 25 zaměstnanců, z toho 6 báňských záchranářů\n\n2. 9. 1988 došlo v 9:26 h k silnému otřesu, který zasáhl 37. sloj. Během té doby v místě pracovalo 23 horníků z toho 3 zahynuli, jeden byl zraněný těžce a 3 lehce.\n\n13. června 2002 v 3:14 h došlo na Doubravě k důlnímu otřesu v hloubce 800 m pod povrchem. V důsledku otřesu jeden polský horník zahynul a dalších 15 bylo zraněno.\n\nK dalšímu smrtelnému pracovního úrazu dvou horníků došlo 12. srpna 2004, kdy postižení pracovníci vstoupili do zaplynovaného důlního díla.\n\nPostupná likvidace povrchového areálu Dolu Doubrava byla zahájena v roce 2004. Do roku 2011 se uskutečnila demolice jámové budovy, těžní věže a zřízení jámového poklopu. Důl tak přestal (na povrchu) existovat.\n"}
{"id": "210475", "url": "https://cs.wikipedia.org/wiki?curid=210475", "title": "Ray Ewry", "text": "Ray Ewry\n\nRaymond Clarence Ewry (14. října 1873 Lafayette, Indiana – 29. září 1937 New York) byl americký atlet, který závodil v disciplínách skoků z místa. Na olympijských hrách v letech 1900, 1904 a 1908 získal rekordních osm zlatých medailí ve skoku vysokém, dalekém a v trojskoku. Kromě toho získal dvě prvenství (ve skoku dalekém z místa a skoku do výšky z místa) na neoficiálních mezihrách v Athénách roku 1906, která nepatří do statistik MOV.\n\nJako malý chlapec onemocněl dětskou obrnou a byl upoután na invalidní vozík. Ve čtrnácti letech se konečně naučil znovu chodit a aby své nohy posílil, pokoušel se skákat. V roce 1890 vstoupil Ewry na Purdue University. Stal se zde mj. členem bratrstva studentů „Sigma Nu“. Na univerzitě hrál americký fotbal a byl kapitánem týmu atletů. Když dostudoval r. 1896 vodní inženýrství, odebral se do New Yorku a začal závodit za \"New York Athletic Club\".\n\nV letech 1898–1910 získal patnáct národních mistrovských titulů. Svými medailovými zisky na olympiádách se stal nejlepším skokanem z místa v historii a na jeho velikosti neubírá nic ani fakt, že tyto skoky byly záhy z atletiky vyřazeny a dnes jsou považovány za kuriozitu. Pro jeho neuvěřitelnou skokanskou schopnost mu přezdívali „člověk – žabák“. Závodil skoro do svých čtyřiceti let, v roce 1912 mu byla nabídnuta možnost závodit na další olympiádě, ale necítil se již v kondici.\n\nEwry je držitelem světových rekordů ve skocích do výšky z místa (165 cm, od 16. července 1900) a do dálky z místa (347 cm, od 3. září 1904), roku 1938 však byly tyto disciplíny ze sledovaných SR vyškrtnuty. V roce 1983 byl Ray Ewry zapsán do Americké olympijské síně slávy.\n\nVšechny skokanské soutěže z místa se v Paříži uskutečnily během jediného dne (16. července), v nichž Ewry získal tři zlaté medaile, což je dosavadní unikát.\n\nSoupeři Raye Ewryho byli tři skokani. Ray Ewry zvítězil výkonem 330 cm, druhý skončil další Američan Irving Baxter, třetí byl Francouz Emile Torcheboeuf.\nV této disciplíně startovalo deset skokanů ze čtyř zemí, což byla ve skocích z místa nejreprezentativnější účast. Až na medailisty ostatní skokani závodili i v klasickém trojskoku. Zvítězil Ray Ewry výkonem 10,58 m, druhý byl Irving Baxter, třetí Robert Garrett, také Američan.\nPouze tři skokani měli sílu skákat i do výšky z místa, vesměs Američané. Zvítězil Ray Ewry výkonem 165,5 cm (SR mu byl „zkrácen“ na 165 cm), druhý byl do třetice Irving Baxter, třetí Lewis Sheldon.\n\nVšichni čtyři účastníci závodu byli z USA. Ray Ewry zvítězil, když zlepšil svůj dosavadní olympijský rekord na 347 cm, druhý byl Charles King, třetí John Biller.\nI zde se utkali pouze čtyři domácí závodníci. Ray Ewry skočil 10,54 m a vyhrál, druhý byl Charles King, třetí Joseph Stadler.\nSkok vysoký měl mezinárodní účast, když kromě čtyř domácích atletů skákal i Maďar Gönczy. Ray Ewry skočil „jen“ 160 cm, druhý za ním byl Joseph Stadler, třetí Lawson Robertson, vesměs Američané.\nRekordních 23 skokanů se postavilo ke skoku vysokému z místa v Londýně. Zvítězil Ray Ewry výkonem 157 cm, o druhé místo se shodnou výškou 155 cm podělili Američan John Biller a Řek Konstantinos Tsiklitiras.\nV této disciplíně startovalo dokonce 25 atletů. Zvítězil Ray Ewry výkonem 333 cm, druhý skončil Řek Konstantinos Tsiklitiras, třetí Martin Sheridan z USA.\n\n"}
{"id": "210476", "url": "https://cs.wikipedia.org/wiki?curid=210476", "title": "Brett Helquist", "text": "Brett Helquist\n\nBrett L. Helquist (* 1966) je americký ilustrátor. Je znám svými díly v dětských knihách \"Řada nešťastných příhod\". Jeho ilustrace ze série se objevovaly v médiích, ilustroval i další knihy, obálky audionosičů, kalendáře a jiné.\n\nPodle biografických informací vydaných v knihách \"Řada nešťastných příhod\" se narodil v Gonad Arizoně, žil v Oremu v Utahu. Nyní žije v New Yorku (2004). Získal titul bakaláře krásných umění na univerzitě Brighama Younga. Jeho kresby byly vydávány v dětském časopise \"Cricket\" a v \"New York Times\".\n\nKromě třinácti knih ze série \"Řada nešťastných příhod\" vytvořil ilustrace pro dětské knihy:\n\nTaké napsal a ilustroval \"Roger, the Jolly Pirate,\" vydáno v roce 2004.\n\nTaké vytvořil nové obálky ilustracemi pro přetisk do série „Green Knowe“:\n"}
{"id": "210477", "url": "https://cs.wikipedia.org/wiki?curid=210477", "title": "Tlen.pl", "text": "Tlen.pl\n\nTlen.pl byla polská instant messaging služba poskytovaná zdarma. V Polsku se jednalo o druhou nejoblíbenější instant messaging službu, hned po Gadu-Gadu, se kterou byla plně kompatibilní.\n\nKomunikační protokol je založen na open source jabberd kódu, který je ovšem notně modifikován. Další funkce, které nejsou obsaženy v protokolu jabberd, Tlen.pl nabízí audio a video konference a posílání sms. Od verze 4.0 je k dispozici také tvorba a používání pluginů. Díky tomu bylo komunitou vytvořeno přes 80 pluginů. V březnu 2006 bylo na Tlen.pl registrováno 1 000 000 uživatelů. Tlen.pl je také propojen s o2.pl mailovým systémem, který dovoluje používat domény: o2.pl, go2.pl a tlen.pl. Z hlavního programu je snadné se přihlásit ke svému emailovému účtu. Tlen.pl automaticky kontroluje uživatelův emailový účet a pokud přijde nový email, je to uživateli oznámeno na obrazovku.\n\nKrom klienta je možno se do sítě připojit přes webové rozhraní na Tlen.pl.\n\nOd verze 6.0.1.7 je program dodáván společně s Tlefon pluginem, který dovoluje používání VoIP služeb. Tlefon je podobný službám Skype a také nabízí levné volání do Polska a zahraničí.\n\n"}
{"id": "210480", "url": "https://cs.wikipedia.org/wiki?curid=210480", "title": "Worf", "text": "Worf\n\nWorf, syn Moghův je fiktivní postava v televizních seriálech z prostředí Star Treku, kterou ztvárnil Michael Dorn. Jde o postavu Klingona, který byl v dětství zachráněn lidmi. Jde o prvního Klingona ve službách hvězdné flotily Spojené federace planet. Postava Worfa se objevuje prvně v seriálu , ale také a ve čtyřech celovečerních filmech.\n\nPostavu, její charakter a způsob chování vytvářel sám Michael Dorn, protože Gene Roddenberry mu v tomto dal naprostou volnost a naopak po Dornovi žádal, aby dal Worfovi jasnou a stálou tvář. Osobně však má nejraději epizody o Klingonech ze seriálu Stanice Deep Space Nine, zejména pak od scenáristy Ronalda D. Moorea.\n\nDíky účinkování ve dvou seriálech se Dorn stal hercem, který natočil nejvíce epizod Star Treku.\n\nDům Moghův byla klingonská rodina vysoké politické i sociální úrovně. V událostech filmu vystupuje Worfův praotec (také ztvárněný Michaelem Dornem), jako obhájce kapitána Jamese Kirka a Dr. Leonarda McCoye v kauze vraždy předsedy Klingonské vysoké rady Gorkona.\n\nWorf se narodil na domovském Qo'noSu roku 2340 jako syn Moghův. O pět let později se s ním rodiče přestěhovali do kolonie Khitomer. Zde však jejich loď byla zákeřně napadena Romulany. Na nouzové volání jako první odpověděla federační loď \"USS Intrepid\". Worfa našel její důstojník Sergey Rozhenko, který se jej, se svou ženou Helenou, ujal jako svého syna. Rozhenko jej vzal do farmářské kolonie Gault, kde Worf vyrůstal zhruba s 20.000 obyvateli kolonie. Nějaký čas se svým otčímem trávil také na Zemi v Minsku. Toto město později uvádí jako své nejoblíbenější místo na Zemi.\n\nAčkoliv vyrůstal ve společnosti lidí, tíhl ke svým klingonským tradicím a proto nepřijal příjmení Rozhenko. Jeno syn Alexander byl ovšem vychováván manželi Rozhenkovými a jeho matka byla z poloviny člověk a proto toto příjmení převzal. Worfův mladší bratr byl v době incidentu u Khitomeru stále na planetě Qo'noS. Po ztrátě rodičů byl adoptován Moghovým přítelem Lorghem.\n\nRoku 2357 nastoupil na akademii hvězdné flotily, kterou absolvoval o 4 roky později s hodností praporčíka. Stal se tak prvním klingonským důstojníkem ve hvězdné flotile. Ačkoliv během své služby se vždy držel klingonských zásad o cti a hrdosti, byl vždy většinou ostatních klingonů opovrhován za své rozhodnutí pro kariéru ve hvězdné flotile.\n\nRoku 2364 byl přidělen na USS Enterprise D jako operační důstojník kontroly letu. Zhruba rok poté, po smrti Tashy Yarové převzal její funkci šéfa bezpečnosti. Hodnost poručíka získal roku 2366. Téhož roku přijal do domu Mogha osiřelého Jeremyho Astora, když vedl výsadek při kterém tragicky zahynula poručík Astorová.\n\nNa Stanici Deep Space Nine si vzal za ženu Jadzii Dax, která byla 2374 zabita.\n\n\n"}
{"id": "210483", "url": "https://cs.wikipedia.org/wiki?curid=210483", "title": "Bobby McFerrin", "text": "Bobby McFerrin\n\nBobby McFerrin (* 11. března 1950, Manhattan, New York) je americký jazzový \"a capella\" zpěvák, skladatel a dirigent. Je držitelem mnoha ocenění, ale do povědomí široké veřejnosti se nejvíce zapsal skladbou Don't Worry, Be Happy.\n\nRobert „Bobby“ McFerrin Jr. se narodil v New Yorku, jeho otec, Robert McFerrin Sr., byl prvním afroameričanem který zpíval jako člen Newyorské metropolitní opery a proslavil se také nazpíváním role Porgyho (kterého hrál Sidney Poitier) ve filmu Porgy a Bess. V roce 1958 se kvůli této roli přestěhovala celá rodina do Hollywoodu.\n\nPrvní nástroj, na který se Bobby učil hrát byl klarinet, ale kvůli rovnátkům byl donucen nástroj změnit a pokračoval studiem hry na klavír. Během studií se rozhodl pro kariéru muzikanta (poté, co zavrhl povolání kněze) a ještě na střední škole založil skupinu Bobby Mack Quartet.\n\nV roce 1977 skončila jeho kariéra klavíristy a začal vystupovat jako zpěvák, od 90. let vystupuje i jako dirigent.\n\nBobby McFerrin se proslavil díky svému originálnímu stylu a unikátní technice zpěvu. Bobby dobře využívá svůj hlasový rozsah 4 oktáv a dokáže vytvořit iluzi dvojhlasného i vícehlasného zpěvu. Jeho vystoupení jsou založená na improvizaci a zapojení publika. Jako první zpěvák vyjel v roce 1983 na turné bez jakéhokoliv doprovodu a bez předem připraveného programu; v Evropě sklidil obrovský úspěch a ještě několikrát se do Evropy vrátil.\n\nJeho dalším výrazným zápisem do historie bylo vydání alba The Voice v roce 1984; toto album vzniklo částečně z nahrávek evropského turné a bylo to historicky první album, které nahrál sólově zpěvák bez předabování a ukázal tak skutečné možnosti lidského hlasu. V té době také začal spolupracovat s jinými umělci a v roce 1985 vyhrál svoji první Grammy za píseň „Another Night in Tunisia“ (ve spolupráci s Manhattan Transfer).\n\nNejvětší úspěch přišel v roce 1988, kdy Bobby vydal album Simple Pleasures a v něm píseň Don't Worry Be Happy; album bylo nominováno na Grammy a hit Don't Worry Be Happy vyhrál cenu za nejlepší nahrávku roku a nejlepší skladbu roku, navíc se krátce po vydání vyšvihl na první místa skoro všech hitparád. Bobby o písni později řekl, že je mimořádně jednoduchá, vznikla ve spěchu jen tak mimochodem, a trochu jej mrzí, že to je právě to, proč ho zná celý svět. Místo, aby Bobby využil nabyté popularity, začal se věnovat studiu dirigování a v roce 1990, na své 40. narozeniny, dostal příležitost dirigovat Symfonický orchestr San Franciska.\n\nKrátce potom nahrál úspěšné album Hush s violoncellistou Yo-Yo Mou a podílel se na soundtracku několika filmů (mimo jiné Syn růžového pantera).\n\nV dnešní době stále koncertuje jako zpěvák a vystupuje jako dirigent s mnoha světoznámými soubory (jeho první album nahrané v pozici dirigenta bylo Paper Music z roku 1995). Jeho zatím poslední album \"Spirityouall\", bylo vydáno v roce 2013.\n\nKromě čistě hudební tvorby vydal Bobby několik nahrávek pro děti (mimo jiné ve spolupráci s Jackem Nicholsonem); CD Elephant's Child z roku 1987 vyhrálo cenu Grammy za „Nejlepší nahrávku pro děti“.\n\n\n\nPodle oficiálních stránek Grammy:\n\n"}
{"id": "210485", "url": "https://cs.wikipedia.org/wiki?curid=210485", "title": "Celestýn", "text": "Celestýn\n\nCelestýn je mužské křestní jméno latinského původu. Vzniklo z latinského slova \"caelestinus\". Vykládá se jako „nebeský“. Podle staršího českého kalendáře má svátek 6. dubna.\n\nDívčí forma tohoto jména je Celestina.\n\nCelestýnek, Celestýneček\n\nCelestýn je poměrně oblíbené jméno papežů (viz následující odkazy):\n"}
{"id": "210492", "url": "https://cs.wikipedia.org/wiki?curid=210492", "title": "Schelling", "text": "Schelling\n\nSchelling nebo Scheling může znamenat:\n\n"}
{"id": "210501", "url": "https://cs.wikipedia.org/wiki?curid=210501", "title": "Band", "text": "Band\n\nBand může být:\n\n\n\n"}
{"id": "210509", "url": "https://cs.wikipedia.org/wiki?curid=210509", "title": "Betlém (rozcestník)", "text": "Betlém (rozcestník)\n\nPojem Betlém může mít následující významy:\n\n"}
{"id": "210518", "url": "https://cs.wikipedia.org/wiki?curid=210518", "title": "Podolí (tvrz)", "text": "Podolí (tvrz)\n\nTvrz Kobylků v Podolí – renesanční stavba z r. 1551 v Podolí (část Mohelnice), se nachází přibližně 2 km západně od centra Mohelnice. \n\nPodolí, původně ves, dnes místní část města Mohelnice, se poprvé připomíná r. 1381, kdy byla rozdělena na několik dílů, z nichž jeden patřil k bouzovskému panství pánů z Vildenberka, kteří se pak v první polovině 15. století zmocnili celé vsi. Před r. 1551 získalo Podolí olomoucké biskupství. V r. 1551 tehdejší biskup Jan XVI. Dubravius (1541–1553) dal ves do užívání mírovskému hejtmanu Jindřichu Kobylkovi z Kobylího. Ten si se svou manželkou Annou z Kojetína vybudoval ještě téhož roku v Podolí tvrz, hospodářský dvůr a pivovar. Tvrz byla podle urbáře mírovsko-svitavského panství z r. 1581 ceněna na 500 zl. Dodnes je nad oknem zachován původní erb Kobylků z Kobylího, právě s datem r. 1551. Kobylkové někdy na přelomu 16. a 17. století získali podolský statek do dědičného držení. Po Bílé hoře byl Kobylkům majetek zkonfiskován. Koupil ho biskup František z Ditrichštejna (1599–1636) a připojil ho natrvalo k mírovskému panství. \n\nV renesanční podobě se dochovala podolská tvrz dodnes, což z ní činí vzácnou památku. Jde o patrovou budovu obdélníkového půdorysu se sedlovou střechou a s hladkou fasádou. Někdejší rytířské sídlo připomíná kamenný znak Kobylků z Kobylího, umístěný v nad oknem v průčelní stěně. Na budově jsou dochované zbytky renesančních sgrafit a dokonce velmi cenné zbytky gotické omítky, která se v této podobě u nás zachovala už jen na Pražském hradě. V nemovitosti se dále nachází roubená, asi 7 m hluboká studna. V prvním patře se ve dvou místnostech dochovaly velice vzácné renesanční fresky. \n\nCelá tvrz však není doposud archeologicky prozkoumána, zejména zasypané sklepy, chodby apod.\nV roce 2004 byly provedeny některé stavební práce – statické zajištění budovy, nový krov, římsa, věnec a oprava kleneb. Opravu tvrze řídil ve spolupráci s památkovým ústavem vlastník nemovitosti.\nStudie počítá s budoucím komerčním využíváním.\n\n"}
{"id": "210519", "url": "https://cs.wikipedia.org/wiki?curid=210519", "title": "Advanced Packaging Tool", "text": "Advanced Packaging Tool\n\nAdvanced Packaging Tool, neboli APT, je balíčkovací systém používaný v Debian GNU/Linuxu a jeho derivátech. APT usnadňuje správu softwaru na Unix-like operačních systémech, jako například automatizaci vyhledávání, konfigurace a instalaci softwarových balíčků, buďto z binárních balíčků anebo při kompilaci ze zdrojových kódů.\n\nAPT bylo původně navrženo jako front-end dpkg pro práci s debianovským formátem balíčků, ale od té doby bylo modifikováno pro práci s RPM balíčkovacím systémem via apt-rpm. Díky Fink projektu bylo APT portováno také na Mac OS X a APT je také dostupné v OpenSolarisu (v Nexenta OS distribuci). APT je svobodný software distribuovaný pod GNU General Public licencí.\n\nAPT není jeden jediný program. Je to souhrn několika programů (apt-get, apt-cache, apt-cdrom atd…), které využívají knihovnu naprogramovanou v jazyce C++ známou pod názvem \"libapt\". Nacházejí se ve standardní instalaci operačního systému Debian. Tyto programy jsou víceméně využívány především dalšími nadstavbami např.:\n\n\nNadstavby APT mohou balíčky:\n\n\nFront-endy APT zvládají řešit závislosti balíčků tak, že se uživatele zeptají, zdali mají být také nainstalovány závislé nebo doporučené balíčky. Umějí automaticky instalovat závislosti nebo například odstraňovat zastaralé a nepotřebné balíčky.\n\nAPT obsahuje skrytou zprávu (tzv. virtuální velikonoční vajíčko, ), stačí zadat bashový příkaz:\n\nTen vyvolá ASCII artový obrázek krávy s doprovodným textem:\n\n"}
{"id": "210521", "url": "https://cs.wikipedia.org/wiki?curid=210521", "title": "Stoewer", "text": "Stoewer\n\nStoewer byla v období před druhou světovou válkou německá firma vyrábějící zprvu šicí a psací stroje, jízdní kola a následně zejména automobily, ale i traktory. Za války produkoval rovněž vojenská vozidla. Sídlem společnosti byl Štětín.\n\nPůvodní firmu na výrobu šicích strojů, psacích strojů a jízdních kol, založenou Bernhardem Stoewerem starším ve Štětíně, převzali jeho synové Emil (1873–1942) a Bernhard mladší (1875–1937) Stoewerovi v roce 1896. V roce 1899 bratři převzali i původní otcovu firmu zabývající se výrobou litiny a sloučením vznikla společnost \"Gebrüder Stoewer, Fabrik für Motorfahrzeugen\". Prvním vozem, který Stoewerové vyrobili, byl \"Grosser Motorwagen\" s výkonem 4,8 kW a nejvyšší rychlostí 17 kilometrů v hodině.\n\nV roce 1908 Stoewer vyrobil model \"Stoewer G4\". S tímto vozem firma slavila velký úspěch, celkově bylo postaveno 1 070 kusů. V roce 1910 jejich vozy vyráběla v licenci firma Mathis ve Štrasburku. V roce 1916 se rodinný podnik změnil na akciovou společnost \"Stoewer-Werke AG, vormals Gebrüder Stoewer\". Šlo o firmu vyrábějící menší série luxusních vozů srovnatelných s automobily Horch a Mercedes. \n\nV období let 1917 až 1926 vyráběl Stoewer i traktory. \n\nV polovině 20. let 20. století firma představila novou řadu automobilů, označenou \"D\". Zahrnovala typy \"D3\", \"D9\" a \"D10\" se čtyřválcovými motory a \"D5\", \"D6\" a \"D12\" se šestiválcovými motory. V roce 1921 vznikl speciální vůz označený \"D7,\" používající šestiválcový letecký motor vlastní konstrukce s výkonem 120 koní, což z něj činilo jeden z automobilů s nejvyšším výkonem té doby.\n\nV roce 1928 začala společnost vyrábět vozy \"S8\" a \"G14\" vybavené osmiválcovými motory. Na začátku třicátých let představila špičkové typy své produkce: \"G15 Gigant\", \"M12 Marschall\" a \"P20 Repräsentant\", každý s osmiválcovým motorem s výkony od 60 do 120 koní a maximální rychlostí 130 km/h. Výroba těchto aut byla zastavena kvůli světové hospodářské krizi. Celkem však bylo těchto tří typů postaveno 2 500 kusů. V roce 1931 v důsledku krize firma Stoewer zkonstruovala jeden z prvních automobilů s předním náhonem – \"V5\" s nízkým výkonem 25 koní a nejvyšší rychlostí 80 km/h. Byl to první sériově vyráběný vůz s předním náhonem v Německu. Model pojmenovaný \"Greif Junior\" byl stavěn v licenci firmy Tatra. Následující typ \"V8 Greif\" byl postaven jako poslední model navržený osobně Stoewerem, vozy řady \"Arkona\" a \"Sedina\" byly posledními civilními vozidly vyráběnými firmou Stoewer. \n\nSe začátkem války začala společnost Stoewer vyrábět vojenská vozidla pro Wehrmacht, například \"LEPkW\" (\"Leichter Einheits-Personenkraftwagen\"), jehož bylo vyrobeno 11 000 kusů. Koncem války firma v licenci NSU vyráběla i SdKfz 2. Po skončení války připadl Štětín Polsku a historie úspěšné firmy Stoewer skončila. Továrna byla zkonfiskována, Rudá armáda zabavila zbývající vybavení a stroje byly odvezeny do Sovětského svazu. V Polytechnickém muzeu v Moskvě se nachází jediný dochovaný automobil \"Grosser Motorwagen\".\n\n\n"}
{"id": "210522", "url": "https://cs.wikipedia.org/wiki?curid=210522", "title": "APT", "text": "APT\n\nKombinace písmen APT může být:\n\n\n"}
{"id": "210523", "url": "https://cs.wikipedia.org/wiki?curid=210523", "title": "OpenSolaris", "text": "OpenSolaris\n\nOpenSolaris byl operační systém vytvářený jako komunitní a otevřená verze Solarisu vyvíjená ovšem stále za podpory a dohledu společnosti Sun Microsystems. Vznikal od roku 2004 postupným uvolňováním zdrojových kódů různých částí Solarisu a souběžným zvětšováním jeho komunity. Po pohlcení společnosti Sun Microsystems firmou Oracle se tato v roce 2010 rozhodla dále v projektu nepokračovat a dát přednost projektu Solaris Express. Část vývojářů OpenSolarisu proto udělala fork OpenIndiana.\n\n"}
{"id": "210526", "url": "https://cs.wikipedia.org/wiki?curid=210526", "title": "Giro d'Italia 2007 - 3. etapa", "text": "Giro d'Italia 2007 - 3. etapa\n\n3. etapa - 14. květen 2007, Barumini-Cagliari, 195 km:\nV Cagliari se po 181 km ukončila třetí etapa vítězstvím Alessandra Petacchiho.\n\nPetacchi překonal v závěrečném spurtu německého cyklistu Roberta Förstera a Argentince Richeze.\n\nHned v úvodu unikla skupinka pěti cyklistů (Ignatiev e Aggiano ze stáje Tinkoff, Visconti - QuickStep -, Dupont - AG2R - a Pichot - Bouygues Telecom -). Největší náskok, který si skupinka uprchlíku vypracovala činil 7 minut, 4 Km před cílem zůstal v čele jen Ignatiev a Visconti.\n\nRychlý závěr etapy (74 Km/h) dopadl nešťastně pro Thora Hushovda, který 800 metrů před cílem spadl a v pádu srazil také dva favoriti Simoniho a Cunega (bez následků), Petacchi dovršil počet vítězství na Giru na 20. Petacchi zvítězil po roční nucené pauze (zlomená čéška) a své vítězství věnoval Michele Bartolimu a nejmenovanému příteli.\n\nPetacchi vysvlékl z fialového trikotu Robbie McEwena, vítěze včerejší etapy. Gasparotto,díky lepším umístěním v etapě, znovu oblékl růžový trikot.\n"}
{"id": "210534", "url": "https://cs.wikipedia.org/wiki?curid=210534", "title": "Amputace", "text": "Amputace\n\nAmputace je odstranění periferní části těla od celku úrazem nebo chirurgicky. V některých zemích byla a je amputace prstů, rukou či nohou praktikována jako trest u odsouzených zločinců. V některých kulturách a náboženstvích se drobnější amputace či zmrzačení praktikují z rituálních důvodů. Amputace prstů byla prováděna i z důvodu manželství a to především u žen a amputace prstů jako takové jsou doloženy v paleolitu. Amputace varlat u samců se nazývá kastrace.\n\nV chirurgii se amputace provádí z důvodu zmírnění či odstranění bolesti nebo za účelem zamezení šíření infekce (gangréna) či metastáz. U člověka (na rozdíl od některých jiných živočichů, např. ještěrky) amputované periferní části těla nedorůstají a vzniklé následky lze napravit jen transplantací nebo umělou protézou.\n\nNejstarší doložené úspěšné chirurgické amputace jsou podle kosterních nálezů datovány do doby před zhruba 7000 roky (Vedrovice v ČR 7500 roků, Francie 6700 až 6900 roků).\n\nNásledkem amputace je často dojem končetiny na místě končetiny amputované, tzv. fantomová končetina.\n\n"}
{"id": "210540", "url": "https://cs.wikipedia.org/wiki?curid=210540", "title": "Enrico Gasparotto", "text": "Enrico Gasparotto\n\nEnrico Gasparotto (22. březen, 1982) Sacile – je italský profesionální cyklista, italský šampion z roku 2005.\n\nV počátku se věnoval fotbalu (v juniorce Milánu), ale posléze se začal věnovat cyklistice. Po několika dobrých umístěních mezi amatéry se dostal do profesionálního týmu Liquigas. Debut se mu vydařil, zvítězil v etapě kolem Katalánska a poté získal i titul mistra Itálie.\n\nV roce 2006 čelí vážným onemocněním a celá sezona je ohrožena. Přesto dokázal získat pár dobrých výsledků: 6. místo na Scheldeprijs Vlaanderen, 8. místo v závodě kolem Polska, a 10. místo v závodě kolem Beneluxu. První vítězství v roce získal v závodě Memorial Cimurri.\n\nSezónu 2007 otevřel pátým místem v Challenge Maiorca posléze druhým místem v šesté etapě Tirreno-Adriatico. Giro začal fenomenálním způsobem, když jeho tým vyhrál úvodní časovku družstev a oblékl se do růžového.\n\n"}
{"id": "210541", "url": "https://cs.wikipedia.org/wiki?curid=210541", "title": "Violka Rivinova", "text": "Violka Rivinova\n\nViolka Rivinova (\"Viola riviniana\") je vytrvalá bylina z čeledi violkovité (\"Violaceae\"). V roce 2002 se stala německou Rostlinou roku.\n\nDorůstá výšky cca 10-20 cm, v době plodů většinou ještě o kousek vyroste, i na 35 cm. Oddenek je přímý nebo vystoupavý, často vícehlavý. Listy jsou jednoduché, čepele listů na bázi srdčité, jsou vejčité až okrouhle vejčité, většinou o něco širší než delší či zhruba stejně široké jako dlouhé, všechny listy na okraji jsou mělce vroubkovaně pilovité.\n\nLodyha se vytváří, jsou přítomny přízemní i lodyžní listy. Na bázi listů jsou palisty, které jsou u přízemních i lodyžních listů úzce až široce kopinaté a třásnitě zubaté. Na květní stopce jsou v horní třetině 2 listénce.\n\nKvěty jsou nevonné. Přívěsky kališních lístků jsou větší, cca 1,5-2,5 mm dlouhé, zabírající cca 1/4 délky kališního lístku (tedy větší než u violky lesní).\n\nKorunní lístky jsou bledě modrofialové až bledě modré, ostruha je bělavá a celkem silná (cca 3 mm) (podobná violka lesní má ostruhu fialovou a tenčí [do 2 mm]). Kvete v dubnu až v květnu. Plodem je tobolka.\n\nRoste v Evropě, chybí však na SV a JV evropské části Ruska. Málo zasahuje i do severní Afriky. Mapa viz zde: .\n\nRoztroušeně po celé zemi, v horách jen vzácně, nad 800 m n. m. už zpravidla neroste. Je světlomilnější než violka lesní, vyhovuje jí polostín. Najdeme ji v dubohabřinách, méně extrémních acidofilních doubravách a teplomilných doubravách. V tmavších lesích, třeba v bučinách, roste častěji jen na světlinách a při lesních cestách. Najdeme ji také na pasekách a v lesních lemech.\n\nČasto se kříží s violkou lesní, kříženec se jmenuje \"Viola × dubia\" a hojně vytváří hybridní roje. Celkem častý je také kříženec s violkou psí, kříženec se jemnuje \"Viola × baltica\", a také vytváří hybridní roje, existují i další hybridní kombinace.\n\n\n \n"}
{"id": "210545", "url": "https://cs.wikipedia.org/wiki?curid=210545", "title": "Nitridování", "text": "Nitridování\n\nNitridování je chemické vytvrzení povrchu zušlechtěné oceli nasycením dusíkem.\n\nTímto způsobem se zpracovávají předem zušlechtěné (kalené a popuštěné) a na hotovo opracované ocelové díly, které mají odolávat zvýšenému otěru, jako jsou: ozubená kola, vačky, činné části nástrojů, přípravků a upínačů, čepy hřídelů pro kluzná ložiska ap.\n\nPovrch se nasycuje atomárním dusíkem, získaným např. rozkladem čpavku na vodík a dusík, při teplotě přibližně 500-550 °C. Vzhledem k uvedené teplotě lze nitridovat pouze oceli, které mají teplotu popouštění vyšší. Nitridovaná ocel také musí obsahovat legury, které nitridaci podporují a tvrdé nitridy vytvářejí. Těmi jsou zejména hliník a chrom, ale také molybden, nikl, vanad a titan. V sortimentech lze najít speciální oceli přímo k nitridaci určené. Nejužívanější jsou oceli s 1 % Al a 1,5 % Cr a 0,3 % až 0,4 % uhlíku, což jsou dle ČSN oceli 14 340 a 15 340, které se popouštějí při 650 °C.\n\nV povrchové vrstvě oceli (do 0,1 mm) vznikají velmi tvrdé nitridy, které zvyšují její tvrdost (až 1200 HV). Na rozdíl od cementování nevzniká homogenní ohraničená nasycená vrstva, ale tvrdost směrem do hloubky postupně ubývá bez ohledu na dobu nitridace. Proto eventuální přebroušení povrchu je možné pouze do hloubky max. 0,02 mm. Řezné nástroje se nitridují do hloubky jenom několika setin milimetru, aby nehrozilo vyštípnutí křehkého břitu. Větší hloubky nitridace se používají u tvářecích nástrojů. Hluboké nitridování je pochod trvající velmi dlouho, a proto je drahý, nitridové vrstvy tloušťky cca 0,3 mm se dosáhne asi za 30 hodin (0,5 mm – 50 hodin).<br>Plochy, které je třeba chránit před nitridací (např. závity), se natírají speciální barvou.\n\nTvrdost dosažená nitridací převyšuje tvrdost dosaženou kalením. Při nitridaci a následném pomalém ochlazení nedochází k žádné deformaci součástky. Nitridovaná vrstva nemá negativní vliv na únavovou pevnost.\n\nNevýhodou jsou zejména vyšší náklady jak na samotnou nitridaci, tak na přípravu, neboť součástky musejí být dokolale čisté a odmaštěné.\n\nNitridace se stala velmi užívanou metodou zpracování obrobků zejména proto, že trendem v obrábění je opracování (soustružení a zejména frézování) předem zušlechtěných polotovarů, čímž odpadají náklady na dodatečné zušlechťování (někdy i rovnání deformovaných součástek) a dokončovací operace.\n\n"}
{"id": "210553", "url": "https://cs.wikipedia.org/wiki?curid=210553", "title": "Renesanční filosofie", "text": "Renesanční filosofie\n\nRenesanční filosofie se rozvíjela v období od poloviny 15. století do konce 16. století. Vyznačuje se těmito znaky:\n\nMyslitelé pozdní nominalistické scholastiky prosadili oddělení filosofie od teologie (Roger Bacon, Nicolas d´Autrecourt, John Duns Scotus, Mikuláš Oresme) a odmítali spojování řecké filosofie s křesťanstvím, a to zprvu z pozic teologických (William Occam). \n\nRozhodující však byl rozpad středověké jednoty, oslabení papežské i císařské autority a vznik prvních národních států. Z ohrožené Konstantinopole přišla do Itálie řada byzantských učenců, kteří přinesli dosud neznámé Platónovy spisy i východní platónskou tradici. K tomu se přidal vynález knihtisku (1447), který umožnil oproti středověku nesrovnatelně rychlejší šíření myšlenek, zájem panovníků o nové vojenské techniky a později i zámořské cesty a objevy (Kryštof Kolumbus, Vasco da Gama). \n\nOživený zájem o zkoumání přírody vedl k rozvoji matematiky, alchymie, astrologie a astronomie, která nahradila starší geocentrické představy novým heliocentrismem (Mikuláš Koperník, Johannes Kepler, Galileo Galilei). Zájem panovníků o nové vojenské techniky (dělostřelectví) vedl ke vzniku mechaniky jako první aplikované vědy. \n\nPřevratné proměny obrazu světa však zároveň otřásly životními jistotami lidí a vedly k řadě povstání a občanských a náboženských válek. Evropské myšlení na to reagovalo dvěma hlavními proudy:\nOba tyto proudy směřovaly ke konfliktu, jemuž se řada humanistů marně snažila předejít a smiřovat (Erasmus Rotterdamský, Jean Bodin).\n\nOba tyto proudy sice středověkou scholastiku odmítaly, jakmile se však snažily své postoje přesně formulovat, byly do znančné míry odkázány na její pojmy a postupy. Martin Luther ve snaze zdůraznit závislost člověka na Boží milosti zprvu celou filosofii a racionální teologii ostře odmítl jako \"děvku ďáblovu\" a slučování křesťanství s pohanstvím. I novou protestantskou nauku však bylo potřeba nějak zakotvit, a tak již Philipp Melanchthon vytvořil protestantskou scholastiku, zejména pro potřeby teologické diskuse. Proti tomu se ovšem postavila řada představitelů protestantské mystiky, z nichž nejznámějším byl Jakob Böhme.\n\nKatolická církev na reformaci odpověděla radikální reformou své nauky, liturgie i církevního práva na Tridentském koncilu (1545–1563), který se také opíral o scholastiku. Přizpůsobení scholastiky novým poměrům individualismu, racionálního hospodářství, vědy a panovnického absolutismu představuje tak zvaná Druhá nebo také Španělská scholastika, vzniklá na univerzitě v Salamance, jež se stala základem univerzitní filosofie až do 18. století, a to jak v katolických, tak luteránských zemích. Hlavními tvůrci této filosofie byli Francisco Suárez, Francisco de Vitoria a Domingo de Soto, jejím nositelem především nově založený řád jezuitů.\n\nHlavním proudem renesanční filosofie je nesporně návrat k antické filosofii. Od počátku 15. století ohrožovala Konstantinopol Osmanská říše a mnozí byzantští představitelé hledali oporu na Západě a roku 1439 bylo ve Florencii slavnostně vyhlášeno sjednocení východní a západní církve; to se však prakticky neprosadilo a roku 1453 Cařihrad padl. Mezitím řada významných učenců odešla do Florencie a přinesla s sebou množství rukopisů, zejména Platónových děl; průkopníkem obnoveného studia Platóna byl Gemistos Pléthón, který stál u zrodu Platónské akademie (1439), významného střediska antických a platónských studií, kde působili učenci jako Marsilio Ficino.\n\nAntická filosofie budila nadšení jednak živostí textů, svobodným duchem i tím, že přímo mluvila do politicky rozhárané doby a zdála se nabízet přímé návody k řešení, zejména v politické oblasti. Samostatná italská města viděla v antických obcích a jejich ústavách vzory pro své vlastní uspořádání. Ve srovnání se školskou filosofií středověku byla intelektuálně zajímavější i otevřenější novým názorům. Novinkou je ovšem také zájem a přízeň panovníků, kteří zvali filosofy a vědce jako rádce a podporovali filosofická studia. \n\nKromě platonismu se v renesanční době rozvíjel také aristotelismus, epikureismus (Lorenzo Valla) či skepticismus (Michel de Montaigne).\n\nOtřes duchovních autorit, zhroucení politické organizace středověké Evropy a počátky národních států vyvolaly řadu povstání, konfliktů, občanských a náboženských válek, počínaje českým husitstvím přes Selskou válku v Německu, občanskou válku ve Francii a v Anglii až po třicetiletou válku. Nejen panovníci, ale i mnoho vzdělanců hledalo cesty, jak zakotvit a obhájit autoritu panovníka, který už se nemohl opírat o autoritu náboženskou. \n\nNiccolò Machiavelli ve svém spise \"Vladař\" poskytl praktické rady panovníkům, jak si uchovat svou vládu, a to i nevybíravými prostředky. O překonání vleklé občanské války ve Francii usiloval i ve svých spisech právník a politik Jean Bodin.\n\nHugo Grotius rozvinul teorii přirozeného práva, pramenícího z lidské přirozenosti, kterou chtěl Bůh. Toto přirozené právo však nezavazuje pouze jednotlivce, ale také státy – takto Grotius položil základy mezinárodnímu právu. Thomas Hobbes pak na Grotia navázal, odstranil teologická hlediska a vytvořil teorii absolutistické vlády, podle které je každý člověk egoistou, a proto hledá ochranu ve státě, který určuje, co je dobré a co špatné.\n\nPosledním důležitým proudem státoprávní filosofie byl utopistický proud, který vykresloval podobu ideálního státu. Mezi nejdůležitější představitele patřil Thomas More a Tommaso Campanella.\n\nRozvoj vědy, která se postupně od filosofie oddělovala a dělila na různá odvětví, podnítil zpětně i filosofii samu, aby se snažila nové vědecké objevy reflektovat. Mezi nejvýznamnější představitele patří kromě Mikuláše Kusánského (rozvoj pojmu nekonečna, rozvrh empirické vědy), Giordana Bruna (nekonečný Vesmír a panteismus) zejména Francis Bacon, který se snažil roztřídit vědy, vymezit je vůči teologii a využít je k praktickým účelům pokroku a ovládnutí přírody člověkem. Přírodu lze však ovládnout jen tak, že člověk bude využívat její zákony, nalezené empirickou vědou. Filosofické založení věd i jejich samostatnost pak dovršil René Descartes.\n\n\n\n"}
{"id": "210554", "url": "https://cs.wikipedia.org/wiki?curid=210554", "title": "SA Mathis", "text": "SA Mathis\n\nMathis byla firma vyrábějící mezi lety 1910 až 1950 automobily. Založil ji Émile Mathis (1880–1956) v alsaském městě Kehl am Rhein, poté se však přestěhovala do Štrasburku. \n\nMathis založil firmu zabývající se původně prodejem a servisem osobních automobilů. Za několik let Mathis patřil k největším prodejcům automobilů v celém regionu, prodával vozy značek Fiat, De Dietrich a Panhard-Levassor. V roce 1901 se Mathis seznámil s konstruktérem De Dietrichem, pro kterého pracoval i mladý Ettore Bugatti. Na začátku roku 1904 se Mathis a Bugatti začali zabývat myšlenkou stavby vlastního vozu. Za necelý rok vyvinuli dva modely, prodávány byly v letech 1904–1905 pod značkou Hermes. Současně s nimi prodával Mathis mezi lety 1905–1906 tři typy s motory o výkonu 28, 40 a 98 koní, všechny vozy byly podobné tehdejším Mercedesům s řetězovým převodem. V roce 1906 se ale Bugatti a Mathis kvůli trvalým rozporům rozešli.\n\nDesignér a automobilový závodník Dragutin Esser navrhl dva vozy s objemy motoru 2 025 cm³ a 2 253 cm³, které Mathis vyráběl v licenci firmy Stoewer. První „opravdový“ model Mathis – \"8/20 PS\" uvedla firma na trh v roce 1910, avšak skutečný úspěch slavila až s dvěma menšími vozy těsně před válkou: \"Babylette\" s motorem o objemu 1,1 l a \"Baby\" s 1,3 litrovým motorem. Vyráběn byl i model \"Knight\".\n\nBěhem války byl Mathis několikrát pověřen německou vládou (Alsasko bylo v té době součástí Německa) k cestě do Švýcarska, kde měl nakupovat pneumatiky. Na jedné z těchto cest však odjel do Francie a zůstal tam až do skončení války. Do své továrny se mohl vrátit až poté, co Alsasko připadlo Francii.\n\nV poválečném období se produkce vozů prudce zvyšovala a firma byla v roce 1927, s více než 20 000 vyrobenými vozy, čtvrtým největším francouzským výrobcem automobilů. Mathis se pokoušel soupeřit s Citroënem. Model \"SB\" následoval v roce 1923 šestiválcový typ s motorem 1 188 cm³, o dva roky později vznikl i osmiválec. V roce 1927 se Mathis rozhodl pro výrobu pouze jednoho typu. Vůz \"MY\" měl čtyřválcový motor s objemem 1,2 litru. Přes Mathisovu politiku jednoho modelu vznikl hned příští rok šestiválcový \"Emysix\" s motorem 2 288 cm³. V roce 1930 se také Mathis neúspěšně pokusil spolupracovat se zakladatelem firmy General Motors W. C. Durantem. Jejich ambiciózní plán vyrábět 100 000 vozů v Durantově továrně v Lansingu v Michiganu ztroskotal kvůli Durantově krachu dřív, než jej mohli začít realizovat. \n\nMathisův typ \"FOH\", s třílitrovým řadovým osmiválcem, uvedený na trh v roce 1931, měl velmi krátký život. Mnohem modernější a také úspěšnější byl \"Emyquattre\" z roku 1933. Měl motor o objemu 1 445 cm³, vybaven byl synchronizovanou převodovkou, hydraulickými brzdami a nezávislým zavěšením předních kol. Následující osmiválcový \"Emyhuit\" však přišel příliš pozdě na to, aby zabránil úpadku firmy Mathis. \n\nAmerická Ford Motor Company v Evropě rychle expandovala s upraveným modelem \"Ford Y\" (\"Tracford\") a tak došlo ve Štrasburku v roce 1934 k založení joint venture Ford a Mathis (\"SA Française Matford\"). Matford, v té době kopírující styl soudobých britských modelů Ford, se brzy stal největším konkurentem původní továrny Mathis a ta byla v roce 1935 uzavřena. Matford přerušil výrobu v roce 1939.\n\nÉmile Mathis znovu získal svou továrnu před druhou světovou válkou, kdy používala i logo Ford. Mathis se po válce pokoušel najít nový výrobní program avšak všechny jeho pokusy (například model \"VL333\" se třemi koly a motorem 700 cm³ z roku 1945 a prototyp s náhonem předních kol s plochým šestiválcem 2,8 litru) skončily neúspěšně. Továrna byla udržována výrobou motorů pro malá letadla a součástek pro Renault. Firma Mathis skončila s výrobou v roce 1950 a továrna byla o čtyři roky později prodána firmě Citroën. Émile Mathis zemřel 3. srpna 1956 v Ženevě.\n\n"}
{"id": "210555", "url": "https://cs.wikipedia.org/wiki?curid=210555", "title": "Nanokrystal", "text": "Nanokrystal\n\nNanokrystal je částečka z krystalického materiálu o rozměru v řádu jednotek až stovek nanometrů. Nanokrystaly leží na rozhraní mezi krystalickou hmotou a molekulami (obsahují často jen stovky atomů). Vyznačují se řadou specifických vlastností odlišných od velkorozměrových (odborně \"objemových\") krystalů. Tyto vlastnosti se navíc mění spolu se změnou velikosti nanokrystalu a lze je tedy cíleně ladit.\n\nMísto pojmu nanokrystal se často používá označení nanočástice nebo kvantová tečka.\n\n\nHistoricky nejstarší formou nanokrystalického materiálu jsou barevná skla (např. \"rubínové sklo\" vzniklé přidáním zlata). Zabarvení těchto skel způsobují kovové nanokrystaly. Nanokrystaly jsou zodpovědné za zabarvení barevných fotografických filtrů. V těchto případech se jedná o polovodičové nanokrystaly.\n\nNanokrystaly leží na pomezí mezi velkou molekulou a krystalickou látkou. Z toho důvodu se používají dva přístupy k popisu dějů v nanokrystalu.\n\n\n"}
{"id": "210556", "url": "https://cs.wikipedia.org/wiki?curid=210556", "title": "Kótecu", "text": "Kótecu\n\nKótecu (: 甲鉄, později přejmenovaná na 東, \"Azuma\") byla první obrněnou válečnou lodí Japonského císařského námořnictva. Byla postavena v roce 1864 ve Francii pro Konfederaci, která potřebovala válečné lodě v americké občanské válce a Japonsko ji zakoupilo v roce 1869 od vítězných Spojených států. Loď byla stavěna tak, aby napadala jiné lodi taranem. \"Kótecu\" měla rozhodující roli při vítězství v bitvě u Hakodate, která ukončila válku Bošin a umožnila restauraci moci císaře Meidži. Její sesterská loď \"Cheops\" byla prodána Prusku a pojmenována SMS \"Prinz Adalbert\".\n\nKótecu byla postavena ve francouzských loděnicích v Bordeaux. Loď byla původně pojmenována \"Sphinx\" a byla stavěna na objednávku Konfederace, válčící tehdy v americké občanské válce. Ještě než mohla být loď předána Konfederaci, byl její prodej zakázán francouzskou vládou. Bylo dohodnuto, že loď bude prodána do Dánska jako \"Stærkodder\".\n\nDánská posádka loď převzala a vyplula 21. června 1864 na testovací plavbu, která předcházela závěrečným jednáním mezi loděnicí a Dánskem. Po dlouhém dohadování o ceně a kompenzacích za zpožděné předání, však nakonec z obchodu sešlo.\n\nV lednu 1865 loď převzala posádka Konfederace a loď byla přejmenována na CSS \"Stonewall\". Připlutí obrněné lodě vyvolalo v USA obavy a několik válečných lodí (v čele s USS \"Kearsarge\" a USS \"Sacramento\") se jí snažilo pronásledovat. Několik lodí později hlídkovalo, aby se případně pokusilo zabránit \"Stonewallu\" ve vyplutí do akce. \"Stonewall\" však doplul do Ameriky příliš pozdě nato, aby měl na vývoj války sebemenší vliv. Loďstvo Konfederace už bylo tehdy na pokraji porážky a nacházelo se ve stavu rozkladu, podobně jako další instituce hroutícího se státu. Aby loď nebyla po kapitulaci ukořistěna, odplul s ní její kapitán do Havany, kde jí za 16 000 dolarů prodal místnímu vrchnímu veliteli. Vláda USA pak musela loď za stejnou sumu vykoupit. Pak byla \"Stonewall\" dočasně vyřazena ze služby a ukotvena v doku do doby, než byla prodána japonskému šógunátu Tokugawa.\n\n\"Kótecu\" měla být dodána šógunátu v roce 1868, aby posílila a modernizovala jeho námořnictvo. Dopředu bylo zaplaceno 30 000 dolarů a zbylých 10 000 mělo být zaplaceno po dodání. Když vypukla válka Bošin mezi šógunátem a věrnými japonského císaře, západní státy zaujaly neutrální postoj. Byli odvoláni vojenští poradci a zastavena dodávka zbraní, což se týkalo i \"Kótecu\".\n\n\"Kótecu\" byla nakonec v roce 1869 dodána nikoliv šógunátu, ale naopak vládě Meidži. V doprovodu dalších sedmi parních lodí, byla \"Kótecu\" okamžitě odeslána k ostrovu Hokkaidó, kde se zbytky sil šógunátu, s pomocí bývalých francouzských vojenských poradců, pokusily vytvořit nezávislou Republiku Ezo.\n\n25. března 1869 v bitvě v zálivu Mijako se posádka rebelské lodi \"Kaiten\" pokusila o výsadek na \"Kótecu\", aby ji zajala. Tento útok byl odražen, a to především díky přítomnosti kulometu Gatling na palubě \"Kótecu\". Loď se poté účastnila invaze na Hokkaidó a bitvy u Hakodate.\n\nV roce 1871 byla loď přejmenována na \"Azuma\" a ve službě zůstala do roku 1888.\n\nLoď byla dobře vyzbrojena děly, umístěnými v kasematách a také dobře pancéřována. Ve své době byla považována za neporazitelnou a nepotopitelnou. Díky svému pancířem chráněnému trupu mohla odolat přímé palbě tehdejších děl a byla schopna porazit jakoukoliv dřevěnou válečnou loď.\n\nJaponsko díky \"Kótecu\" získalo obrněnou válečnou loď už 10 let po zavedení první lodě této koncepce do služby. Byla jí v roce 1859 francouzská loď \"La Gloire\" (první válečnou lodí s celokovovým trupem byla v roce 1860 později anglická HMS \"Warrior\").\n"}
{"id": "210561", "url": "https://cs.wikipedia.org/wiki?curid=210561", "title": "FreeDOS", "text": "FreeDOS\n\nFreeDOS (dříve Free-DOS a PD-DOS) je operační systém pro počítače kompatibilní s IBM. Z webových stránek FreeDOSu:\n\n\"FreeDOS je volný DOS-kompatibilní operační systém pro kompatibilní systémy IBM PC. FreeDOS je složen z mnoha různých, oddělených programů, které se chovají jako „balíčky“ v celém projektu FreeDOS.\"\n\nFreeDOS patří do skupiny systémů DOS. Jeho kernel poskytuje zejména přístup na harddisk (HDD) a k systému souborů. Částečně také ke správě paměti, ale neobsahuje GUI (ačkoli použití externího GUI je možné, OpenGEM je doporučeno).\n\nHlavní myšlenkou FreeDOSu je podpora starého hardwaru, jako například staré IBM PC s procesorem 8086, ale stejně tak dokáže pracovat i v nových počítačích, včetně dvoujádrových procesorů (Core 2).\nStejně jako MS-DOS, FreeDOS může bootovat z diskety nebo z HDD, ale stejně tak může být spuštěn z RAM, CD-ROM nebo USB „storage“ zařízení (podmínkou je podporování BIOSem). Uživatelé si mohou vytvořit svoji vlastní uživatelskou distribuci operačního systému a to bez nutnosti platit licenční poplatek. FreeDOS je open source software pod licencí GNU GPL.\n\nProjekt FreeDOS vznikl 26. června 1994. Bylo to v době, kdy Microsoft oznámil, že již nebude prodávat ani podporovat MS-DOS.\nJim Hall poté sepsal manifest navrhující rozvoj open-source softwaru. Jeho hlavní myšlenkou bylo nahrazení stávajícího DOSu open-source softwarem. Během několika týdnů se k tomuto projektu připojili i další programátoři, jako např. Pat Villani a Tim Norman. Kernel, shell (COMMAND.COM) a nástroje jádra byly brzy vytvořeny za pomoci „pooling code“, který naprogramovali a nebo našli přístupný. Verze 1.0 byla uvolněna 3.9.2006.\n\nFreeDOS nepožaduje žádné licenční ani jiné poplatky. Jiné systémy DOS, které jsou dnes prodávané nebo legálně dostupné, jsou Enhanced DR-DOS, PTS-DOS a ROM-DOS, RX-DOS a NX-DOS.\n\nSpolečnost GRC je známá zejména díky svému komerčnímu programu SpinRite. Verze 6 zavádí nahrávání obrázků načtením FreeDOSu. Ten je zobrazován ve spodní části obrazovky v průběhu načítání programu. Tomuto se říká splash screen.\n\nASUS používá FreeDOS proto, aby základní desce umožnil bootování z CD. To uživateli umožní, aby si mohl vytvořit SATA ovladače disku (potřeba pro verze Windows starší než XP SP2).\n\nFreeDOS 1.0 je možné stáhnout pouze jako obraz (image) CD-ROM. Základní obraz obsahuje pouze kernel a základní aplikace.\nZatímco „plná verze“ obsahuje mnohem víc aplikací (hry, síťové připojení, podporu vývoje, atd.) a víc jak dvojnásobek toho, co najdeme na Live CD. Základní obraz obsahuje jeden zdrojový kód, zatímco v „plné verzi“ najdeme všechny zdrojové kódy.\n\nFreeDOS je téměř 100% kompatibilní s MS-DOS, umožňuje také spuštění některých starších verzí Microsoft Windows, které pracovaly na MS-DOS.\n\nOproti MS-DOS má FreeDOS několik vylepšení. Především se jedná o podporu nových technologií a novějšího technologického standardu.\nTyto technologie v době, kdy Microsoft přestal podporovat MS-DOS, neexistovaly.\nDále se jedná o rozšíření do více zemí, vyspělou správu programů běžících na pozadí TSR (Terminate and Stay Resident) a integrovanou ASPI.\nFreeDOS také podporuje Logical Block Addressing a systém souborů FAT32, ze kterého je možné i bootovat, zatímco žádná oficiální samostatná verze MS-DOS (do verze 6.22) uvolněná Microsoftem tato vylepšení nepodporuje.\n\nVětšina softwaru napsaná pro MS-DOS a ostatní členy DOSovské rodiny pracuje ve FreeDOSu bez problémů. Jsou podporovány následující typy spustitelných souborů:\n\n\nNavíc je možné ve FreeDOSu provozovat některé programy psané pro „Windows“ (pouze 32bitové) s použitím HX-DOS Extenderu. Většina konzolových aplikací pracuje bez problému, podpora GUI programů je zatím velmi omezená, fungují např. programy QEMU a Bochs.\n\nFreeDOS může pracovat jak s Windows 1.0, 2.0, tak i se systémy série Windows 3.x, které navíc mohou být od revize 2037 provozovány s podporou rozšířeného režimu 386.\n\nWindows 95, 98 a Millenium jsou stále verzemi operačního systému Windows, které jsou založeny na DOSu. Nicméně, verze „MS-DOS“ - jako např. bootloader, které jsou spuštěny na popředí, nejsou schopné být spuštěny bez OS Windows. MS-DOS, který byl distribuován s Windows 9× a Edicí Millennium, byl do těchto OS pevněji začleněn. Následkem toho FreeDOS nemůže být spuštěn \"pod\" Windows 95, 98 ani pod Edicí Millennium. FreeDOS ale může být nainstalován vedle a používán mimo tyto OS, a to za použití boot manageru (např. \"METAKERN\"), který umí pracovat s aplikacemi FreeDOS, LILO nebo GNU GRUB.\n\nSkupina operačních systémů Windows NT, včetně Windows 2000, XP, a 2003, již nepodporuje používání MS-DOSu jako hlavní systémové součásti. Tyto systémy sice mohou použít systém souborů FAT, většinou ale používají NTFS (New Technology File System). FreeDOS může s těmito systémy současně existovat, ale musí být na odděleném diskovém oddílu FAT (pokud NT/XP je na NTFS) anebo na stejném oddílu na systému FAT. Multiboot můžeme zařídit různými způsoby, nejjednodušší je kernel FreeDOSu přidat do složky konfiguračního zavaděče (boot.ini nebo freeldr.ini).\n\nFreeDOS-32 je samostatný projekt s mnoha rozdílnými záměry. FreeDOS (16) se snaží znovuobnovit MS-DOS, jak vzhled tak jeho hlavní omezení. FreeDOS-32 usiluje o rozšíření a vylepšení na tomto základu. FreeDOS-32 může být spuštěn ve FreeDOSu nebo v jiném systému z rodiny DOS. Je navržen tak, aby byl 32bitovým operačním systémem, který poskytuje zvýšení výkonu a zlepšuje funkčnost oproti 16bitovým systémům DOS. Díky tomu, že pracuje jako 32bitový OS, odstraňuje potřebu DOSových nadstaveb a přepínání z reálného režimu do chráněného režimu a zpět.\n\nFreeDOS-64 je projekt, který se snaží o vylepšení DOSovského operačního systému s využitím možností, které dávají 64bitové procesory. Zatím je ve fázi návrhu.\n\nMezi podporované souborové systémy patří FAT12, FAT16, FAT32, včetně bootování. V závislosti to na používaném BIOSu, až čtyři LBA (Logical Blocked Addressing) HDD mohou být zapojeny a to až do velikosti 128 GiB nebo dokonce až do 2 TiB. Doporučuje se, aby byl uživatel při používání velkých HDD opatrný, protože zatím neproběhlo příliš mnoho testů a vyskytovaly se problémy (chyby ve FreeDOSu?). Některé BIOSy podporující LBA obsahují chyby pro HDD větší než 32 GiB. Tyto chyby mohou být úspěšně odstraněny jinými ovladači, jako např. OnTrack nebo EzDrive. FreeDOS může být také používán s ovladačem DOSLFN, který podporuje dlouhé názvy souborů (VFAT), ale je nutno mít na paměti, že většina (starých) programů nepodporuje tyto dlouhé názvy, ani když je ovladač DOSLFN nainstalovaný.\n\nNení plánována podpora pro NTFS ani ext3. Jsou ale dostupné ovladače třetích stran, které NTFS a ext3 umějí zpřístupnit. Pro přístup k ext2fs se používá LTOOLS (doplněk MTOOLS), který může kopírovat data na/z ext2fs zařízení. Pro NTFS existují produkty jako NTFSDOS nebo NTFS4DOS.\n\nAž doteď nebyl ovladač USB projektem FreeDOS podporován, ale v některých případech BIOS umožní USB zařízením přístup pod FreeDOS. To se týká klávesnice a myši a u několika málo BIOSů také záznamových zařízení. Některé externí DOS USB drivery (např. DOSUSB (autor Georg Potthast), DUSE, USBASPI nebo USBMASS) pro záznamová zařízení pracují s úspěchem. Alternativou pro spouštění DOSových programů, které potřebují USB zařízení je DOSbox. Ten rozpozná USB zařízení z hostitelského OS, chová se tak, jako by pracoval s klasickým portem (např. joystick s portem herního zařízení, tiskárny s paralelními porty a USB flash zařízení se pro DOS chovají, jako kdyby to byl HDD).\n\nProgramy pro správu paměti HIMEM a EMM386 (nejnovější verze jsou nazývány HIMEMX a JEMM386) jsou obsaženy ve FreeDOSu a poskytují XMS a EMS pro starý software v reálném módu. EMM386 podporuje také VCPI (Virtual Control Program Interface), který dovoluje DPMI (DOS Protected Mode Interface) kernelu a DOSovému rozšíření spoluexistovat. FreeDOS také obsahuje ovladače UDMA pro rychlejší přístup na HDD a zároveň je kompatibilní s ostatními DOSovými verzemi.\n\nKompatibilita FreeDOSu není 100%, ale je dostatečná pro běh většiny dobře napsaných programů používajících zdokumentované DOS API. Problémy s Windows jsou výsledkem snahy Microsoftu o ochranu jejich produktu a to tím, že nebude správně pracovat na DOSu, který není od firmy Microsoft.\n\n"}
{"id": "210564", "url": "https://cs.wikipedia.org/wiki?curid=210564", "title": "Jindřich Praveček", "text": "Jindřich Praveček\n\nJindřich Praveček (1. března 1885 Hroby u Tábora – 11. února 1969 Hradec Králové) byl český pedagog, dirigent a skladatel.\n\nJindřich Praveček (starší) pochází ze staré a známé hudební rodiny - jeho dědeček i otec byli řídícími učiteli a řediteli kůru v obci Hroby u Tábora (3 km jihovýchodně od Chýnova). Otec Matěj Praveček dal synovi Jindřichovi hudební základy, učil ho na housle, violu, klavír i varhany. Jindřich po základní škole vystudoval (1900-1904) v Soběslavi učitelský ústav a na své první učitelské místo nastoupil v roce 1904 v Osíku u Litomyšle. \n\nDále působil na lanškrounském okrese, a to od roku 1905 v Čermné, Bystřeci a roku 1906 ve Výprachticích. Zde byl 14 let a kromě učitelského povolání pracoval jako jednatel Národní jednoty severočeské, režisér divadla a knihovník a také řídil žákovský orchestr a pěvecký sbor mládeže, pořádal (s ředitelem K. O. Hubálkem) vzdělávací besídky pro mládež i dospělé. Založil Pravečkovo smyčcové kvarteto, se kterým často jezdil koncertovat v širším okolí. Byl také spoluzakladatelem Sokola ve Výprachticích.\n\nPo přestěhování do České Třebové od roku 1920 učil na místní chlapecké, později dívčí škole a současně učil zpěv a hudební výchovu (po schválení Zemskou školní radou v Praze) na státní reálce v letech 1920-1940, vyučoval také na Husově lidové škole (1921-24). Přispíval do \"Hudebního zpravodaje\", \"Východočeského obzoru\", \"Východu\" aj. Je spoluautorem publikace \"Česká Třebová\" (vydala M. Ondříčková, Pardubice, 1934).\n\nV České Třebové působil jako klavírista, dirigent a sbormistr četných místních orchestrů a pěveckých souborů i spojených sborů na pěveckých festivalech. Řídil např. pěvecký sbor \"Bendl\" (1923-1948), hudební spolek \"Smetana\" (1920-1945) a pěvecký sbor železničářů (1921-1923) a na reálce vytvořil a řídil studentský sbor a orchestr (1920-1939). \nJako účinkující vystupoval ve slavnostním představení, kterým byla opera Bedřicha Smetany \"Tajemství\", kterou nastudovalo a provedlo Orchestrálního sdružení v Ústí nad Orlicí u příležitosti otevření nové budovy divadla 27. září 1936. Z jeho iniciativy se začaly pořádat \"Dny národních písní\" (jejich tradice byla obnovena sborem Bendl roku 1968).\n\nJindřich Praveček si v letech 1928-1933 doplnil hudební vzdělání studiem skladby (u G. Rooba v Praze). Napsal zejména skladby pro mužské, ženské, dětské, smíšené a příležitostné sbory. Také četné písně a mnohé úpravy písní pro různé sbory, kantátu \"Slavný den\" pro smíšený sbor a symfonický orchestr, dále skladby komorní (smyčcový kvartet), církevní-chrámové, orchestrální a též doprovodné k tělocvičným vystoupením nebo dětským divadelním hrám. Některé jeho skladby byly vysílány čs. rozhlasem, řada jeho sborů byla na programu předních pěveckých těles. \n\nJindřichu Pravečkovi udělila Cecilská hudební jednota čestné členství. Za zásluhy o český zpěv byl jmenován prvním čestným členem českotřebovského spolku Bendl, oceněn byl čestným diplomem Národní jednoty severočeské v Praze. Jeho schopnosti byly oceněny v roce 1934 uměleckou komisí pěvecko-hudebního festivalu v Praze zařazením jeho skladby do pořadu \"I. slavnostního koncertu v Průmyslovém paláci\". 540 zpěváků východočeské župy Fibichovy tehdy zapělo pod vedením autora slavný sbor \"Láska k vlasti\". Celý pořad přenášel Československý rozhlas\n\n\nVe sbírkách městského muzea v České Třebové je uloženo několik jeho skladeb pro sbor, např. \"Rodný kraj\", \"Láska k vlasti\", \"Oj, česká písni!\", které jsou věnovány jednatelce zpěváckého spolku Lukes Marii Moláčkové, dále např. rukopis skladby pro ženský sbor a klavír \"Umlklo stromů šumění\", které složil na slova Vítězslava Hálka a věnoval pěveckému spolku Lukes v Ústí nad Orlicí.\n\nJindřich Praveček (starší) vychoval tři děti, z nichž pokračoval v hudební rodinné tradici zejména syn Jindřich (*1909 ve Výprachticích - †2000). Absolvent hudební školy v Pardubicích (1928 - hra na housle u Stanislava Ondříčka); mladý Jindřich koncertoval za klavírního doprovodu svého otce; v roce 1929 nastoupil vojenskou službu a 1931 byl jmenován kapelníkem na Vojenské hudební škole v Praze a v roce 1950 kapelníkem Ústřední hudby československé armády; v letech 1948 - 1951 vyučoval instrumentaci pro dechové nástroje na JAMU. Autor řady pochodů, skladeb pro dechové orchestry, úprav národních písní pro sóla, sbory i orchestry. Celkem napsal asi 150 skladeb. Činný byl i ve vydavatelské činnosti a byl také častým členem soutěžních komisí. Jeho jméno nese ve svém názvu od roku 1997 Základní umělecká škola Jindřicha Pravečka v Lanškrouně a od roku 2003 Základní škola Jindřicha Pravečka ve Výprachticích \n\nBratr Alois Praveček (1880-1957) byl známý vojenský kapelník, hudebník a skladatel.\n\n\n"}
{"id": "210565", "url": "https://cs.wikipedia.org/wiki?curid=210565", "title": "Jindřich Praveček mladší", "text": "Jindřich Praveček mladší\n\nJindřich Praveček ml. (28. června 1909 Výprachtice – 11. února 2000 Pardubice) byl český dirigent a skladatel, syn Jindřicha Pravečka (staršího).\n\nPocházel ze staré a známé jihočeské hudební rodiny - jeho pradědeček a dědeček byli řídícími učiteli a řediteli kůru v obci Hroby u Tábora (3 km jihových. od Chýnova), strýc Alois Praveček (10. ledna 1880 – 19. května 1957) i další strýc Hynek Vacek ( v Soběslavi) byli též známými hudebníky.\n\nNarodil se ve Výprachticích u Lanškrouna jako první ze tří dětí (sestry Blažena-1911 a Libuše-1914) v rodině učitele Jindřicha Pravečka (1885-1969), všestranného muzikanta a organizátora kulturního života. Mladý Jindřich chodil do obecné školy, učil se hrát na housle u ředitele kůru Rudolfa Filipa, začal také hrát ve školním orchestru. Sám se doma učil hrát na klavír. V roce 1919 se rodina přestěhovala do České Třebové; zde se tři roky zdokonaloval ve hře na housle u pedagoga Koláře, veřejně vystoupil i s náročnějšími skladbami; spolu s otcem hrál v Orchestrálním sdružení v Ústí nad Orlicí. Houslový virtuos Jaroslav Kocian mu doporučil studium u Stanislava Ondříčka v hudební škole v Pardubicích. V roce 1928 ukončil studium na reálce v České Třebové a také na hudební škole (kam dojížděl). Hru na housle studoval také na Mistrovské škole pražské konzervatoře u prof. Jaroslava Kociána, kompozici u J. Řídkého a dirigování u prof. Pavla Dědečka v letech 1932 až 1935.\n\nNa podzim 1929 nastoupil vojenskou prezenční službu (škola záložních důstojníků v Josefově), v březnu 1931 složil zkoušky a byl jmenován vojenským kapelníkem (nejmladším v Československu). Již v hodnosti poručíka byl Jindřich Praveček přeložen do Chebu a stal se kapelníkem hudby 33. pěšího pluku \"Doss alto\"; v roce 1935 byl přeložen k hudbě 32. pěšího pluku \"Gardský\" do Košic, kde působil do roku 1937. Po roce působení u hudby 43. pěšího pluku v Brně se vrátil 1938 do Prahy k hudbě 5. pěšího pluku. Po německé okupaci 1939 byla československá armáda, včetně vojenských hudeb likvidován; později byl Praveček jmenován kapelníkem hudby 6. praporu vládního vojska v Hradci Králové. \n\nPo skončení 2. světové války byl nadporučík Praveček ustanoven velitelem Vojenské hudební školy v Praze (1945), ale po v únoru 1948 byl suspendován a jmenován kapelníkem Posádkové hudby Brno, v letech 1948 - 1951 vyučoval instrumentaci pro dechové nástroje na JAMU Brno. V roce 1951, pro své odborné kvality, byl povolán zřídit velké reprezentativní armádní těleso - Ústřední hudby čs.lidové armády, v jejímž čele stanul jako její velitel a umělecký vedoucí a šéfdirigent. Hudbě vtiskl pevný organizační řád s vysokou uměleckou úrovní. Pro „politickou nespolehlivost“ byl v polovině roku 1956 - po 27 letech v uniformě - propuštěn z armády.\n\nJindřich Praveček hned v roce 1956 začal spolupracovat s dechovým orchestrem učňů v Ostravě; poté působil (také od 1956) jako umělecký poradce u nově založeného orchestru továrny na hudební nástroje AMATI Kraslice. Spolu s dirigentem Karlem Hájkem přivedl tento orchestr k úspěchům i vítězstvím na světových soutěžích ( např.: prvenství ve \"Světové soutěži\" v \nHolandsku – Kerkrade v roce 1970).\n\nZároveň po roce 1957 působil jako hostující dirigent u mnoha dechových orchestrů; jako porotce při hudebních soutěžích doma i v zahraničí; podílel se na vzniku festivalů dechových hudeb a pravidelně se jich účastnil ( např.: \"Kmochův Kolín, Koletova Rtyně\", jeho nejmilejší \"Pravečkův Lanškroun\"). Jako odborník byl Praveček zástupcem Československa v CISPM (\"Conception et Intégration de Services et Produits Multimédia\"). Naplno se rozvinula Pravečkova organizátorská a skladatelská, instrumentátorská a také vydavatelská činnost. Na kongresu CISPM v Lucembursku (1972) vystoupil s podnětným odborným referátem. Mnohé Pravečkovy předložené teoretické názory, podložené dlouholetou praxí umělce, se staly základem k přijetí a k platnosti pro zúčastněné národní svazy dechových hudeb.\n\nJindřich Praveček je autorem mnoha odborných prací o dechových orchestrech a instrumentaci (\"Inštrumentácia pre duchovu hudbu\"-1954; \"Der Blasmusik heute\"-1984; \"Dechový orchestr\"-1987). Složil 159 skladeb - řady pochodů, skladeb pro dechové orchestry, úprav národních písní pro sóla, sbory i orchestry (\"České tance\"; tarantule \"K hvězdám vesmíru\"). Svým dílem, zejména osobitým skladatelským rukopisem, citem pro národní intonaci, vroucí melodičností i mistrovskou instrumentací (zejména pro velké orchestry) se zařadil mezi významné osobnosti české koncertní dechové hudby. Byl uznáván jako dirigent nejen s neomylným absolutním sluchem a s přehledným gestem, ale také s přirozenou autoritou a vlídným humorem. Prosadil se také jako zkušený pedagog vojenských i civilních odborných vysokých škol. Vážili si ho prostí amatérští muzikanti, pro které měl vždy mimořádné pochopení. \n\nPři festivalu dechových hudeb v Lanškrouně roku 1997 byl Jindřichu Pravečkovi udělen titul Čestný občan města Lanškrouna. Jeho jméno nese ve svém názvu od 1. září 1997 Základní umělecká škola Jindřicha Pravečka v Lanškrouně a od roku 2003 také Základní škola Jindřicha Pravečka ve Výprachticích, jejíž žáci také pečují o skladatelův hrob na místním hřbitově.\n\n\n"}
{"id": "210566", "url": "https://cs.wikipedia.org/wiki?curid=210566", "title": "Unixový shell", "text": "Unixový shell\n\nUnixový shell (též příkazový procesor, v doslovném překladu „unixová skořápka“) je název textového uživatelského rozhraní, které je předchůdcem grafického uživatelského rozhraní. Shell je spuštěn po přihlášení uživatele do systému, vytvoří příkazový řádek, pomocí kterého uživatel může počítač ovládat a jeho ukončením je uživatel ze systému odhlášen.\n\nShell je tradičním rozhraním pro operační systém UNIX a Unix-like systémy, ve kterých si uživatel může vybrat z široké nabídky různých shellů. V operačním systému DOS slouží ke stejnému účelu program COMMAND.COM s výrazně nižšími schopnostmi. V systémech IBM OS/2 a Microsoft Windows NT a novějších ho nahrazuje program cmd.exe, který byl inovován v posledních verzích Windows na Windows PowerShell a unixovým shellům se tak přibližuje.\n\nShell vytváří prostředí příkazového řádku, do kterého uživatel zadává názvy příkazů, které chce spustit. Shell tyto příkazy interpretuje, spouští odpovídající programy a umožňuje sledovat jejich výstup. Umožňuje příkazům předávat parametry, seskupovat je, slučovat příkazy do skriptů a podobně. Shell představuje „skořápku“, která skrývá uživateli detaily ovládání jádra (kernelu) operačního systému. Mnoho uživatelů unixových systémů dosud považuje moderní příkazový řádek shellu za mnohem pohodlnější způsob ovládání počítače než grafické uživatelské rozhraní.\n\nPříkazy se volají tak, že se napíše jméno příkazu a za něj parametry. Parametry se obvykle dělí na tři druhy:\n\nPřed spuštěním příkazu provádí shell nad příkazovou řádkou několik transformací: nahrazuje proměnné jejich obsahem, rozbaluje wildcardové výrazy na seznamy jmen souborů, které jim odpovídají, rozdělení řádky na jednotlivé argumenty a další. Pokud napíše uživatel mv * dir, je to shell a nikoliv program mv, kdo nahradí hvězdičku (triviální příkaz wildcardového výrazu) seznamem všech souborů v aktuálním adresáři. Pokud chceme předat nějakému příkazu skutečně hvězdičku nebo jiný znak se zvláštním významem (např. mezera, která má zvláštní význam oddělování parametrů), nejjednodušší cestou je dát ji do uvozovek: shell při zpracování příkazové řádky uvozovky odstraní, ale jejich obsah ponechá nezměněný. V jednoduchých uvozovkách nemění vůbec nic, ve dvojitých stále nahrazuje proměnné. Přesné chování při zpracování příkazové řádky a seznam znaků se speciálním významem závisí na konkrétním shellu.\n\nShell je z hlediska systému program, který je zpravidla spuštěn v okamžiku přihlášení uživatele do systému. Ve většině unixových systémů si uživatelé mohou vybrat shell, který chtějí použít.\n\nNejdůležitějšími shelly jsou:\n\nV raných verzích Unixu byl používán Bourne shell, který se stal de facto standardem; každý unixový systém má přinejmenším jeden shell kompatibilní s Bourne shellem. V souborové hierarchii je takový shell umístěn v /bin/sh. Na některých systémech, jako BSD, je /bin/sh Bourne shell nebo jeho ekvivalent, ale v ostatních systémech jako Linux je /bin/sh obvykle odkaz na kompatibilní, ale funkčně bohatší shell. Norma POSIX specifikuje standardní shell jako striktní podmnožinu Korn shellu.\n\nShelly v Unixu mohou být rozděleny zhruba do čtyř kategorií: shelly podobné Bourne shellu, podobné C Shellu, netradiční a historické. Na většině unixových systémů můžete použít pro zjištění, jaký shell používáte, příkaz echo $SHELL.\n\n\n\n\n\nGrafická uživatelská rozhraní pro Unix, například GNOME a KDE, jsou občas nazývána \"vizuální shell\" nebo \"grafický shell\".\n\n\"Seznam standardních UNIXových a UN*Xových příkazů lze najít v samostatném článku seznam unixových utilit\".\n\n\n\n"}
{"id": "210569", "url": "https://cs.wikipedia.org/wiki?curid=210569", "title": "Vratislav Brabenec", "text": "Vratislav Brabenec\n\nVratislav Brabenec (* 28. dubna 1943, Praha) je český hudebník a literát.\n\nHraje na altsaxofon, basklarinet, klarinet a zpívá. Je znám především z klasické sestavy hudební skupiny The Plastic People of the Universe, jíž byl a je členem v letech 1972–1982 a 1997–do současnosti. Rovněž je zásadním autorem mnoha textů skupiny, zejména z alb \"Co znamená vésti koně\" a \"Maska za maskou\", úpravy textů ze Starého a Nového zákona (v letech 1964–1969 studoval evangelickou teologii na Komenského bohoslovecké fakultě v Praze) pro program \"Pašijové hry velikonoční\" a úpravy textů Ladislava Klímy k programu \"Jak bude po smrti\". Roku 1976 byl spolu s ostatními členy PPU z politických důvodů zatčen a vězněn (tento rozsudek byl v roce 2003 zrušen Nejvyšším soudem), po propuštění podepsal Chartu 77. Roku 1982 byl Státní bezpečností donucen emigrovat do Kanady, kde se živil jako zahradní architekt. Z Kanady se vrátil roku 1997 a znovu se připojil ke skupině.\n\nJe autorem libreta k opeře \"Vlaková opera\", kterou složil Michal Nejtek.\n\nRovněž byl členem další undergroundové skupiny Sen noci svatojánské band. Hrál i s freejazovou kapelou Jazz Khonspiracy, v níž kromě něj působili Michal Hrubý (Malé dechové cvičení, klarinety a saxofony), Petr Tichý (kontrabas) a Jan Schneider (bicí, s PPU nahrál \"Pašijové hry velikonoční\" na perkuse).\n\nOndřej Bezr z Mladé Fronty DNES charakterizoval Brabence takto: „\"mimořádně charismatická osobnost, která s patosem starozákonního proroka a zároveň drsností \"vykaleného\" rockera [...] deklamuje vlastní obvykle biblicky inspirované texty.\"“\n\nV roce 2012 podpořil požadavek na propuštění členek ruské punkové skupiny Pussy Riot. Tři členky skupiny byly za údajné výtržnictví, kterého se měly dopustit hraním písně, odsouzeny k nepodmíněným trestům odnětí svobody – stejně jako Brabenec o 36 let dříve.\n\nRoku 2013 hrál roli hospodského v pohádkovém filmu \"Kovář z Podlesí\". Rovněž daboval postavu draka. Následujícího roku hrál jednu z hlavních rolí ve snímku \"Odborný dohled nad východem Slunce\".\n\nV roce 2014 o něm režisér Miroslav Janek natočil dokumentární film \"Evangelium podle Brabence\".\n\nV roce 2015 došlo v The Plastic People of the Universe ke sporům, které vedly z toho, že Brabenec kapelu opustil; spolu s ním se rozhodli odejít i Eva Turnová, Jaroslav Kvasnička a Josef Janíček. Brabenec, Janíček a Kvasnička pak začali vystupovat s novými spoluhráči pod původním názvem. Ve vystupování pod původním názvem pokračovali i zbývající členové původní sestavy Josef Karafiát a Jiří Kabeš, a obě uskupení se přou o to, kdo má právo používat název The Plastic People of the Universe.\n\n\n\n"}
{"id": "210571", "url": "https://cs.wikipedia.org/wiki?curid=210571", "title": "Jiří Tomášek", "text": "Jiří Tomášek\n\nJiří Tomášek (27. září 1942 Plzeň – 14. prosince 2017 Praha) byl český houslista.\n\nStudoval na Pražské konzervatoři u Zdeňka Kolářského a Ivana Kawaciuka a na Akademii múzických umění u Marie Hlouňové a Josefa Suka.\n\nJe laureátem mezinárodní houslové soutěže ve Vídni 1967. V letech 1968–1979 byl koncertním mistrem Symfonického orchestru hlavního města Prahy FOK. V letech 1979–1989 byl členem Českého tria (s Josefem Páleníčkem a Sašou Večtomovem). Od roku 1976 je profesorem houslové hry na Akademii múzických umění v Praze. Vyučoval rovněž na Mezinárodní akademii Yehudi Menuhina ve Švýcarsku a na Michigan State University v USA. Od roku 1986 vede mistrovské kurzy ve Finsku, v USA, Rakousku, Japonsku, Německu i v dalších zemích. Uskutečnil premiéru řady děl soudobých českých autorů a mj. je i prvním českým interpretem 1. koncertu pro housle a orchestr Dmitrije Šostakoviče.\n\nMnoho skladeb také nahrál na gramofonové desky (Supraphon, Panton, Harmonia Mundi, Col Legno). Mnohokrát byl členem porot mezinárodních houslových soutěží (Pražské jaro, Wieniawského soutěž v Poznani, Concertino Praga). Během svého pedagogického působení vychoval řadu vynikajících houslistů (Pavel Eret, Igor Karško, Peter Sklenka ad.).\n\nJako hráč upoutával ušlechtilým komorním projevem, vytříbeným citem pro styl skladby a kultivovaným tónem. Vedle klasického houslového repertoáru se soustavně věnoval i provádění skladeb soudobých autorů.\n"}
{"id": "210573", "url": "https://cs.wikipedia.org/wiki?curid=210573", "title": "Goyovy přízraky", "text": "Goyovy přízraky\n\nGoyovy přízraky (anglicky \"Goya's Ghosts\") je španělský film z roku 2006, natočený podle scénáře Miloše Formana a Jean-Claude Carrière ve Španělsku v roce 2005. Hudbu k tomuto filmu složil a nahrál Varhan Orchestrovič Bauer se svým Okamžitým filmovým orchestrem.\n\nFilm vypráví o moci katolické církve ve Španělsku v 18. století, o Franciscu Goyovi, inkvizici, vpádu Napoleonského vojska do Španělska a následného ústupu před anglickou armádou a španělskými povstalci.\n\nDěj začíná v roce 1792 v Madridu, kde se představitelé katolické církve sešli kvůli obrázkům, které namaloval Francisco Goya. Ten je renomovaným malířem, který mimo jiné portrétuje členy španělské královské rodiny.\n\n\n"}
{"id": "210575", "url": "https://cs.wikipedia.org/wiki?curid=210575", "title": "Oblouk", "text": "Oblouk\n\nOblouk může znamenat:\n\n\n"}
{"id": "210576", "url": "https://cs.wikipedia.org/wiki?curid=210576", "title": "Odstředivý spínač", "text": "Odstředivý spínač\n\nOdstředivý spínač je elektrické zařízení, které spíná nebo rozpíná nějaký obvod v závislosti na odstředivé síle, to znamená na otáčkách nějakého hřídele. Užívá se při rozběhu jednofázových asynchronních motorů, pro kontrolu otáček v letectví a podobně.\n\nPříkladem použití může být odstředivý spínač u jednofázového asynchronního motoru. Jednofázový asynchronní motor potřebuje při rozběhu, aby pole pomocného vinutí bylo fázově posunuto. Toho se dosahuje zapojením \"rozběhového\" kondenzátoru nebo odporového vinutí. Jakmile se ale motor rozběhne, je třeba tento pomocný obvod odpojit, a to se realizuje pomocí odstředivého vypínače, namontovaného na hřídel motoru. \n\nOdstředivý spínač tvoří obvykle dvě souměrná a výkyvná závaží, namontovaná na hřídeli motoru a přitlačovaná k němu pružinami. V klidu je spínač v poloze sepnuto, ale když hřídel dosáhne zhruba 75 % svých provozních otáček, odstředivá síla závaží překoná sílu pružin, závaží se zdvihnou a spínač se rozpojí. \n"}
{"id": "210605", "url": "https://cs.wikipedia.org/wiki?curid=210605", "title": "Vyznání (svatý Augustin)", "text": "Vyznání (svatý Augustin)\n\nVyznání (latinsky \"Confessiones\") je název jednoho z hlavních děl sv. Augustina, jež napsal mezi lety 397–398. \"Vyznání\" jsou poměrně rozsáhlým filosoficko-autobiografickým spisem o 13 knihách, v nichž autor (tehdy již hipponský biskup) líčí své bolestné hledání moudrosti a cestu ke křesťanské víře (knihy I-IX) a zamýšlí se nad otázkami paměti (X), času (XI), smyslu starozákonní knihy \"Genesis\" a soupodstatností Trojice (XII-XIII).\n\n\"Mé svědomí není zmítáno pochybnostmi, nýbrž je zcela jisté, že Tě miluji, ó Pane! Svým slovem jsi zranil mé srdce a já Tě miluji. Avšak i nebe, země a vše, co je na nich, ze všech stran mne vyzývají, abych Tě miloval a neustále to opakují všem, takže nemají výmluvu. Ve větší míře se smiluješ nad tím, nad kým se smilovat chceš a slituješ se nad tím, nad kým se slitovat chceš, jinak by totiž nebe i země zvěstovaly Tvou chválu hluchým. Co však miluji, miluji-li Tebe? Ne tělesnou podobu, ani pomíjející půvab, ani lesk světla očím tak milý, ani sladkou melodii různých zpěvů, ani libou vůni květin, mastí a voňavek, ani manu a med, ani svůdné tělesné objetí.\"\n\n\"Když miluji svého Boha, nemiluji žádnou z těchto věcí. A přece, když miluji svého Boha, miluji jakési světlo, jakýsi hlas, jakousi vůni, jakýsi pokrm a jakési objetí. Světlo, hlas, vůni, pokrm, objetí svého nitra, kde mé duši září, co žádný prostor nepojme, kde zaznívá, co žádný čas neodnese, kde voní, co žádný vítr nerozpráší, kde chutná, co požíváním neubývá, kde je spojeno, co přesycenost neodmítá. Právě to miluji, když miluji svého Boha. A co je to vlastně? Tázal jsem se Země a ona řekla: \"Já to nejsem.\" A vše, co je na ní, vyznalo totéž. Tázal jsem se moře a propastí a živočichů tam žijících. Odvětili: \"Nejsme Tvým Bohem, hledej ho nad námi!\" Tázal jsem se vanoucích větrů a celé ovzduší se svými obyvateli mi odpovědělo: \"Anaximenes se mýlí, nejsem Bohem.\" Ptal jsem se nebe, slunce, měsíce a hvězd. A řekly: \"Ani my nejsme Bohem, jehož hledáš.\"\"\n\n\nPříběh z Augustinových Vyznání o tom, jak v šestnácti letech ukradl hrušky, se stal námětem pro píseň \"St. Augustine's Pears\" od křesťanské rockové skupiny Petra. Píseň vyšla roku 1998 na albu \"God Fixation\".\n\n"}
{"id": "210607", "url": "https://cs.wikipedia.org/wiki?curid=210607", "title": "Národopisná výstava českoslovanská v Praze 1895", "text": "Národopisná výstava českoslovanská v Praze 1895\n\nNárodopisná výstava českoslovanská v Praze roku 1895 měla za cíl předvést život českého a slovanského lidu. Konala se na stejném místě jako Jubilejní výstava 1891 – na výstavišti v Královské oboře. Předcházela jí tři léta přípravných prací v jednotlivých regionech, 170 krajinských výstav a početné národopisné slavnosti. Vybrané exponáty pak byly z regionů poslány do Prahy.\n\nVýstava byla zahájena 15. května 1895. V tento den se konala pouť věnovaná památce Jana Nepomuckého. Slavnost bylo započata svatováclavským chorálem a hrabě Vladimír Lažanský pronesl úvodní slovo. Ukončení výstavy se pak konalo 31. října 1895. Výstavu doprovodila řada akcí jako byl \"Plzeňský den\", \"Dětský den\", \"Slovenské dny\" a další. Vstupné do výstavy činilo 40 krejcarů na den pro jednu osobu, nedělní a sváteční bylo po 30 krejcarech, dětské (do 10 let) 20 krejcarů. Bylo možné koupit si předplatné na 10 dní za 3 zlatky. V mnoha expozicích se ještě vybíralo další zvláštní vstupné – výdaje pouze na vstupenky na osobu do všech expozic činily 2 zlatky. Výstava tedy nebyla levnou záležitostí. V prvním týdnu ji navštívilo 60 tisíc diváků. Hlavním důvodem, proč návštěva nebyla ještě větší, bylo však spíše deštivé počasí.\n\nZpočátku se výstava kromě dokončených expozic a svátečních promenádních koncertů nenabízela žádný zvláštní program. I to však nebylo málo. Centrem zájmu návštěvníků se rychle stala výstavní dědina. Podle původní koncepce měla být představena kompletní obec včetně sociální struktury a zaměstnání, které se v sídle výrazně odráží. Nakonec však byly stavby zřízeny jako výběr stavebních typů několika charakteristických národopisných oblastí. Vzhledem k tomu, že jednotlivé stavby pocházely z různých podmínek, bylo těžké spojit je v jeden celek. Obtížné bylo i praktické provedení a v tomto směru docházelo ke značným disproporcím. Nejcennější byly stavby okopírované přímo z terénu, postavené místními řemeslníky. Minimální národopisnou hodnotu pak měly stavby volně inspirované lidovými vzory. Toto však nemělo na návštěvníky velký vliv a vesnice byla srdcem výstavy. O to smutnější byl konec vesnice. Její údržba byla nákladná a proto byla prodána. Z výstavy zůstala dochována stavební dokumentace a řada malých modelů.\n\nVýstava kroje se uskutečnila v Národopisném paláci a konečné slovo při její prezentaci měli regionální sběratelé, neboť vystavované kusy sesbírali pro Prahu právě oni. Vývojové hledisko oděvních součástek bylo potlačeno na minimum a převážně se prezentovaly jednotlivé, bohatě vyšívané kusy oblečení, spíše ženské než mužské. Přes veškerou snahu došlo v některých případech k nepřesnostem, a i do seriózních publikací se dostaly omyly. Musíme však brát v úvahu, že fundovaných zpracování bylo v té době zatím málo a zdaleka nepokrývalo celé území. Z hlediska krojů byly na dobré profesionální úrovní nainstalovány skupiny figurín. Patřila sem například svatba z jihočeských Blat, chodské přástky, plzeňské námluvy, manželé z Troubska, valašská izba.\n\nVedle centrální expozice, tematicky rozčleněné, probíhaly souběžně jednotlivé regionální výstavky, které v některých případech kopírovaly to, co již bylo v hlavní expozici. Jejich náplň byla ponechána na vystavovatelích – výsledkem byla různá úroveň od originálních výstavek až po ty zcela se míjející s ideou Národopisné výstavy. K těm dobrým patřilo valašské oddělení i většina ostatních moravských expozic, Mladoboleslavsko, Hořicko, slánský pavilon a oddělení Dolních Rakous.\n\nToto oddělení se stalo jednou z nejnavštěvovanějších a nejpřitažlivějších expozic celé výstavy. Zvyky, které zde byly zastoupeny, můžeme rozdělit do devíti skupin:\n\n\nAby byly zvyky a obyčeje prezentovány co nejnázorněji, byly vedle trojrozměrných předmětů, bohaté fotografické a kresebné dokumentace některé zpodobněny i skupinou miniaturních figurín. Mnoho pak bylo předvedeno formou prezentace na scénách výstavního amfiteátru nebo přímo v prostorách výstaviště.\n\nNa výstavě se prezentoval svým exponátem i Český klub filatelistů.\nVýstavu příkladů lidového umění organizovali Jan Koula (světskou část) a Eduard Šittler (církevní umění). Koula, stejně jako Josef Fanta také vystavovali vlastní práce, inspirované lidovým uměním. Část výstavy byla prodejní, a tak exponáty z ní získali do svých sbírek Národopisné muzeum, Náprstkovo Průmyslové muzeum nebo Národní muzeum.\n\nUž při předchozí Jubilejní výstavě 1891 se podíleli sokolové uspořádáním svého II. všesokolského sletu vedle výstaviště a rozhodli se podpořit i tuto akci v roce 1895. S ohledem na velký nárůst členské základny se Slavnostní výbor rozhodl sletiště zřídit v době výstavy na Letenské pláni. III.všesokolský slet se zde podařilo uspořádat v době od 28. června do 30. června 1895. Sokolové pak na samotném výstavišti v neděli 30. června předvedli akci Dostaveníčko na výstavě, kde vytvořili lampionový rej s pomocí souvislých řad a měnících se sestav sokolů. V pondělí 1. července pak sokolové hromadně navštívili na výstavišti sokolskou expozici. Byl to pavilon ve tvaru tělocvičny s doprovodnými výstavkami trofejí a dokumentů. Odpoledne téhož dne v Královské oboře předvedli sokolskou jízdu se cvičením na koních.\n\n\n\n"}
{"id": "210611", "url": "https://cs.wikipedia.org/wiki?curid=210611", "title": "Karel Cudlín", "text": "Karel Cudlín\n\nKarel Cudlín (* 28. června 1960 Praha) je český fotograf, zabývající se převážně dokumentární fotografií. Působí i jako pedagog. Spolupracuje s vydavatelstvími, televizemi a filmovými produkcemi v České republice i v zahraničí. V letech 1997-2003 byl jedním z oficiálních fotografů prezidenta Václava Havla. Získal v soutěži Czech Press Photo celkem šestnáct cen. V roce 2008 obdržel cenu Revolver Revue. V roce 2016 habilitoval na FAMU docentem.\n\nKarel Cudlín se narodil 28. června 1960 v Praze v rodině lékaře a úřednice. Vyrůstal na Žižkově. V roce 1979 absolvoval gymnázium Na Pražačce. Právě na gymnáziu se začal zabývat fotografováním, s čímž mu podle rozhovorů s ním, pomáhal jeho strýc, který byl amatérský fotograf. Po maturitě nastoupil na střední školu sociálně-právní, kterou studoval v letech 1979–1981. \nNa FAMU v roce 1987 absolvoval katedru Umělecké fotografie.\n\nPracoval v Mladém světě, Lidových novinách, Respektu a agentuře ČTA. Více než 25 let spolupracuje s Revolver Revue. Pedagogicky působil například na ITF a FAMU.\n\nPracuje v cyklech, známý je například odchod sovětských vojáků z Československa, komunistické slavnosti, Lucerna, Romové, uprchlíci, Ukrajina, Izrael, zázemí Národního divadla (které vyšlo v roce 2005 knižně).\n\nV současné době je Karel Cudlín na volné noze.\n\n\nOd roku 1990 se Karel Cudlín účastnil více než 60 skupinových výstav v USA, České republice a dalších evropských zemích.\n\nDíla Karla Cudlína se nacházejí v řadě soukromých sbírek v Evropě, USA a Izraeli.\n\n\n"}
{"id": "210622", "url": "https://cs.wikipedia.org/wiki?curid=210622", "title": "Středník", "text": "Středník\n\nStředník (;) je interpunkční znaménko, jehož funkce je mezi tečkou a čárkou – odděluje části jedné věty, ale výrazněji než čárka.\n\nStředník vypadá podobně jako dvojtečka s tím rozdílem, že má místo spodní tečky čárku; nebo vypadá jako čárka s tečkou nahoře.\n\nStředník má zastoupení v základní ASCII tabulce, kde má hodnotu 59 (3b hexa). Při českém rozložení klávesnice se středník nalézá pod klávesou [Esc]. Při anglickém rozložení se nalézá napravo od klávesy [L]. Nemůžeme-li středník v daném rozložení klávesnice nalézt, můžeme ho zadat přes kombinaci kláves ALT + 59.\n\nV textu ho od předchozího slova odděluje úzká mezera, která je zpravidla již součástí znaku (jako tzv. nálitek).\n\nStředník odděluje části jedné věty, ale výrazněji než čárka.\n\nStředníky se v posledních desetiletích téměř přestaly používat a jejich používání je považováno za anachronismus. Nahradily je tečky nebo čárky, protože experti na styl radí, že věty mají být co nejkratší a dlouhé věty jsou projevem stylistické neobratnosti. V akademických textech se dlouhé věty a tedy i středníky nadále používají, a proto je správné používání středníků považováno i za projev vzdělanosti.\n\nV angličtině je použití čárky ke spojení dvou nezávislých vět, tzv. comma splice či comma fault, považováno obecně za chybu, v některých případech (v nižším stylu jazyka) je však považováno za přijatelné. Writing centery Univerzity Wisconsin definovalo tato pravidla pro používání středníku v angličtině:\nPodle téhož textu by se středník neměl používat, pokud spojované vedlejší věty nejsou nezávislé, avšak Quirk tento příklad pokládá za bezproblémové užití středníku, které se žádným pravidlům nevymyká. Jinak jsou obecně pravidla používání interpunkce v angličtině volnější než v češtině. Bakalářská práce Jana Volného z roku 2012 na základě analýzy textů z BBC News došla k závěru, že se středník stal zastaralým interpunkčním znaménkem a autoři se jeho použití ve srovnání s rokem 1950 vyhýbají.\n\nItalština užívá středník častěji než čeština, a to jak na místech, kde Čech použije tečku (mezi jednoduchými krátkými větami), tak tam, kde čeština používá čárku (před odporovací spojkou).\n\nHistorií užívání středníku v češtině od Beneše Optáta po pravidla z roku 1993 se zabýval Dušan Šlosar. Například Bible kralická a Bible svatováclavské, které ještě využívaly interpunkce založené na pauzovém principu, vyhrazovaly dvojtečky i středníky pro uvození přímé řeči.\n\nMezi případy nezbytného použití, zmiňované i v pravidlech českého pravopisu, patří oddělení prvků seznamu, které samy obsahují čárky. Může tedy jít například o seznam čísel obsahující i desetinná čísla, zakončení bodů seznamu, které obsahují výčty oddělené čárkami nebo jsou rozvinuty vztažnými větnými konstrukcemi, seznam názvů autobusových zastávek obsahujících čárky a podobně.\n\nSpecifickou roli měl středník například v textech Karla Čapka. V jeho došlé korespondenci byl nalezen dopis od neznámého autora, který mu píše: „…jste unikum, pokud se týče používání středníků. (…) Onehdy jsem četl v Přítomnosti Váš článek, kde byly věty až se čtyřmi středníky, rekord jste spáchal v Hovorech s TGM, kde mne omráčila věta, která má jednu dvojtečku, jednu čárku, jednu pomlčku a sedm středníků…“\n\nNepřítelem středníků byl spisovatel Kurt Vonnegut. Poznamenal prý: „Když se Hemingway zabil, jako by za svým životem udělal tečku. Stáří je naproti tomu jako středník.“ “Spisovatel John Irving líčí, že Vonnegut svým studentům říkal: „Nepoužívejte středníky! Jsou to hermafroditní transvestité, kteří neznamenají vůbec nic. Vypovídají o vás jen to, že jste chodili na vysokou.“\n\nV matematice lze středník použít pro oddělení jednotlivých prvků v množině, aby nedocházelo k záměně s desetinnou čárkou. Používá se i v oddělení krajních hodnot při zápisu intervalů.\n\nVe většině běžně používaných programovacích jazyků (Pascal, C, C#, Java, …) se středníkem oddělují či ukončují příkazy.\n\nPříklad\n\nV MediaWiki je středník při úpravě článků používán k jednoduchému seznamu definic.\n\nPříklad\n\nV emotikonech se středník používá pro naznačení mrkajícího oka. Nejznámějším emotikonem využívající středník je ;-).\n\nV roce 2015 se na Instagramu rozmohla móda prezentovat tetování v podobě středníku. Údajně šlo o projekt, který povzbuzuje všechny, kteří trpí depresemi, úzkostí či někdy přemýšleli o sebevraždě, aby si nakreslili na zápěstí středník, který symbolizuje fakt, že dotyčný mohl ukončit život, ale rozhodl se to neudělat. Mnozí si středník nejen nakreslili, ale nechali vytetovat. Projekt údajně spustila založením neziskové organizace ve Wisconsinu Amy Bluel, jejíž otec spáchal sebevraždu a ona chtěla svého otce uctít a zároveň zvýšit povědomí o duševních chorobách.\n"}
{"id": "210625", "url": "https://cs.wikipedia.org/wiki?curid=210625", "title": "Dialektický materialismus", "text": "Dialektický materialismus\n\nDialektický materialismus (zkráceně \"diamat\") je nauka založená na marxismu, která byla vytvořena v bývalém Sovětském svazu a stala se součástí jeho oficiální filozofie. \n\nDialektický materialismus nabízí řešení některých základních filozofických otázek: vztah bytí a vědomí, otázka pohybu, problém hmoty. Přitom chápe hmotu za prvotní: Teprve na určitém vyspělém stupni organizace hmoty může dojít ke vzniku vědomí – totiž lidského mozku. A tak všechno duchovno lze zredukovat (převést) na materiálno. \n\nTakovýto monismus (výklad světa z jedné substance – zde z hmoty) modifikuje i otázku poznání. Dialektický materialismus odmítá veškerý agnosticismus či gnozeologický skepticismus a tvrdí, že svět je poznatelný proto, že bytí i vědomí jsou stejné substance (materie, hmota). Proto podle něj mizí problém poznatelnosti světa a – protože se jedná o dějinný proces – zbývá jen otázka, kolik je toho už poznaného a kolik je ještě třeba poznat. \n\nSvět však nelze chápat jako hotový, který by lidské vědomí mělo pouze poznat v jeho neměnnosti. Naopak svět je neustálá změna, neboť člověk je ve světě jako činný subjekt. Praxe je dalším ústředním pojmem diamatu. Svět je sice řízen přírodními zákonitostmi, ale člověk je v rámci oněch zákonitostí schopen realitu měnit. Pravda se nenachází hotová, ale musí se vydobývat praxí (prací). Praxe (otázka „K čemu?“) je pro dialektické materialisty jediným kritériem pro otázku pravdivosti. Pravdivé bylo pro ně to, co slouží společenskému růstu a rozvoji tak, jak si ho sovětské vedení představovalo. \n\nSpojením bytí a vědomí (vzájemné působení hmoty na vědomí a zároveň vědomí na hmotu), které jsou v podstatě tímtéž, se podle dialektického materialismu překonává Kantovo dělení na svět jevů a svět o sobě, protože skutečný svět v dialektickém marxismu je zde pro vědomí. (Mluví-li se o dialektice, myslí se právě na onen vztah mezi bytím a vědomím, kdy dochází k neustálému vzájemnému střetávání a působení.)\n\nZa socialismu hrála značnou úlohu v ideové výchově mládeže učebnice dialektického a historického materialismu, připravěna F. Konstantinovem (vedoucí autorského kolektivu) spolu se A. G. Spirkinem a M. N. Rutkevičem.\n"}
{"id": "210627", "url": "https://cs.wikipedia.org/wiki?curid=210627", "title": "Seznam her firmy Rare", "text": "Seznam her firmy Rare\n\nToto je abecední seznam her od firmy Rare. Formát zápisu je název hry\" (\"herní systém(y)\") – \"vydavatel. Případné poznámky jsou uvedeny až za názvem vydavatele.\n\n\n\n\n\n\n\n\n\n\n\n"}
{"id": "210629", "url": "https://cs.wikipedia.org/wiki?curid=210629", "title": "Sinn Féin", "text": "Sinn Féin\n\nSinn Féin, vyslovuje se [šin fejn], je název používaný řadou irských politických hnutí 20. století. Každá z nich tvrdila, že je nástupcem původní strany založené Arthurem Griffithem roku 1905. Tento název znamená „sami“ nebo „my sami“. Název původně pochází z názvu regionálních novin, které vycházely v Oldcastle, hrabství Meath. Arthur Griffith požádal vydavatele, zda by mohl použít název jejich novin pro novou politickou stranu, když ji zakládal, a ti mu toto povolení udělili.\n\nV moderní politice, je toto jméno téměř vždy spojováno s politickou stranou oddané irskému republikanismu, která je často vnímána jako politické křídlo Irské republikánské armády. Stěžejním rysem Sinn Féin je její tvrdá nacionalistická linie, ale je to také levicová organizace, hlásící se k demokratickému socialismu podporující zvýšení veřejných výdajů na chudé a bezplatné zdravotnictví.\n\nStrana existuje jak v Irské republice (s 5 křesly ze 166 v Dáil Éireann) tak v Severním Irsku (s 28 křesly ze 108 je největší irskou nacionalistickou stranou v severoirském parlamentu).Jedná se o jedinou relevantní politickou stranu, která úspěšně působí v obou částech ostrova. \n\nStrana je rovněž nejsilnější irskou nacionalistickou stranou v Britském parlamentu s 5 křesly (z celkových 646), ale tito poslanci praktikují abstencionismus.\n\nSinn Féin je radikální republikánská strana, která dlouhodobě usiluje o vytvoření sjednoceného Irska. Sinn Féin začala spolupracovat v rámci irského parlamentu v roce 1986 a stala se součástí irského stranického systému. A to i přes prakticky nulový koaliční potenciál. V dnešní době je pátou nejpočetnější politickou stranou v Irsku.V irské politice zastává značně levicový názor a poměrně negativní je také postoj k evropské integraci. \n\nNěkteří historici vedou spory, jestli se ve skutečnosti jedná o jedinou, kontinuální Sinn Féin. Někteří v ní vidí soubor stran vzniklých z jiných stran. V jejím vedení docházelo k různým roztržkám ve 20., 30., 60., 80. a 90. letech 20. století, spojené s formováním konkurenčních stran, s převážně novými jmény, některé strany si však \"Sinn Féin\" ve svém názvu zachovaly. Sinn Féin Arthura Griffitha má velice málo společného se současnou stranou. Griffith usiloval o obnovení duální monarchie, za což se snažil bojovat legální cestou. Tyto cíle byly poprvé zveřejněny v takzvané Ústavě 1782. Poté, co byly v letech 1923 a 1926 založeny strany Cumann na nGaedheal a Fianna Fáil, pouze malá část členů zůstala ve straně po anglo-irské válce, a ti se jen velmi zřídka angažovali v politice. Hlásili se k různým politickým směrům, často k radikálně socialistickým a militantním a byli angažování v zemědělské politice na západě země. Zbytek Sinn Féin vedl John J. O'Kelly.\n\nStraně se podařilo získat pět křesel v irských parlamentních volbách v červnu 1927, ale ztratila na významu na několik období. Spoustu členů a sympatizantů pomáhalo vytvořit „Irskou brigádu“, která bojovala ve španělské občanské válce proti Francovi a fašismu ve 30. letech 20. století. V kontrastu s tím byla podpora Franca ze strany Cumann na nGaedheal. Mnoho jejich členů dokonce během druhé světové války podporovalo nacistické Německo. Strana se trochu vzpamatovala v generálních volbách ve Spojeném království roku 1955, získala dvě křesla, a v irských generálních volbách roku 1957, získala čtyři křesla.\n\nVe volbách roku 1959 do Westminsteru klesla popularita Sinn Féin téměř o 60 %. V roce 1960 se Sinn Féin přesunula doleva. V 60. letech prodělala štěpení a v její struktuře se objevily dva názorové proudy, oficiální a prozatímní. Oficiální proud, ze kterého se později vytvořila Workers' Party, uvažoval o přechodu od pasivní politiky odporu k zahájení spolupráce se státními institucemi. Zatímco prozatímní proud usiloval o zachování pasivní politiky odporu a považovali ozbrojený boj za legitimní prostředek pro dosažení politických cílů. Období 60. let bylo pro Sinn Féin jedno z nejtěžších v historii.\n\nV 70. letech se Sinn Féin znovu objevila na politické scéně v plné síle, stala se hlavní politickou silou v Severním Irsku usilující o vytvoření socialistické republiky. \n\nNa začátku 80. let byla situace na severu ostrova nelehká. Republikáni se stále více zúčastňovali demokratického procesu. Gerry Adams byl v listopadu 1983 zvolen předsedou Sinn Féin. V roce 1986 po volebním úspěchu na jihu skončila strana s politikou odmítání zasednout v Dáilu. V roce 2017 oznámil Gerry Adams záměr odstoupit z funkce předsedy strany. V lednu 2018 byla Mary Lou McDonaldová nominovaná na post předsedkyně strany.\n"}
{"id": "210632", "url": "https://cs.wikipedia.org/wiki?curid=210632", "title": "Cumulus", "text": "Cumulus\n\nCumulus (Cu) je jeden z druhů oblaků. Má svůj specifický tvar a způsob vzniku.\n\nCumulus vždy vzniká v důsledku vzestupných proudů v atmosféře. Typicky dochází k těmto vzestupným proudům na studené frontě, nebo jde o termickou konvekci, přičemž v řadě případů jde o souhru obou vlivů: studená fronta s sebou sice přinese labilní teplotní zvrstvení, to je však jen jednou z podmínek vzniku konvekce, konvekci pak vyvolá nebo významně podpoří ohřev povrchu země sluncem a následný ohřev vzduchu od povrchu země, jako by šlo o normální termickou konvekci. Cumulus může vznikat i v důsledku vzestupu větru na horské překážce, tento způsob vzniku je v podmínkách České republiky méně typický a mohou v tomto případě vznikat i jiné typy oblaků. Ve všech případech je princip vzniku oblaku typu cumulus ten, že při vzestupu se masa vzduchu dostává do větší výšky, kde je nižší tlak okolní atmosféry a v důsledku toho dochází k rozpínání a následně k ochlazování stoupající masy vzduchu. V určité výšce klesne teplota stoupající masy vzduchu pod rosný bod a dojde ke kondenzaci vody ve stoupajícím vzduchu a vznikne oblak. Výška, kde kondenzaci dojde, je přesně daná působícími vlivy, v případě že jde o termickou konvekci, nazývá se tato výška konvektivní kondenzační hladina.\n\nProtože ke kondenzaci dochází v určité konkrétní výšce, je základna aktivního kumulu (t.j. takového, který je stále stoupajícím vzduchem zdola zásobován vlhkostí) plochá a je ve stejné výšce jako u okolních cumulů. Protože základnu nahlížíme zdola, zatímco oblak je nasvícen shora a je pro světlo málo průsvitný, jeví se základna jako tmavá. Z toho též plyne, že cumuly vrhají na zemi stíny. Pro aktivní cumulus je dále charakteristická ostře ohraničená vrchní část, a ta se naopak obvykle jeví jako jasně bílá. Pokud vzestupný proud pod oblakem skončí, oblak přestane být dále zásobován vlhkostí a začne se rozpadat a ztrácet jasné kontury. Cumuly v pokročilém stádiu vývoje (viz níže) mívají aktivní části s ostrými konturami i neaktivní části, kde se rozpadají.\n\nPodle toho, jak dlouho je cumulus zásobován vlhkostí, prochází postupně následujícími stádii vývoje:\nObecně však cumulus neprojde těmito stádii všemi, ve chvíli, kdy přestane být zásobován vlhkostí, začne se rozpadat a vzniká cumulus fractus, nebo některý z oblaků altocumulus. Za další může v určité fázi zpomalit nebo úplně zastavit vertikální vývoj oblaku cumulus přítomnost zádržné vrstvy v atmosféře. Pokud naopak všechny podmínky pro další rozvoj oblaku přetrvávají i ve stádiu cumulus congestus, vzniká cumulonimbus. Dále poznamenejme, že při kondenzaci vody v oblaku se uvolňuje latentní teplo. Od stadia cumulus mediocris může toto latentní teplo způsobovat další vzestup vzduchu a do oblaku se tak dostane další vzduch zdola. Oblak si tak vlastně sám vytváří podmínky pro další rozvoj.\n\nZ důvodů uvedených v části Vznik je pro vývoj oblaku cumulus charakteristický denní chod, obvykle se během světlé části dne rozvíjí a nejpozději přes noc se obvykle rozpadne. Rozvoj oblaku cumulus během noci nastává v podmínkách České republiky jen velmi výjimečně.\n\nCumulus je obvykle zdrojem srážek až ve stadiu cumulus congestus a tento oblak je typickým zdrojem letních přeháněk. Obecně srážky z oblaku cumulus mají vždy charakter přeháněk, množství srážek však může být velmi vysoké a může se jednat i o přívalové srážky.\n\nCumulus je pro bezmotorové létání vyhledávaným typem oblaku, neboť je-li aktivní, je pod ním vzestupný proud vzduchu, který bezmotorovému létajícímu prostředku umožní stoupat. Pro ostatní formy letectví může být vnímán naopak nelibě, neboť vzestupné proudy vzduchu představují jeden ze zdrojů turbulencí.\n\n\n"}
{"id": "210634", "url": "https://cs.wikipedia.org/wiki?curid=210634", "title": "Douro", "text": "Douro\n\nDouro ( , ) je řeka ve Španělsku (Kastilie a León) a v Portugalsku (Norte) na Pyrenejském poloostrově. Částečně tvoří hranici mezi oběma zeměmi. Je 925 km dlouhá (podle některých pramenů až 938 km). V délce 112 km tvoří portugalsko-španělskou státní hranici a v délce 213 km teče Portugalskem. Povodí má rozlohu přibližně 95 000 km².\n\nPramení v Iberském pohoří ve Španělsku. Na horním a středním toku v hluboké dolině protíná Starokastilskou vysočinu. Poté opouští vysočinu a v délce 110 km protéká jedním z nejkrásnějších evropských kaňonů, který je 200 až 500 m hluboký a šířka koryta je 30 až 40 m. Na dolním toku, už v Portugalsku, teče řeka nejprve v široké dolině mezi horami a končí v přímořské nížině. Ve městě Porto ústí do Atlantského oceánu, přičemž vytváří estuár, který je od otevřeného moře oddělený písečným prahem.\n\nNejvětší přítoky jsou Pisuerga, Adacha, Esla, Tormes, Tamiga.\n\nV zimě a na jaře dochází k prudkým povodním, při kterých stoupne hladina v soutěskách o 15 až 20 m a v rovinách mohou být zatopeny přilehlé oblasti. Průměrný průtok vody v ústí činí 700 m³/s) a maximální 15 000 m³/s.\n\nVodní doprava je možná do vzdálenosti 200 km od ústí. Na řece byly vybudovány přehradní nádrže a vodní elektrárny. Údolí řeky a jejího přítoku Pisuergy je hlavní obilnicí Španělska. V údolích, kterými řeka protéká, bylo vybudováno velké množství vinic, které produkují nejznámější vína na světě. Vinařská oblast Alto Douro produkující portské víno byla v roce 2001 přijata na Seznam světového dědictví UNESCO.\n\nNa řece leží města Soria, Aranda de Duero, Zamora (Španělsko), Peso da Régua, Porto (Portugalsko).\n\n"}
{"id": "210639", "url": "https://cs.wikipedia.org/wiki?curid=210639", "title": "TTL (logika)", "text": "TTL (logika)\n\nTTL (transistor-transistor-logic; tranzistorově-tranzistorová logika) je standardem používaným pro implementaci digitálních (také logických) integrovaných obvodů, vycházejícím z použití technologie bipolárních křemíkových tranzistorů. Obvody technologie TTL používají napájecí napětí 4,5 až 5,5 V, z čehož vyplývá pro logickou jedničku napětí přibližně 5 V, pro logickou nulu napětí přibližně 0 V.\nPro hodnoty napětí na vstupu platí: napětí 0 V až 0,8 V se interpretuje jako logická 0, napětí 2 V až 5 V se interpretuje jako logická 1.\n\nNapětí 0,8 V až 2 V leží v tzv. zakázaném pásmu, pro které není funkce obvodu definována. Za podmínky, že obvod současně zaručí na svých výstupech napětí 2,7 V až 5 V pro logickou jedničku a 0 až 0,3 V pro logickou nulu, lze obvod považovat za kompatibilní s logikou TTL.\n\nV současnosti se napěťová hladina používaná pro implementaci digitální logiky snižuje, používá se logika s napájením 3,3 V, 2,5 V, 1,8 V a 1,2 V. Snižování napěťové hladiny je diktováno požadavky na vyšší integraci a nižší spotřebu na tranzistor u moderních zařízení. Pro nízkonapěťovou logiku zřejmě neexistuje všeobecně přijímaný standard pro logické úrovně, jak tomu bylo u logiky TTL.\nNejznámější řadou integrovaných obvodů TTL je řada 7400, kterou zavedla společnost Texas Instruments. Obvody řady 7400 lze přímo nahradit pomocí obvodů řady 5400, které jsou určené pro extrémní podmínky (mají větší rozsah pracovních teplot). Stejné označení přejaly i ostatní společnosti.\n\nObvody 7400 se rozdělují podle použité technologie. Kromě obvodů TTL se v řadě 74 vyrábějí i obvody CMOS, které poznáme podle písmena C v označení technologie. Takové obvody nemusejí být propojitelné s obvody TTL, protože mohou mít jiné napěťové úrovně vstupů a výstupů. Obvody CMOS, které jsou propojitelné s obvody TTL, mají v označení technologie písmeno T.\n\n\n"}
{"id": "210643", "url": "https://cs.wikipedia.org/wiki?curid=210643", "title": "Violka psí", "text": "Violka psí\n\nViolka psí (\"Viola canina\") je vytrvalá bylina z čeledi violkovité (\"Violaceae\"). Dorůstá výšky cca 6-30 cm. Oddenek je přímý nebo vystoupavý, často vícehlavý. Listy jsou jednoduché, čepele listů na bázi mělce srdčité až uťaté, jsou vejčitě kopinaté až úzce trojúhelníkovité (na rozdíl od violky Rivinovy, kde jsou často širší než delší), všechny listy na okraji jsou mělce vroubkovaně pilovité. Lodyha se vytváří, jsou přítomny jen lodyžní listy, přízemní zpravidla chybí. Na bázi listů jsou palisty, které jsou úzce kopinaté až kopinaté zubaté nebo i krátce třásnité. Na květní stopce jsou v horní čtvrtině 2 listence. Květy jsou nevonné. Přívěsky kališních lístků cca 1,5-3 mm dlouhé. Korunní lístky jsou bledě až sytě fialově modré, ostruha je bělavá, někdy s nažloutlým či nazelenalým nádechem. Kvete v květnu až v červnu. Plodem je tobolka.\n\nRoste v Evropě, kromě úpného jihu, na východ její areál sahá až na střední Sibiř, roste také na Krymu, na Kavkaze, v západním Grónsku a na Islandě.\n\nHojný druh, rozšířený po celé zemi. Preferuje kyselé půdy a jedná se o druh světlomilný, proto ho najdeme zpravidla mimo les. V teplých vápencových územích se vyskytuje vzácně, v horách nad 1100 m většinou chybí. Roste nejčastěji na suchých loukách a pastvinách, např. smilkové trávníky, kde bylo společenstvo pojmenováno jako sv. \"Violion caninae\", právě podle tohoto druhu. Roste také ve vřesovištích, v širkolistých suchých trávnících sv. \"Bromion erecti\", v bezkolencových loukách, acidofilních okrajích lesů aj.\n\nVelmi variabilní druh, je rozlišováno více vnitrodruhových taxonů. V ČR jsou rozlišovány dva poddruhy, v jiných pojetích to jsou však samostatné druhy.\n\nČasto se kříží s violkou lesní, kříženec se jmenuje \"Viola × borrusica\". Velmi častý je také kříženec s violkou Rivinovou, kříženec se jmenuje \"Viola × baltica\", často spolu vytváří hybridní roje, existují i další hybridní kombinace.\n\n\n\n \n"}
{"id": "210647", "url": "https://cs.wikipedia.org/wiki?curid=210647", "title": "1. pěší divize legií (Polsko)", "text": "1. pěší divize legií (Polsko)\n\n1. pěší divize legií (polsky: \"1 Dywizja Piechoty Legionów\") byla taktickou jednotkou Polské armády v meziválečném období.\n\nDivize vznikla v únoru 1919, účastnila se Rusko-polské války. V roce 1920 se zúčastnila Kijevské operace. Poté co Polská armáda vyhrála bitvu u Varšavy se divize zapojila do protiútoku. Po válce se velitelství divize přesunulo do Vilna. V roce 1939 se divize podílela na obraně země.\n\n"}
{"id": "210674", "url": "https://cs.wikipedia.org/wiki?curid=210674", "title": "Saldo obchodní bilance", "text": "Saldo obchodní bilance\n\nSaldo obchodní bilance je rozdíl mezi exportem a importem. Sleduje se na běžném účtu\nexport je vyšší než import\n\nimport převažuje nad exportem\n\n\nkde\n\nV ČR bylo pasivní saldo obchodní bilance (Im větší než Ex), především po roce 1993. Vliv na tuto skutečnost měly následující skutečnosti:\n\nV roce 2000 činilo záporné saldo zhruba 60 mld. Kč. Od roku 2004 je saldo ČR aktivní, zejména díky automobilovému exportu.\n\n\n"}
{"id": "210675", "url": "https://cs.wikipedia.org/wiki?curid=210675", "title": "Tedžen", "text": "Tedžen\n\nTedžen nebo také Harirúd ( nebo , ) je řeka v Afghánistánu (Ghór, Herát) a v Turkmenistánu (Mary). Také částečně tvoří hranici obou zemí s Íránem (Chorásán Razaví). Je dlouhá 1150 km. Povodí má rozlohu 70 600 km².\n\nPramení pod jménem Harirúd v pohoří Kohi Baba v provincii Ghór ve středním Afghánistánu v nadmořské výšce přibližně 3000 m. Až k Herátské oáze teče směrem na západ jako horská řeka vysokohorskou krajinou v úzkých, hlubokých kaňonech a dolinách a přes náhorní planiny, kde protéká městem Chaghcharan. Oázou protéká v široké dolině. Pod oázou na afghánsko-íránské hranici opět nabývá horského charakteru a stáčí se k severu a tvoří afghánsko-íránskou hranici. Dolina se rozšiřuje níže, kde řeka tvoří íránsko-turkmenskou hranici a dále v Turkmenistánu, kde dostává jméno Tedžen, již řeka teče v široké dolině a větví se na průtoky a ramena. Řeka se ztrácí v poušti Karakum pod Tedženskou oázou.\n\nZdroj vody je smíšený s převahou sněhového. Nejvyšší vodnosti dosahuje od března do května. Průměrný průtok vody u Polehatumu (325 km od ústí) činí přibližně 30 m³/s a maximální 990 m³/s. Od srpna do listopadu řeka obvykle vysychá pod městem Herát. Kalnost vody dosahuje přibližně 100 kg/m³. Řeka nezamrzá. Dolní tok je zavodňován z Karakumského kanálu.\n\nVoda z řeky se využívá na zavlažování především Herátské a Tedženské oázy, přičemž v první z nich je voda z řeky zcela využita v období sucha a ve druhé po zbytek roku. V Turkmenistánu byly na řece vybudovány přehradní nádrže, které regulují průtok (Tedženská, Druhá tedženská). Na řece leží města Tedžen a Bolševik (Turkmenistán). Na břehu řeky se nachází Minaret Jam, který je zapsán na seznam světového dědictví UNESCO.\n"}
{"id": "210684", "url": "https://cs.wikipedia.org/wiki?curid=210684", "title": "Tatra 400", "text": "Tatra 400\n\nTatra 400 je typ československého trolejbusu, který byl vyráběn na přelomu 40. a 50. let 20. století.\n\nTatra 400 je mohutný třínápravový trolejbus se zadní hnací nápravou. Pro vůz byl využit podvozek tatrovácké koncepce s centrální nosnou rourou a s výkyvnými polonápravami, odpruženými poloeliptickými listovými pružinami, z nákladního automobilu Tatra 111, který vyráběla Tatra Kopřivnice. U prototypu čtvrté série byly zadní listové pružiny zdvojeny a doplněny teleskopickými tlumiči. Nosnou součástí podvozku byl i na centrální rouru přírubami uchycený trakční motor, v přední části bylo na rouru namontované dynamo 24 V, které zásobovalo pomocná zařízení. Za poslední nápravou byl umístěn tříválcový kompresor poháněný samostatným elektromotorem. Na rám podvozku byl upevněna karoserie (výrobce Tatra Smíchov) s celokovovou kostrou. Vnitřek vozu byl obložen dřevovláknitými deskami, které byly polepené tapetou. Sedačky pro cestující byl umístěny podélně. V pravé bočnici se nacházely troje skládací dveře (přední dvoukřídlé, ostatní čtyřkřídlé) ovládané elektropneumaticky.\n\nVeškerá elektrická výzbroj (od společnosti ČKD Praha) s kompaudními motory byla uložena na podvozku (samozřejmě kromě sběračů), což zjednodušovalo údržbu. U vozů třetí série byl jako zdroj pohonu použit nový kompaudní sériově zapojený dvojmotor ČKD se vzájemným mechanickým propojením.\n\nVozy T 400 byly vyráběny ve třech výrobních sériích (ze čtvrté vznikl pouze prototyp), přičemž třetí série se od prvních dvou částečně technicky odlišuje.\n\nV letech 1948 až 1955 bylo vyrobeno celkem 195 vozů.\n\nPosledními městy, kde byly v provozu tyto trolejbusy, byly Ostrava a Praha, kde vozy T 400 dojezdily v roce 1972.\n\n\n"}
{"id": "210694", "url": "https://cs.wikipedia.org/wiki?curid=210694", "title": "TGA", "text": "TGA\n\nTGA (též označovaný jako Targa) je jeden ze souborových formátů pro ukládání rastrové počítačové grafiky. Formát vytvořila společnost Truevision (nyní Pinnacle Systems), která se specializovala na výrobu obrazových adaptérů, tzv. videograbberů. Grabberů typu \"Targa\" existovalo několik typů a pro každý byla vytvořena vlastní varianta grafického formátu TGA (lišily se především v počtu bitů na pixel). Tyto videoadaptéry byly první pro IBM PC, které podporovaly true color.\n\nNejčastěji používané nekomprimované typy zápisu dat jsou tyto:\n\n\nRastrový obraz (bitmapa) může být v grafických souborech typu TGA uložen různými způsoby, a to buď v komprimované, nebo volné (nekomprimované) formě. Komprimované obrazové soubory typu TGA se dnes již téměř nepoužívají, neboť výhoda formátu je právě v jednoduché manipulaci s nekomprimovaným TGA. Pravděpodobně nejpoužívanější je nekomprimovaná bitmapa uložená v true color (32bitové) paletě. Je však možné uložit i bitmapu ve stupních šedi (greyscale), či bitmapu obsahující indexovanou barevnou paletu (jako GIF) místo přímých barev. Za zmínku stojí podpora bitmap uložených ve stupních šedi, které jsou často používány při ukládání snímků získaných při počítačové tomografii. (Pro převod na snímek s paletou pro další zpracování obrazu je tento formát zcela nevhodný).\n\nInformace v souborech (tzv. hlavička) typu TGA jsou rozděleny do sekcí, přičemž pouze první je povinná – jde o informační hlavičku, jejíž velikost je vždy rovna 18 bajtům. Jsou zde umístěny základní informace o obraze, zejména jeho rozlišení, způsob kódování barev pixelů a orientace obrázku. Hlavičku je možné srovnat například s hlavičkou souboru BMP, jejíž velikost je \"54\" bajtů, a neobsahuje navíc žádné další důležité informace, spousta informací naopak chybí. Při prohledání hlavičky TGA však zjistíme, že i ona obsahuje nadbytečné údaje a bylo by možné ji o pár bitů zkrátit.\n\n\"Hlavička souboru ve formátu TGA\"\nBitmapy je možné komprimovat několika způsoby, typicky se používá jednoduché kódování RLE (Run Length Encoding), které může být kombinované s Huffmanovým kódem. V porovnání s komprimací pomocí algoritmů LZ77 a LZW (použité například v GIF a PNG) je však RLE i Huffmanovo kódování pro většinu snímků méně účinné, i když mnohem jednodušší na implementaci. Kromě vlastních barev jednotlivých pixelů je možné ukládat i alfa kanál; v něm může být průhlednost popsána buď jedním bitem (podobně jako v případě grafického formátu GIF), nebo bity osmi (256 stupňů průhlednosti).\n\nFormát je často používán pro tvorbu realistické grafiky, využívají jej programy pracující s lokálním osvětlovacím modelem, je vhodný pro ukládání a načítání textur. Následuje ukázka použití TGA formátu v několika programech a PC hrách.\n\n\n"}
{"id": "210700", "url": "https://cs.wikipedia.org/wiki?curid=210700", "title": "Beatrix Portugalská", "text": "Beatrix Portugalská\n\nBeatrix Portugalská ( \"Beatriz de Portugal\", 9. prosince 1372, Coimbra – 8. března 1410, Madrid) byla de iure poslední portugalskou panovnicí z burgundské dynastie. Sňatkem s králem Janem I. se stala královnou Kastilie a Leónu (1383–1390).\n\nPrincezna Beatrix byla prvorozeným dítětem portugalského krále Ferdinanda I. a jeho manželky Eleonory. Protože oba její mladší bratři Petr (1380) a Alfons (1382) brzy po narození zemřeli, stala se dědičkou portugalského trůnu. Jako dědička trůnu byla z politických důvodů v jedenácti letech provdána za kastilského krále Jana I., který byl o čtrnáct let starší. Sňatek se konal 17. května 1383 ve městě Elvas. Krátce nato, 22. října 1383, král Ferdinand I. zemřel a Beatrix byla podle smlouvy mezi Portugalskem a Kastilií prohlášena za portugalskou následnici trůnu a královnu pod regentstvím své matky Eleonory.\n\nHrozící ztráta nezávislosti pod nadvládou Kastilie vyvolala mezi Portugalci odpor, který brzy přerostl v ozbrojenou rebelii. Do jejího čela se postavil Řád avizských rytířů v čele se svým velmistrem Janem Avizským. Krize mezi lety 1383–1385 byla ukončena bitvou u Aljubarroty, kde byla Kastilie poražena a Beatrix tak ztratila veškeré šance na své prosazení se na trůn. Novým, již nezpochybňovaným portugalským králem se stal její polorodý strýc Jan I., který byl prohlášen kortesy v Coimbře 10. dubna 1385 králem.\n\nPo smrti manžela v roce 1390 obdržela Beatrix města Medina del Campo, Cuéllar, Olmedo, Arévalo a Real jako dědictví. Nadále žila jako královna kastilská a leónská v Madridu, kde také roku 1410 zemřela a byla pochována v klášteře sv. Ducha v Toru.\n"}
{"id": "210705", "url": "https://cs.wikipedia.org/wiki?curid=210705", "title": "Northbridge", "text": "Northbridge\n\nNorthbridge (Severní můstek) je také znám jako systémový řadič. Je jedním ze dvou základních čipů na základní desce. Druhý se nazývá jižní můstek a společně je označujeme jako tzv. čipset. Dělení čipsetu na severní most a jižní most je běžné, ačkoli existují i čipy, které obsahují oba najednou za cenu vyšší složitosti při výrobě.\n\nSeverní most zajišťuje komunikaci mezi CPU, pamětí RAM (řadič paměti), AGP portem nebo PCI Express sběrnicí a také zajišťuje spojení s jižním mostem. Některé severní můstky obsahují integrované grafické karty. Protože různé procesory a paměti vyžadují rozdílnou signalizaci, pracuje severní můstek pouze s jedním nebo se dvěma typy procesorů a zpravidla pouze s jedním typem paměti RAM. Existují čipsety, které podporují dva druhy paměti RAM, které jsou dostupné při přechodu na nový standard.\n\nNapříklad severní můstek čipsetu NVIDIA nForce2 bude spolupracovat pouze s procesory Duron, Geode NX, Athlon a Athlon XP spojenými s DDR SDRAM. Čipset Intel i875 bude pracovat pouze se systémy užívající procesory Pentium 4, Pentium M, Celeron nebo Celeron M, které mají frekvenci vyšší než 1,3 GHz a DDR SDRAM pamětí. Čipset Intel i915g pracují pouze s procesory Pentium 4 a Celeron, ale mohou používat paměti DDR nebo DDR2.\n\nSeverní můstek je na základních deskách základním prvkem, který určuje rychlost, druh procesorů, jejich množství a druh paměti RAM, který bude použit. Ostatní faktory, jako jsou regulace napětí a počet konektorů, také hrají roli. Prakticky všechny čipsety podporují pouze jednu procesorovou sadu s maximálním množstvím paměti RAM, měnícím se podle druhu procesoru a typu základní desky. Éra prvních Pentií měla často omezení na 128 MB. Architektura procesoru Pentium Pro umožňovala adresovat více než 4 GB paměti (36 bitů, což umožňuje adresovat až 64 GB paměti), avšak základní desky takové množství fyzické paměti RAM obvykle nepodporovaly.\n\nSeverní můstek je obvykle schopen propojení s jedním nebo se dvěma různými jižními můstky, což ovlivňuje výsledné možnosti a nabízené technologie základní desky.\n\nŘadič paměti RAM, který byl standardně umístěn v severním můstku, byl u architektury AMD64 přesunut přímo do procesoru. Ostatní výrobci, jako je Intel a IBM, také začlenili tuto změnu do svých nových procesorů.\n\nVýhledem do budoucnosti je SOC (System On Chip), což dále sníží počet komponent na základní desce. Větší čipy však omezují univerzálnost řešení, mají větší počet pinů a jsou složitější. Současné vysokorychlostní sběrnice jsou sériové (PCIe, SATA), což naopak složitost snižuje. V budoucnu můžeme očekávat návrat ke standardnímu připojení ostatních obvodů přes sběrnici (nejspíše PCI Express), které by navíc mohly být sloučeny do jediného Super I/O kontroléru. Ušetřené vývody mohou být také použity pro další integrovaná rozhraní, jako SATA, USB, IDE, SDIO čtečky karet a řadiče PCI.\n\nSeverní můstek hraje důležitou roli v tom, jak dalece mohou být počítače (pře)taktovány. Jejich frekvence je stanovena pro procesor jako základní, od níž se jeho vlastní frekvence odvíjí (pomocí násobičů). Vzhledem k vysoké integraci vyžaduje severní můstek obvykle samostatné aktivní chlazení.\n\n"}
{"id": "210708", "url": "https://cs.wikipedia.org/wiki?curid=210708", "title": "Úmluva o ochraně lidských práv a základních svobod", "text": "Úmluva o ochraně lidských práv a základních svobod\n\nÚmluva o ochraně lidských práv a základních svobod, zkráceně Evropská úmluva o lidských právech, je nejdůležitější lidskoprávní úmluvou sjednanou v rámci Rady Evropy a základem regionální mezinárodněprávní ochrany lidských práv v Evropě. Byla podepsána v Římě dne 4. listopadu 1950.\n\nČeskoslovensko bylo roku 1992 vůbec prvním státem střední a východní Evropy, který se stal stranou Úmluvy (úmluva byla ratifikována 18. března 1992 a publikována pod č. 209/1992 Sb.).\n\n\nKatalog práv vyjmenovaných v Úmluvě byl později doplněn dalšími právy, zaručenými v protokolech k Úmluvě.\nI po přijetí Listiny základních práv EU je pro ochranu lidských práv v právu EU zcela zásadním dokumentem evropská Úmluva o ochraně lidských práv a základních svobod (EÚLP), ačkoliv se nejedná o přímý pramen unijního práva. Přistoupení EU k EÚLP je v EU diskutováno již od roku 1979 přičemž ESD označil v březnu 1996 tento krok za natolik zásadní, že podmínkou jeho uskutečnění je revize zakládacích smluv. Touto revizí je právě Lisabonská smlouva.\n\nV čl. 6 odst. 2 SEU se EU zavazuje k přistoupení k EÚLP, přičemž je počítáno s tím, že přístupová smlouva zohlední specifické rysy EU a umožní EU kontrolu v orgánech EÚLP a dostatečné rozlišení případů, kdy stížnost směřuje proti jednotlivému státu a kdy proti EU (Protokol č. 8 k čl. 6. odst. 2 Smlouvy o Evropské unii o přistoupení Unie k evropské Úmluvě o ochraně lidských práv a základních svobod). Čl. 2 Protokolu č. 8 opět stanoví, že přistoupení se nijak nedotkne pravomocí EU ani postavení členských států ve vztahu k EÚLP (zejm. zvláštního postavení vyplývajícího z jejich vztahu k protokolům a opatřením a výhradám na základě čl. 15 a 57). V čl. 3 protokolu je stanoveno, že platnost EÚLP pro EU neumožní, aby se spory ze Smluv řešily jinými způsoby, než stanoví Lisabonská smlouva (čl. 344 SFEU). Prozatímní návrh přístupové dohody EU k EÚLP nenabízí k otázce „stížností mezi stranami“ (zatím „mezistátních stížností“) konkrétní řešení, které bude zřejmě nutné nalézt v rámci práva EU.\n\nPrávem EU je proces přistoupení je upraven v čl. 218 SFEU, stanovící pravidla pro uzavírání dohod mezi Unií a třetími zeměmi nebo mezinárodními organizacemi. Na jeho základě Rada vydává směrnice pro přístupová jednání a zmocňuje vyjednavače. Průběh jednání je kontrolován Radou, která po jejich skončení zmocňuje k uzavření dohod a uzavírá je. V případě procesu přistoupení k EÚLP rozhoduje Rada jednomyslně a k rozhodnutí o uzavření dohody musí dát souhlas EP. Další podmínkou platnosti dohod je ratifikace členskými státy v souladu s jejich ústavními předpisy. Rada pro spravedlnost a vnitřní věci schválila směrnice pro jednání 4. června 2010 a zmocnila k němu Komisi. Po jednáních Komise s neformální skupinou 14 odborníků vyslanou ESLP začala v červnu 2012 vyjednávání v ad hoc skupině nazvané 47+1, jejichž plodem je návrh přístupové dohody předložený k připomínkám ESD, EP a členským státům.\n\nZaměříme-li se na nejdiskutovanější momenty přistoupení EU k EÚLP, jedná se zejména o otázky rozsahu přistoupení, institucionální a organizační otázky včetně problematiky stížností na porušení EÚLP mezi jejími členy navzájem (které by patrně byly v rozporu s čl. 344 SFEU), vyčerpání vnitřních opravných prostředků a vliv přistoupení k EÚLP na monopol ESD na výklad práva EU.\n\nEÚLP byla za téměř sedmdesát let své existence rozšířena o řadu dodatkových protokolů, o nichž se čl. 6 odst. 2 SEU výslovně nezmiňuje. K těmto dodatkovým protokolům mají různé členské státy různý přístup a liší se v tom, které protokoly ratifikovaly. Vzhledem k širokému zmocnění Komise se nabízí několik možností, v jakém rozsahu se EU k EÚLP a dodatkovým protokolům připojí. Jakýmsi přehledem těchto možností může být Zpráva výborů EP z 10.5.2010. Je myslitelná nejjednodušší možnost přistoupení EU pouze k EÚLP ve znění protokolů č. 11 a 14. Zároveň ale většina práv zakotvených dodatkovými protokoly je už nyní součástí práva EU díky Listině základních práv a díky obecným zásadám práva. Jako smysluplná se jeví varianta přistoupení EU k EÚLP a k těm protokolům, které ratifikovaly všechny členské státy. Nicméně v zorném poli evropských institucí jsou i další možnosti, především přistoupení EU ke všem protokolům k EÚLP. Tento postoj vychází z argumentů, že přistoupení ke všem protokolům by více odpovídalo stavu vývoje ochrany lidských práv v EU a že EU je v otázce míry participace na systému EÚLP nezávislá na členských státech. Navzdory zdůrazněné autonomii EU je však u této varianty z praktických důvodů doporučeno, aby členské státy následovaly příklad EU a přistoupily k ratifikaci těch protokolů, u nichž tak dosud neučinily. Přistoupení ke všem protokolům by však mělo být uskutečnitelné i v případě, kdy členské státy nebudou ochotny změnit rozsah ratifikovaných protokolů, neboť jinak by byl postup EU v rozporu s čl. 3 Protokolu č. 8. Ať už bude rozsah přistoupení jakýkoliv, problematiku svobody projevu a svobody umělecké tvorby to neovlivní.\n\nŘešení institucionálních a organizačních otázek by mělo zohledňovat status EU jakožto subjektu sui generis, který by měl přistoupit k EÚLP a zároveň nebýt členem Rady Evropy. Znění EÚLP bude nutné změnit minimálně natolik, aby jím mohla být zavázána nadnárodní organizace, a z návrhu přístupové dohody vyplývá, že by status EU měl pokud možno co nejvíce odpovídat statusu smluvních stran – států. EU by měla mít vlastního soudce se stejnými právy a povinnostmi, jako mají soudci vysílaní jednotlivými státy. Musí být stanoven vnitřní mechanismus výběru tří kandidátů na pozici soudce, v úvahu přichází adaptace postupů předepsaných SFEU pro volbu soudců do soudních orgánů EU. Ze tří navržených kandidátů je soudce následně vybírán Parlamentním shromážděním Rady Evropy. Zástupci EP by přirozeně uvítali co možná největší vliv EP na volbu soudce za EU i na volbu ostatních soudců a k tomu také směřují jednání s Parlamentním shromážděním.\n\nVe Výboru ministrů má už nyní EU status pozorovatele, v případě přistoupení k EÚLP by ale měla získat plnoprávné postavení, což by si vyžádalo změnu Statutu Rady Evropy. EU hodlá dále usilovat o zapojení do Řídícího výboru pro lidská práva. Stranou nezůstává ani příspěvek do rozpočtu, který je v případě států hrazen prostřednictvím Rady Evropy, jejímž členem se však EU nezamýšlí stát. Návrh přístupové dohody obsahuje i konkrétní návrh výše příspěvku (34 % částky placené státem, který je povinen odvést nejvyšší částku za daný rok).\n\nSféra právních systémů členských států a sféra práva EU jsou natolik provázané, že už nyní je zřejmé, že ne vždy bude snadné rozlišit, zda má stížnost směřovat spíše proti členskému státu nebo spíše proti EU. Zatím se ESLP staví k aktům EU zasahujících do lidských práv na základě přístupu nastíněném v rozhodnutí Matthews proti Spojenému království a dále rozvinutém v rozhodnutí ve věci Bosphorus proti Irsku tak, že odpovědný je stát a jeho členství v nadnárodní organizaci jeho odpovědnost neomezuje, zároveň ale ESLP uznal EU za nadnárodní organizaci, jejíž ochrana lidských práv je obdobná jako v rámci EÚLP. V případě přistoupení EU k EÚLP bude však nutné řešit tuto problematiku detailněji. Nejistota, kdo má být odpůrcem stížnosti, může vyvstat ve dvou případech: jednak tehdy, když bude stěžovatel namítat porušení EÚLP členským státem, který pouze implementoval právo EU, a naopak tehdy, když bude EU žalovanou stranou v případě, kdy jednala na základě primárního práva. V takovém případě bude žádoucí, aby se jako „spoluodpůrce“ k řízení připojil i druhý subjekt (EU/členský stát).\n\nInstitut „spoluodpůrce“ by měl poskytnout straně, jíž se řízení rovněž dotýká, a zároveň není přímo žalovaná, plná práva strany sporu a zároveň v případě úspěchu stížnosti plnou odpovědnost za splnění povinností vyplývajících z rozsudku. Od společných hlavních žalovaných by se „spoluodpůrce“ odlišoval tím, že by nezodpovídal jen za jednání ve své jurisdikci, jelikož samotné vytvoření tohoto mechanismu vychází z obtížnosti jednoznačně oddělit vliv jednotlivých subjektů v rámci EU na nastalou situaci. Na rozdíl od institutu třetí strany by se spoluodpůrce stával plnohodnotnou stranou sporu, byl vázaný rozsudkem a nesl solidární odpovědnost za jeho výkon spolu s žalovanou stranou. Pro stěžovatele je výhodné, že do stížností proti jednomu subjektu bude automaticky zahrnut i další subjekt (subjekty), který se svou činností na porušení práv podílel. Konkrétní řešení tohoto institutu není zatím zcela jasné. Návrh přístupové zprávy vychází z dobrovolnosti připojení EU/členského státu jako „spoluodpůrce“. Dělo by se tak na vlastní žádost nebo na přizvání ESLP. Subjekt by se nemohl stát „spoluodpůrcem“ bez svého souhlasu a zároveň by se o jeho připojení musel vyjádřit ESLP tak, že jsou splněny podmínky předpokládané návrhem přístupové dohody.\n\nESLP by zřejmě nerozhodoval o podílu jednotlivých „spoluodpůrců“ na porušení EÚLP, toto by bylo ponecháno ESD, tedy vnitřnímu mechanismu EU. Hlavním smyslem tohoto řešení je dosáhnout toho, aby ESLP nemohl zasahovat do rozdělení kompetencí mezi členskými státy a EU, jak to vyžaduje i SEU a Protokol č. 8.\n\nJelikož je stížnost k ESLP vždy podmíněna vyčerpáním všech vnitrostátních prostředků nápravy (čl. 35 odst. 1 EÚLP), bude nutné najít způsob, jakým aplikovat toto pravidlo na právo EU, jehož soudní systém neodpovídá státním soudním systémům. ESD není skutečnou „poslední instancí,“ neboť často vykládá evropské právo prostřednictvím předběžných otázek. Národní soudy navíc nemají vždy povinnost předběžnou otázku položit, a proto mohou nastat případy, kdy se k ESLP dostane stížnost na porušení EÚLP, kde bude spoluodpovídat EU, aniž ESD měl před tím možnost interpretovat právo EU a případně posoudit platnost konkrétního aktu práva EU. Zajistit, aby k tomu nedocházelo, lze hned několika postupy. Vzhledem k tomu, že už v rámci stávajícího mechanismu mají soudy poslední instance povinnost předložit případ ESD, bylo by možné považovat tento mechanismus za dostatečný. Zároveň porušení této povinnosti by mohlo znamenat porušení práva na spravedlivý proces. Zda by však nepoložení předběžné otázky ESD bylo skutečně vždy posouzeno jako porušení čl. 6, není z dosavadní judikatury zcela jasné, neboť vnitrostátní soudy mají poměrně široký prostor uvážení, zda předběžnou otázku předloží. Nenavržení předběžné otázky stěžovatelem by pak vedlo k odmítnutí stížnosti pro nevyčerpání všech vnitrostátních prostředků ochrany. Tato varianta by nicméně velmi pravděpodobně vedla k dalšímu zahlcování ESD nebo k odmítání velké části stížností. Představitelné je rovněž přerušení již započatého řízení před ESLP, než se k případu na návrh Komise vysloví ESD. Toto řešení se zatím jeví jako nejschůdnější a obsahuje ho i návrh přístupové dohody. Dosud není přesně stanovena lhůta pro rozhodnutí ESD, ale návrh přístupové dohody hovoří o šesti až osmi měsících. Dříve zvažované použití současné lhůty pro podávání písemných připomínek třetích stran se nejeví jako realistické, neboť tato lhůta není nijak zvlášť dlouhá. Zvolené řešení bude navíc muset být posouzeno i z hlediska rovnosti účastníků před ESLP.\n\nV každém případě po přistoupení EU k EÚLP vliv EÚLP a ESLP na právo unie výrazně vzroste a je otevřené, zda budou evropské orgány podobně jako v současné době orgány vysokých smluvních stran spíše přejímat doktrínu aplikovanou ESLP ve věcech ochrany umění, nebo zda poskytnou kulturním hodnotám větší ochranu než dosud poskytuje štrasburský soud.\n\n\n"}
{"id": "210710", "url": "https://cs.wikipedia.org/wiki?curid=210710", "title": "Chersonská oblast", "text": "Chersonská oblast\n\nChersonská oblast ( [Chersons’ka oblasť]; někdy též Херсонщина / \"Chersonščyna\") je jednou ze 24 samosprávných oblastí Ukrajiny. Rozkládá se v jižní části země při pobřeží Azovského a Černého moře po obou březích dolního toku Dněpru. Oblast byla ustavena 30. března 1944.\n\nOblast leží na dolním toku Dněpru, do nějž se nad Chersonem vlévá řeka Inhulec. Většina oblasti má charakter suché a rovinaté stepi s úrodnou černozemí. Na jihu je spojena Perekopskou šíjí s Krymským poloostrovem. Nachází se zde největší zóna vátých písků v Evropě – Olešské písky.\n\nHlavním městem je Cherson (316 000 obyv.), další významnější města jsou Kachovka a Nova Kachovka (města u hráze Kachovské přehrady na Dněpru), Olešky či nevelký azovský přístav Heničesk.\n\nNásledující tabulka podává přehled všech měst a větších sídel městského typu (\"kurzívou\"). Tučně jsou vyznačena města oblastního významu.\n\nOblastí prochází železniční trať (Kyjev –) Mykolajiv – Krym s několika odbočkami, východní částí oblasti pak magistrála Moskva – Charkov – Krym. Kromě posledně jmenované jsou všechny železniční tratě v oblasti jednokolejné a neelektrifikované. Fungují zde přístavy Cherson a Skadovsk.\n\nChersonská oblast je jednou z méně osídlených oblastí Ukrajiny: k 1. 3. 2007 zde žilo 1 115 700 obyvatel, z toho 61% ve městech. 82 % obyvatelstva tvoří Ukrajinci, 14 % Rusové, dále zde žijí Bělorusové a Tataři. Přibližně 70 % obyvatel používá ukrajinštinu, zbytek pak především ruštinu. Je tedy „nejukrajinštější“ oblastí jižní Ukrajiny.\n\nZ jihovýchodní strany je Chersonská oblast ohraničena Azovským mořem, z jihozápadu pak Černým mořem.\n"}
{"id": "210712", "url": "https://cs.wikipedia.org/wiki?curid=210712", "title": "Irupce", "text": "Irupce\n\nIrupce je masové nepravidelné vystěhování živočichů jednoho druhu.\n\nIrupce probíhá z oblasti přemnožení, kde je nedostatek potravy, do oblastí s nízkou početností druhu, či dokonce mimo jeho stávající areál.\n"}
{"id": "210713", "url": "https://cs.wikipedia.org/wiki?curid=210713", "title": "Nimbostratus", "text": "Nimbostratus\n\nNimbostratus (Ns, česky dešťová sloha) má horizontální rozměry tisíce kilometrů, vertikální mohutnost až několik kilometrů a vypadávají z něho trvalé srážky, ať déšť, sněžení nebo jejich kombinace. Již z dálky můžeme pozorovat srážkové pruhy, nemusí dopadat na zem a vzniká tak virga, v tomto případě se mrak zdá být ze spodní strany rozostřený a modrý. Často se pod nimbostraty tvoří nízké cáry oblaků, které se spojí v celkem souvislou vrstvu. Těmto cárům se říká fractostraty nebo fractocumuly, podle toho, zda se víc podobají cumulům nebo stratům. Téměř vždy začne pršet až když se tyto oblaky utvoří. Většinou je tento mrak špatného počasí smíšený, tj. skládá se jak z vodních kapek, tak z ledových krystalků. Rozeznat tento typ oblaků je velmi snadné. Obvykle zatahuje celou oblohu, má jednotnou temně šedou barvu a vzhledem k velké mohutnosti jím slunce neprosvítá. Jelikož je oblak vertikálně hodně rozsáhlý, často zasahuje do vysokého nebo nízkého patra i když patří k oblakům středního patra. V některých případech může dobře vertikálně vyvinutý nimbostratus v sobě skrývat cumulonimbus, což je bouřkový oblak, který vede ke vzniku intenzivních dešťů, blesků a krupobití. Tento jev nelze pozorovat pouhým okem a je odhalitelný jen radarem.\n\n"}
{"id": "210714", "url": "https://cs.wikipedia.org/wiki?curid=210714", "title": "Stratocumulus", "text": "Stratocumulus\n\nStratocumulus (Sc) je oblak, nesoucí známky vertikálního vývoje. Řadíme jej k oblakům nízkého patra. Vyskytuje se ve výškách od několika desítek nebo stovek metrů nad zemí až do výšky kolem dvou kilometrů. Má podobu kupovitých valounů nebo peřin, často šedé barvy. Někdy může zatahovat celou oblohu a můžou z něho vypadávat srážky. Stratocumulus vzniká rozpadem jiného druhu oblaku díky turbulentnímu proudění – nejčastěji z typu cumulus. Je složený většinou z vodních kapiček, někdy s příměsí ledových krystalků.\n\n"}
{"id": "210717", "url": "https://cs.wikipedia.org/wiki?curid=210717", "title": "Pracovní sobota", "text": "Pracovní sobota\n\nPracovní sobota je označení sobot, které i po zavedení pětidenního pracovního týdne zůstaly pracovní, a to buď jako další pracovní den navíc, nebo z důvodu náhrady za některý státem uznaný svátek. Do zavedení pětidenního pracovního týdne se v sobotu do práce chodilo stejně jako v jiné pracovní dny, a každá sobota tak byla pracovní, ovšem pracovní doba bývala kratší, například šestihodinová.\n\nV 60. letech se střídala jedna pracovní a jedna nepracovní sobota. V souvislosti se zkracováním pracovní doby v západních zemích byl v roce 1968 zaveden pětidenní pracovní týden i v Československu. s dvěma dny pracovního volna. I po tomto přechodu byly vyhlašovány některé soboty jako pracovní. Sobota, kdy se muselo z rozhodnutí vlády jít povinně nejen do práce, ale i do školy, se nazývala pracovní sobota. Pracovních sobot, které nesouvisely s přesunem pracovního volna, postupně během 80. let ubývalo – poslední taková byla 11. března 1989.\n\nPodle nepotvrzené hypotézy byla důvodem pro vyhlašování pracovních sobot dávno po uzákonění pětidenního pracovního týdne snaha centrálních plánovacích orgánů dosáhnout stejného počtu pracovních dnů v jednotlivých letech pětiletky. \n\nV polovině 80. let nastal dočasný nárůst pracovních sobot. V několika případech byla za dodatečný pracovní den určena i neděle, což nastávalo okolo Vánoc, Nového roku, 1. máje a výročí osvobození, pokud tyto svátky připadly v průběhu týdne. Jako příklad lze uvést dvě pracovní neděle po sobě v roce 1985 – 5. a 12. května. Například pracovní dny byly z 2. a 3. května přesunuty na 4. a 5. (na sobotu a neděli). Smyslem bylo vytvořit nepřetržité tři dny pracovního volna 1., 2. a 3. května 1985.\n\nV roce 1990 byly uvažovány tři pracovní soboty: 28. dubna (namísto Velikonočního pondělí 30. dubna), 22. prosince (namísto Štědrého dne připadajícího na pondělí) a 29. prosince (namísto pondělí 31. prosince). Nakonec byla realizovaná jen první jmenovaná.\n\nMimo centrálně stanovené pracovní soboty se v některých místech vyhlašovaly i další dodatečné pracovní soboty. V letech 1968 a 1969 se pořádaly víceméně dobrovolné pracovní „Dubčekovy“ sobotní směny na podporu reformního vedení státu. Proslulé jsou také pozdější „mamulovky“, které vyhlašoval krajský tajemník KSČ v Severomoravském kraji Miroslav Mamula.\n\nPracovní soboty byly obvyklé i v jiných zemích východního bloku, v Sovětském svazu jich bylo mnohem více než v Československu, jednalo se o tzv. subótniky.\n\nLeninský subbotnik (případně voskresnik) se pracovní sobotě podobá jen zdánlivě; šlo o „dobrovolně povinnou“ neplacenou práci nikoli v řádném zaměstnání, ale v domovské obci, zpravidla při úklidu, rekonstrukci veřejných budov či škol a podobně. Leninskému subbotniku se spíše než pracovní sobota podobá Akce Z.\n\nNa střídání pracovních a nepracovních sobot v šedesátých letech odkazuje refrén Krylovy písně:\n\n"}
{"id": "210720", "url": "https://cs.wikipedia.org/wiki?curid=210720", "title": "Asociace muzeí a galerií České republiky", "text": "Asociace muzeí a galerií České republiky\n\nAsociace muzeí a galerií České republiky (zkratka AMG) je nezisková organizace sdružující muzejní instituce a osoby pracující v oboru. Byla založena v roce 1990 pod názvem Asociace českých a moravskoslezských muzeí a galerii. Nový název používá Asociace od roku 2000. Členství v AMG je dobrovolné. Členy AMG se mohou stát muzea, galerie nebo jiné právnické osoby působící v muzejnictví, a to formou řádného členství v AMG. Členy AMG se rovněž mohou stát fyzické osoby jako individuální nebo čestní členové AMG. O přijetí člena rozhoduje senát AMG.\n\n\n\"Struktura AMG je organizována na územním a profesním principu:\"\n\nAMG společně s Ministerstvem kultury ČR vyhlašuje od roku 2002 každoročně Národní soutěž muzeí Gloria musaealis. Do tří hlavních kategorií – Muzejní výstava roku, Muzejní publikace roku a Muzejní počin roku – se přihlašují muzea a galerie se svými projekty v průběhu jednoho ročníku. Cílem soutěže je upozornit veřejnost na přínos muzeí ke zpřístupňování a využívání kulturního dědictví i k jeho ochraně a na špičkové výkony institucí i jednotlivých pracovníků v oboru muzejnictví.\nV roce 2009 vyhlásila AMG ve spolupráci s Ministerstvem kultury ČR a Národním muzeem již jubilejní pátý ročník. Novinkou od čtvrtého ročníku je Národní zahájení festivalu, které se každý rok uskutečňuje ve spolupráci s Asociací krajů ČR a některým z krajů České republiky jako oficiální začátek téměř měsíc trvajícího svátku muzejních nocí.\n\nOd roku 2005 pořádá AMG pod názvem Muzea a 20. století celoroční informační kampaně, které jsou zaměřeny na akce v oblasti muzejní prezentace (výstavy, expozice, publikace, přednášky, komponované pořady, living history, kulturní programy apod.) s jednotící linkou – speciálním zvýrazněným tématem z historie 20. století.\n\nVedle pravidelné podpory odborných a oborových komisí AMG při pořádání seminářů a kurzů, jež přispívají ke vzdělávání pracovníků muzeí, zajišťuje AMG Školu muzejní propedeutiky. Kurzy zahájila AMG za finanční podpory Nadace Open Society Fund a Ministerstva kultury ČR v roce 2002. Absolventi školy získávají základní orientaci v otázkách vývoje a specifického poslání muzeí, sbírkotvorné činnosti, odborné správy sbírek a jejich ochrany, prezentační činnosti muzeí, ve vybraných otázkách managementu muzeí v ČR v kontextu současných trendů evropského muzejnictví.\n\nJako další formu vzdělávání muzejních pracovníků pořádá AMG každoročně také kolokvium na aktuální téma českého muzejnictví, Jednou za tři roky pořádá AMG pod názvem „Muzeum a změna / The Museum and Change“ tematickou mezinárodní muzeologickou konferenci.\n\nNejen pro členy AMG vychází od roku 1992 šestkrát do roka Věstník AMG. Na něj navazuje řada samostatných publikací a sborníků ze seminářů oborových a odborných komisí AMG a příruček potřebných pro muzejní práci. Jednou za dva roky je publikován také Adresář muzeí a galerií v ČR.\n\nV roce 2007 přibyla k publikačním aktivitám AMG rozsáhlá činnost v oblasti elektronického publikování. Na vlastních internetových stránkách Server muzeí a galerií jsou průběžně uveřejňovány – Adresář muzeí a galerií ČR, pozvánky na semináře a konference, nabídky knižní produkce muzeí, nabídka volných pracovních míst a mnoho jiných aktuálních informací.\nNa poli mezinárodní spolupráce AMG pravidelně probíhají společné semináře muzejníků Bavorska, Saska a České republiky, navázány byly kontakty s rakouskými kolegy. Spolupráci se Zväzom múzeí na Slovensku, zakotvenou v roce 2001 smluvně, pokládá AMG v této oblasti svých aktivit za prvořadou. Kontakty AMG udržuje také s The Network of European Museum Organisations (NEMO) a prostřednictvím Českého výboru také s Mezinárodní organizací muzeí (ICOM).\n\n"}
{"id": "210729", "url": "https://cs.wikipedia.org/wiki?curid=210729", "title": "Alžběta Petrovna", "text": "Alžběta Petrovna\n\nAlžběta Petrovna (, \"Jelizavěta Petrovna\"; – ) byla ruská carevna v letech 1741–1762.\n\nAlžběta se narodila v Moskvě v roce významného vítězství ruských vojsk u Poltavy jako druhé dítě cara Petra Velikého a jeho druhé manželky Kateřiny. Dokud nezemřel její otec a brzy po něm matka, žila Alžběta vesele u dvora, bavila se vyjížďkami na koni a tancem. Byla to velmi pozoruhodná žena, měla krásnou postavu, hnědé oči a husté rezavé vlasy. Na „benátské krasavici“ poněkud vadil jen nos, malý a trochu rozpláclý, z tohoto důvodu ji malíři nesměli malovat z profilu. Tento malý nedostatek ovšem vysoce převážilo kouzlo její osobnosti a povahové vlastnosti – k lidem byla laskavá, snášenlivá a mírná.\n\nOtec a matka chystali její sňatek s francouzským králem Ludvíkem XV., ale sešlo z toho, neboť vrtkavému Versailleskému dvoru začalo vadit, že je narozená v nezákonném svazku: Petr I. a Kateřina uzavřeli oficiální sňatek až roku 1712, kdy už měli dvě dcery. Nakonec se zasnoubila s lübeckým biskupem Karlem Augustem (1706–1727) z Oldenburské dynastie. Svatba ale musela být odložena kvůli onemocnění a posléze úmrtí její matky. O 13 dní později podlehl neštovicím také ženich Karel August; Alžběta se pak již nikdy neprovdala.\n\nAlžbětin život, který byl do té doby bez jediného mráčku, se po smrti carevny Kateřiny změnil k horšímu, když nastala doba palácových převratů. Místo Petrových a Kateřininých dcer Anny Petrovny a Alžběty Petrovny byla na trůn dosazena Petrova neteř Anna Ivanovna, za jejíž vlády zůstaly dveře k dvorskému dění před Alžbětou zavřené, a málem ji donutili stát se jeptiškou.\n\nAnna Leopoldovna, regentka nástupce Anny Ivanovny Ivana VI., měla v úmyslu Alžbětu úplně odstranit z Ruska, chtěla ji provdat za Ludvíka Brunšvického. Ale doba ponižování a urážek náhle skončila roku 1741, kdy byla po dalším palácovém převratu Alžběta dosazena na ruský trůn.\n\nPro Alžbětu je typické, že jakmile nastoupila na trůn, projevila jistou velkodušnost tím, že odsouzencům prominula trest smrti. Omilostnila velmože Annou Ivanovnou odsouzené na smrt a za „temné zločiny Lopuchinových“ se rovněž odměnila „milosrdenstvím“: hlavním viníkům byl místo vpletení do kola „jen“ vyříznut jazyk a byli zbičováni důtkami.\n\nUž na samém počátku své vlády prohlásila, že se navrací k politice svého otce Petra I. Obnovila například původní pravomoci jím založeného Senátu a vrátila mu titul „Vládnoucí“; obnovila také činnost Hornického a Manufakturního kolegia a Hlavního magistrátu.\n\nZároveň zrušila Kabinet ministrů, založený Annou Ivanovnou. Za Alžběty se skutečně zlepšila hospodářská situace v Rusku, k čemuž nemálo přispělo zrušení vnitrostátních celních poplatků a nevýznamných daní, brzdících rozvoj všeruského trhu. Je pozoruhodné, že svým výnosem z roku 1742 odsoudila elitářství a stanovila spravedlivé zásady přidělování úřadů, přičemž ovšem měla zavřené oči, pokud se to týkalo jejich příbuzných a blízkých přátel. Její oblíbenci, např. I. I. Šuvalov a A. G. Razumovskij (s ním prý byla dokonce tajně zasnoubená) získávali snadno stále vyšší pocty.\n\nV zahraniční politice se také projevovaly mnohé změny: hlavní z nich spočívala v tom, že dosud proklamovanou profrancouzskou orientaci nahradilo spojenectví s Rakouskem proti sílícímu Prusku. V důsledku toho vstoupilo Rusko do sedmileté války. Konečně pak do období dvacetileté vlády Alžběty Petrovny neodmyslitelně patří i „renesance kultury“, kdy např. došlo k otevření moskevské univerzity (1755), umělecké akademie a k celkovému rozkvětu kultury a vědy.\n\nPostupem let se Alžběta stále méně zabývala státními záležitostmi a mnohdy celý měsíc nenašla čas, aby podepsala státní dokumenty. Nedlouho před smrtí jí přinesli k podpisu dávno odsouhlasenou mezinárodní smlouvu, na níž chyběl jen carevnin podpis. Carevna si zhluboka povzdechla, napsala prvá tři písmena a na špičku pera jí usedla vosa. Ve zlosti pero odhodila a teprve za půl roku ji dvořané přemluvili k dokončení podpisu.\n\nV posledních letech své vlády věnovala Alžběta pozornost hlavně dobrému jídlu, ráda a hodně pila tokajské víno, celé hodiny si zkoušela šperky a drahocenné toalety. Jen šatů měla v garderobě patnáct tisíc… Alžběta I. zemřela 5. ledna 1762 jako jedna z nejoblíbenějších panovnic v dějinách Ruska. Pohřbena je v Petropavlovském chrámu v Petrohradě.\nJejím nástupcem se stal jediný syn Alžbětiny starší sestry Anny Petrovny, Petr III.\n\n\n\n"}
{"id": "210730", "url": "https://cs.wikipedia.org/wiki?curid=210730", "title": "Timok", "text": "Timok\n\nTimok ( , ) je řeka v Srbsku. Na dolním toku tvoří v délce 15 km jeho hranici s Bulharskem (Vidinská oblast). Je pravým přítokem Dunaje. Je 189 km dlouhá. Povodí má rozlohu přibližně 4666 km².\n\nPramení dvěma prameny v západních výběžcích pohoří Stara Planina. Teče převážně kopcovitou krajinou a rovinou.\n\nNejvyšší vodnosti dosahuje na jaře. Průměrný průtok vody činí přibližně 40 m³/s).\n\nVyužívá se na zavlažování. Leží na ní města Knjaževac, Zaječar (Srbsko).\n"}
{"id": "210732", "url": "https://cs.wikipedia.org/wiki?curid=210732", "title": "Friedrich Daniel Ernst Schleiermacher", "text": "Friedrich Daniel Ernst Schleiermacher\n\nFriedrich Daniel Ernst Schleiermacher (21. listopadu 1768 Vratislav – 12. února 1834 Berlín) byl německý protestantský teolog, filosof a pedagog, rektor berlínské univerzity. Přeložil celé Platónovo dílo do němčiny a je považován za zakladatele liberální teologie a moderní hermeneutiky. Pro svůj mimořádný vliv na poli evangelické theologie byl nazván \"církevním otcem 19. století\".\n\nNarodil se v rodině reformovaného pruského vojenského kazatele a navštěvoval školy Moravských (Herrenhutských) bratří v Niesky a v Barby. Toto pietistické prostředí mu však nevyhovovalo, přihlásil se na univerzitu v Halle, kde se seznámil s biblickou kritikou a křesťanství se vnitřně vzdálil. Nicméně roku 1796 se stal kaplanem v nemocnici v Berlíně, kde se seznámil s romantickým okruhem kolem Friedricha Schlegela. Studoval Platóna a Spinozu, Fichta a Schellinga a snažil se o vyrovnání s Kantem. Z této snahy vzniklo jeho slavné dílo „O náboženství: Řeči ke vzdělancům mezi jeho pohrdači“ (\"Über die Religion: Reden an die Gebildeten unter ihren Verächtern,\" 1799). V letech 1802-1804 byl pastorem v Pomořansku a začal pracovat na překladu Platónových dialogů, který dokončil až 1828. Od roku 1804 byl kazatelem a profesorem v Halle a roku 1807 se odstěhoval do Berlína, kde se hned po založení univerzity (1810) stal profesorem teologie. Zároveň byl i tajemníkem Pruské akademie věd a podílel se na reformách pruské církve. Přednášel filosofii, teologii, etiku i psychologii a začal pracovat na svém hlavním díle, \"Křesťanská víra představená v souvislosti podle zásad evangelické církve\" (\"Der christliche Glaube nach den Grundsätzen der evangelischen Kirche im Zusammenhange dargestellt\", 1820-1821). Politicky zůstal i po pádu Napoleonově zastáncem osobní svobody a hájil také nezávislost církve, a to i vůči panovníkovi. Přes nesmírnou popularitu musel čelit mnoha útokům z různých stran a zemřel na zápal plic roku 1834. Jeho pohřbu se prý zúčastnilo 20 až 30 tisíc lidí.\n\nSchleiermacherovým životním cílem bylo smířit křesťanství s požadavky moderní subjektivity a vyhnout se jak osvícenské skepsi, tak Kantovskému racionalismu a moralismu. Náboženství resp. zbožnost není především soustava dogmat, nýbrž hluboký lidský cit, bezprostřední vědomí naprosté závislosti na Bohu (\"das Gefühl der schlechthinnigen Abhängigkeit\"), které je v posledu založené na sebesdělení Božského vědomí Ježíše Krista. Křesťanská dogmata jsou podle Schleiermachera výrazy \"křesťansky zbožných stavů mysli představené v řeči\" (Křesťanská víra, § 15). Církev je – vedle rodiny, školy/univerzity a státu – jedním z nezbytných lidských společenství a zároveň vyjádřením univerzálního nároku křesťanství. Schleiermacherova teologie sice upouští od řady tradičních dogmat, resp. je originálně reinterpretuje, a klade důraz na vnitřní prožitek zbožnosti, čímž náboženství také subjektivizuje, Schleiermacher sám však chtěl svoji theologii zakládat objektivně, tzn. z christologie. Protestantská „nová ortodoxie“ a zejména Karl Barth byla jistou reakcí na dlouhodobý Schleiermacherův vliv v německé teologii.\n\nNa rozdíl od Kantovy základní myšlenky kategorického imperativu odmítá Schleiermacher, že by se etika dala budovat jen v rámci individua, osoby, ale tvrdí, že si musí všímat také vztahů. Dělí ji do tří částí: nauka o dobru se týká objektivací rozumu (moderně řečeno hodnot), nauka o ctnostech pojednává o „silách“, jež lidské jednání vedou, a konečně předmětem nauky o povinnostech jsou jednotlivá lidská jednání. \n\nHermeneutika – nauka o rozumění řeči – je pro Schleiermachera zásadní už proto, že myšlení silně závisí na jazyce a je s ním v jistém smyslu totožné. Protože význam slov a řeči je dán jejich užíváním a protože v tom jsou mezi jednotlivými lidmi velké rozdíly, není porozumění vůbec samozřejmé, nýbrž vyžaduje velké úsilí. Výklad Bible je pro něho důležitým příkladem, sám problém se však týká každého rozumění řeči. Interpret se předně musí důkladně seznámit s kontextem a musí pochopit, že porozumění má dvě stránky: lingvistickou, která se týká toho, co mají mluvčí společné, a psychologickou, jež se týká zvláštností každého individua. Měl by být obeznámen s psychologií autora a vedle lingvistického významu musí hledat i záměr určité výpovědi: zda je míněna vážně, jako žert, ironie a podobně. Nestačí tedy pečlivě číst, nýbrž je třeba i „uhadovat“. Postup rozumění nikdy nezačíná z čistého stolu, nýbrž je od začátku veden jistým „před-porozuměním“ (případně předsudky). Postupné prohlubování porozumění vyžaduje, aby se interpret neustále vracel a opakoval nezbytné kroky. Na tomto základě později vybudoval Wilhelm Dilthey teorii „hermeneutického kruhu“.\n\n\n\n"}
{"id": "210736", "url": "https://cs.wikipedia.org/wiki?curid=210736", "title": "Tommy Bolin", "text": "Tommy Bolin\n\nThomas Richard 'Tommy' Bolin (1. srpna 1951 Sioux City, Iowa - 4. prosince 1976) byl americký kytarista, známý účinkováním ve skupinách Zephyr (1969 až 1971), James Gang (1973 až 1974), Deep Purple (1975 až 1976) a také sólovou dráhou.\n\nHrát začínal s místními skupinami okolo Sioux City a poté se přesunul do města Boulder v Coloradu, kde hrál se skupinou \"American Standard\". Pak se připojil ke skupině \"Ethereal Zephyr\", pojmenované podle vlaku mezi Denverem a Chicagem; ta pak jméno zkrátila na \"Zephyr\".\n\nV roce 1976 v Miami zemřel na předávkování heroinem.\n\n"}
{"id": "210738", "url": "https://cs.wikipedia.org/wiki?curid=210738", "title": "Footbag", "text": "Footbag\n\nFootbag je sport, který hrají mladí lidé po celém světě. Je často zmiňován jako Hacky Sack (podle názvu produktu firmy Wham-O, Inc.), případně počeštěně hakysák nebo hakisák. Footbag existuje jako soutěžní sport již od sedmdesátých let. Každý rok se pořádá mnoho footbagových turnajů a festivalů po celém světě (nejznámější český závod se jmenuje TODEXON CUP).\n\nHacky Sack vznikl v létě roku 1972. Jistý Mike Marshall vyrobil z fazolí zašitých do špičky ponožky novou hračku. Naučil se s ním pár triků a proslavit Hacky Sack mu pomohl jeho přítel John Stalberger, který mu dal právě jméno Hacky Sack. S pomocí dalších založil John Stalberger National Hacky Sack Association. Poté prodal práva na produkt firmě Kransko (patřící pod značku Wham-O), která také vyrábí frisbee.\n\nFootbag jako sportovní disciplína již má svoji instituci, která řídí různé aspekty kompetitivního footbagového hraní: International Footbag Committee skládající se z hráčů a členů footbagové komunity. Jejími hlavními zástupci jsou Scott Milne a Steve Goldberg. National Hacky Sack Association se přejmenovala na World Footbag Association, která je oficiální hráčskou organizací zabývající se prezentací sportu ve světě. V Česku se o propagaci tohoto sportu stará Česká footbagová asociace, která pravidelně pořádá Mistrovství republiky ve footbag freestyle i footbag net.\n\nZákladními (soutěžními) disciplínami footbagu jsou footbag freestyle a footbag net. Každý hráč (pokud to typ soutěže umožňuje) se podle pokročilosti a vlastního uvážení zařadí do kategorie intermediate (středně pokročilých) nebo open (profesionálních) hráčů.\n\nFootbag freestyle je artistickou formou tohoto moderního sportu a při soutěžích se dělí na jednotlivce a dvojice, na ženy a muže a také na středně pokročilé – intermediate a profesionály - Pro.\n\n\nPro různorodost musí hráči předvést triky obsahující pět základních kategorií:\n\nKaždý trik má určité obtížnostní hodnocení. Průměrná obtížnost každého pohybu a celková obtížnost sestavy jsou sečteny, aby určily hráčovo hodnocení za obtížnost.\n\nProvedení se posuzuje podle plynulosti, jistoty a především schopnosti hráče udržet footbag co nejdéle ve vzduchu bez zbytečných chyb.\n\nsingles routine (rutina - dvouminutové představení) - hráč v průběhu dvou minut (za hudebního doprovodu) prezentuje své celkové schopnosti při práci s footbagem; rozhodčí hodnotí jak technické dovednosti, tak artistickou složku (umělecký dojem, show) pomocí skóre od 0 (nejméně) do 6 (nejvíce) bodů při zachování 1 desetinného místa.\n\nshred 30 (třicetisekundová smršť triků) - hráč má 30 sekund na předvedení co nejvíce různorodých triků s nejvyšší možnou obtížností; hodnotí se čistě technická stránka hry; výsledné pořadí je dáno bodovým skóre, které se vypočitá podle daného vzorce\n\nsick 3 (řetězec tří triků po sobě) - trojkombinace triků, na kterou má hráč více pokusů (obvykle mezi pěti až osmi); hodnotí se technická obtížnost, provedení triků a komponenty triků (otočení se kolem své osy, obtočení hlavou atd.)\n\nbig 1 (jeden trik samostatně) - hráč má více pokusů (většinou pět až osm) na to, aby předvedl co nejobtížnější a nejpůsobivější trik s co možná nejlepším provedením\n\ndoubles routine (rutina dvojic) - stojí na podobném principu jako rutina jednotlivců, ale trvá 3 minuty a oproti soutěži jednotlivců se hodnotí synchronizace (oba hráči provádějí ve stejný okamžik shodné triky), prohozy (oba hráči hrají s 1 míčkem, který si prohazují pod nohama a provádějí jednotlivé triky) a společné triky (hráči stojí naproti sobě a provádějí triky s 1 míčkem, přičemž v daný okamžik hraje vždy jen 1 hráč); hráči také do vystoupení mohou zapojit asynchronizace (hraje pouze 1 z hráčů)\n\nFootbag síť je kurtová hra určena pro jednotlivce nebo dvojice, kde hráči kopou footbag přes 1,5 m vysokou síť. Na soutěžích je rozdělení do jednotlivců a dvojic, na ženy a muže a také na středně pokročilé – intermediate a profesionály – pro.\n\nPravidla pro dvojice jsou hodně podobná volejbalovým: na každé straně jsou hráčům povoleny tři doteky. U jednotlivců už to jsou jen dva doteky.\n\nFootbag (míček který je většinou 32-panelový sešitý z vinylu nebo kůže) se smí dotknout hráčova těla jen v části pod koleny. Footbag síť kombinuje kurtovou strategii tenisu se strategií volejbalu: nahrávka – smeč. Hráči smečují footbag přes síť s použitím podrážky boty, placírky nebo vnější části boty (šajtle). Ještě více obtížné jsou bloky, které hráči používají jako obranu před smečujícím protivníkem. Hráči blokují smečaře nad sítí, čímž vznikají náramné bitvy doslova noha na nohu.\n\nHrací kurt o velikosti 6,25 m × 13,75 m je rozdělen do čtyř stejných kvadrantů pro servis. Jako ve volejbale bod získává ten, který podává. Hra se může hrát do 11 nebo 15 bodů a musí se zvítězit o dva body.\n\nsingles net (síť) jeden hráč na každé straně hřiště (o rozměrech cca 13,5 × 6 m); hráči kopou míček přes síť (výška 150 cm) takovým způsobem, aby jej umístili do hrací plochy protihráče a zároveň nedopadl na jejich vlastní polovině na zem\n\nZákladní systém je stejný jako u jednotlivců, přičemž na každé straně (polovině) hrají dva spoluhráči\n\nJde o golf hraný s footbagovými míčky; hráč stojí na místě (tam, kam dopadl míček při posledním odkopu) a kopne míček požadovaným směrem tak, aby na co nejméně kopů dosáhl k jamce; zajímavá soutěž vhodná i pro naprosté amatéry\n\nHra „čtyř čtverců“ vhodná i pro amatéry (se základními schopnostmi udržení míčku ve vzduchu); mohou se účastnit jednotlivci i dvojice. Hraje se ve čtverci cca 3*3 metry, rozděleném na 4 menší očíslované (1;2;3;4) čtverce. Cíl hry je získat co nejvíce bodů. Bod se získá tak, když hráč v poli 4 vykopne míček, všichni 4 si s ním kopou a někomu spadne do jeho pole, případně ho kopne mimo pole. Bod takto získává pouze hráč v poli 4, ale hráč, který udělal chybu, vypadává a na jeho místo jde hráč z předchozího čtverce. Když vypadne nebo postoupí hráč v poli 1, jde na jeho místo hráč na začátku fronty, do které se vyřazení hráči staví. Hra je pro 5 až mnoho hráčů.\n\n\n\n"}
{"id": "210739", "url": "https://cs.wikipedia.org/wiki?curid=210739", "title": "Kongesce", "text": "Kongesce\n\nSlovo kongesce má více speciálních významů, například: \n"}
{"id": "210740", "url": "https://cs.wikipedia.org/wiki?curid=210740", "title": "Západní Morava", "text": "Západní Morava\n\nZápadní Morava ( ) je řeka v Srbsku. Je levou zdrojnicí Velké Moravy. Je 308 km dlouhá. Povodí má rozlohu přibližně 15 849 km².\n\nVzniká soutokem zdrojnic Golijska Moravica a Đetinja východně od Požegy. Na horním toku protéká mezi horami a na dolním předhůřím a mezi kopci. Po soutoku s Jižní Moravou tvoří Velkou Moravu.\n\n\nNejvyšší vodnosti dosahuje na jaře. Průměrný průtok vody v ústí činí 120 m³/s).\n\nVyužívá se na zavlažování, k plavení dřeva a zisku vodní energie. Leží na ní města Čačak, Kraljevo, Trstenik.\n"}
{"id": "210741", "url": "https://cs.wikipedia.org/wiki?curid=210741", "title": "Jižní Morava (řeka)", "text": "Jižní Morava (řeka)\n\nJižní Morava ( ) je řeka v Srbsku. Je pravou zdrojnicí Velké Moravy. Je 295 km dlouhá. Povodí má rozlohu přibližně 15 469 km², z čehož je 1200 km² v Bulharsku.\n\nNa horním toku protéká mezi horami a na dolním předhůřím a mezi kopci. Po soutoku se Západní Moravou tvoří Velkou Moravu.\n\nNejvyšší vodnosti dosahuje na jaře. Průměrný průtok vody v ústí činí 100 m³/s.\n\nVyužívá se k zavlažování, plavení dřeva a zisku vodní energie. Leží na ní města Vranje, Aleksinac.\n\n"}
{"id": "210743", "url": "https://cs.wikipedia.org/wiki?curid=210743", "title": "Giovanni Battista Alliprandi", "text": "Giovanni Battista Alliprandi\n\nGiovanni Battista Alliprandi (cca 1665, patrně Laino ve Val d'Intelvi (Provincie Como, Itálie) – 13. březen 1720, Litomyšl) byl v Čechách působící barokní architekt severoitalského původu.\n\nPocházel z rodiny štukatéra Lorenza Alliprandiho činného ve Vídni; štukatéry se stali také dva Giovanniho bratři. Vedle Giovanniho Santiniho a Kryštofa Dientzenhofera je Giovanni Battista Alliprandi nejvýznamnějším českým vrcholně barokním architektem. Významně byl ovlivněn vídeňskou architekturou své doby. V letech 1680–1685 studoval u Domenica Martinellio, v letech 1690–1695 mu dělal políra na stavbě poutního mariánského kostela v Luži u Košumberka. Nastudoval si také rakouské císařské dvorní stavby, navržené Johannem Lukasem von Hildebrandt, a především Johannem Bernardem Fischerem z Erlachu, jehož osobité, vrcholně barokní pojetí architektury Alliprandi přinesl do Čech. Ovlivněn byl ovšem také dílem Jana Baptisty Matheye a Giovanniho Santiniho. V Praze se oženil s dcerou italského štukatéra Barbarou Cecílií Bussi, s níž měl sedm dětí. Roku 1709 získal městské právo na Malé Straně a koupil si dům v Ostruhové (dnes Nerudově) ulici. Po jeho smrti se vdova se čtyřmi nezletilými dětmi vrátila do Laina.\n\nSamostatnou projektovou a realizační dráhu architekta začal vletech 1696 až 1702 jako dvorní architekt rodiny Černínů. Od roku 1697 bydlel stále v Praze, kde byl roku 1706 jmenován nejvyšším císařským fortifikačním stavitelem. Stavba opevnění však i přes vyplácení stálého platu nepokračovala podle harmonogramu. Roku 1709 se Alliprandi stal rodinným architektem hrabat Trauttmannsdorfů. V jejich službách rekonstruoval pražský palác a cestoval opakovaně ke stavbě paláce do Vídně, kde jej inspirovali svými stavbami Johann Lucas von Hildebrandt a Johann Bernhard Fischer von Erlach. Dále byl jmenován fortifikačním inženýrem města Cheb.\n\nSpecializoval se především na projektování zámecké architektury a pražských šlechtických paláců, v menší míře je i autorem sakrálních staveb, například roku 1714 realizoval kostel při koleji piaristů v Litomyšli, který financoval hrabě František Trauttmannsdorf. Působil především v Praze, z východočeských staveb je nejvýznamnější komplex staveb v Kuksu, navržený pro Františka Antonína Šporka. Na rozdíl od převažujících štukových fasád obkládal své stavby zásadně kvalitním pískovcem, podobně jako jeho vzory vídeňské. \n\n\n\n"}
{"id": "210750", "url": "https://cs.wikipedia.org/wiki?curid=210750", "title": "Teplá (rozcestník)", "text": "Teplá (rozcestník)\n\nNázev Teplá má:\n\n\n\n"}
{"id": "210758", "url": "https://cs.wikipedia.org/wiki?curid=210758", "title": "Preference veřejné hromadné dopravy", "text": "Preference veřejné hromadné dopravy\n\nPreference veřejné hromadné dopravy je činnost směřující ke zvýšení rychlosti, plynulosti a tím i atraktivity hromadné osobní dopravy oproti dopravě individuální, zejména automobilové.\n\nPotřeba preference hromadné dopravy se stává aktuální zejména ve městech s přetíženou komunikační sítí, kde dochází k častým dopravním zácpám (kongescím).\nPrakticky a politicky je podpora hromadné dopravy zdůvodňována efektivnějším využíváním dopravního prostoru (pozemní komunikace), případně též menším zatěžováním ovzduší zplodinami spalovacích motorů, zvláště je-li hromadná doprava provozována elektrickou trakcí. Drážní doprava, zejména železniční, je preferována zejména z praktických a bezpečnostních důvodů vzhledem k delší rozjezdové a brzdné vzdálenosti a energetické a časové náročnosti zastavování a rozjezdů.\n\nPreference veřejné hromadné dopravy bývá často spojena i s preferencí a podporou pěší a cyklistické dopravy.\n\n\n\n\n\n\n"}
{"id": "210760", "url": "https://cs.wikipedia.org/wiki?curid=210760", "title": "Pozdní léto", "text": "Pozdní léto\n\nPozdní léto, v německém originále \"Der Nachsommer\", je výchovný vývojový román (tzv. bildungsroman) Adalberta Stiftera. Vyšel v roce 1857. Polemika s Goethem. Učí, jak žít v pokoře a souladu s přírodními zákony.\nKniha nebyla ve své době přijata s nadšením, čtenáři i kritika jí zazlívali staromódnost a nudnost. Dokonce se říkalo, že ten, kdo ji dokáže celou přečíst, se stane polským králem. Avšak ve 20. století byly její literární hodnoty doceněny. \n"}
{"id": "210768", "url": "https://cs.wikipedia.org/wiki?curid=210768", "title": "Tokači (řeka)", "text": "Tokači (řeka)\n\nTokači (: 十勝川, \"Tokačigawa\") je řeka na jihovýchodě ostrova Hokkaidó v Japonsku. Je 196 km dlouhá. Povodí má rozlohu 8780 km².\n\nPramení na východních svazích horského hřbetu Daisecuzan (\"Tokačidake\"). Teče přes rovinu Tokači. Ústí do Tichého oceánu.\n\nNa rovině je možná vodní doprava pro lodě s malým ponorem. Na řece leží města Obihiro, Makubecu, Ikeda.\n"}
{"id": "210770", "url": "https://cs.wikipedia.org/wiki?curid=210770", "title": "Peter Naur", "text": "Peter Naur\n\nPeter Naur (, Frederiksberg, Dánsko – , Herlev) byl dánský informatik a držitel Turingovy ceny.\n\nMezi jeho hlavní zásluhy patří příspěvky k programovacímu jazyku ALGOL 60 a spoluautorství Backus-Naurovy formy, rozšířeného to prostředku zápisu syntaxe bezkontextových gramatik (mj. programovacích jazyků).\n\nJako označení pro informatiku propaguje pojem \"datalogie\", který se ve skandinávských jazycích poměrně hezky ujal.\n\n"}
{"id": "210771", "url": "https://cs.wikipedia.org/wiki?curid=210771", "title": "Jakob Julius David", "text": "Jakob Julius David\n\nJakob Julius David (6. února 1859, Hranice – 20. listopadu 1906, Vídeň) byl rakousko-uherský spisovatel židovského původu, jehož dílo je úzce spjato s Moravou.\n\nPoté, co jeho otec Jonas zemřel na choleru a matka Karoline opustila děti, ujali se chlapce příbuzní. Studoval na gymnáziu v Těšíně, Kroměříži a Opavě. Roku 1877 odešel do Vídně, kde strávil celý tvůrčí život. Na vídeňské univerzitě vystudoval filologii a pedagogiku. Živil se novinařinou (psal mj. pro Wiener Zeitung) a ve svém díle se věnoval moravské domovině, postavení městského proletariátu ve Vídni i životu soudobých židů v nežidovském prostředí. Má blízko k naturalismu.\n\nV románu \"Das Höferecht\" (1890, Právo na statek) ukazuje okolnosti vedoucí mladou židovku k neblahé roli ve venkovském společenství. Zatímco otec je náboženským fanatikem, matka se směšně upíná ke společenskému vzestupu. Hrdinka nachází východisko v promiskuitní sexualitě, její životní cestu tak poznamenává hřích a nemožnost skutečného osvobození. Stává se \"věčnou židovkou\", ženskou variantou stereotypního obrazu Ahasvera.\n\nJednou z nejznámějších z řady novel a povídek je \"Die Hanna\" (1904), věnovaná moravské Hané. Dívka Hana (venkovanka) sedí malíři (měšťákovi) modelem pro akt, zamiluje se do něj a on do ní. Problém však nastává, když malíř obraz vystaví. Hana se cítí zneuctěna a stud ji dovede až k sebevraždě. Povídka popisuje kontrast mezi městskou a vesnickou kulturou.\n\n"}
{"id": "210778", "url": "https://cs.wikipedia.org/wiki?curid=210778", "title": "Tonlésap (řeka)", "text": "Tonlésap (řeka)\n\nTonlésap je řeka v Kambodži. Je to pravý přítok Mekongu. Je přibližně 100 km dlouhá. Povodí má rozlohu přibližně 85 000 km².\n\nOdtéká z jezera Tonlésap a ústí do Mekongu. V době vysoké vodnosti Mekongu teče voda opačným směrem z řeky do jezera. Od července do konce října teče do jezera, zatímco po zbytek roku opačně.\n\nPrůměrný průtok vody činí přibližně 1300 m³/s.\n\nNa řece je možná vodní doprava. Leží na ní města Kampongčnang a v ústí Phnompenh.\n"}
{"id": "210779", "url": "https://cs.wikipedia.org/wiki?curid=210779", "title": "Kula", "text": "Kula\n\nKula může znamenat:\n\n"}
{"id": "210781", "url": "https://cs.wikipedia.org/wiki?curid=210781", "title": "Marie von Ebner-Eschenbachová", "text": "Marie von Ebner-Eschenbachová\n\nMarie von Ebner-Eschenbachová, hraběnka Dubská, (13. září 1830, Zdislavice u Kroměříže – 12. března 1916, Vídeň) byla rakouská spisovatelka z Moravy. Je považována za jednu z nejvýznamnějších německy píšících autorek 19. století, mimo jiné byla dvakrát nominována na Nobelovu cenu za literaturu.\nPocházela ze šlechtického rodu Dubských z Třebomyslic. Narodila se ve Zdislavicích na Kroměřížsku jako Marie Dubská, dcera barona Františka Josefa Dubského z Třebomyslic (1784–1873), roku 1843 povýšeného do hraběcího stavu, a jeho druhé manželky, saské baronky Marie von Vockel, vyznáním protestantky. Matka jí zemřela dva týdny po porodu. Přilnula ke své první nevlastní matce, Eugénii z Bartensteinu (1808–1837), která ovšem zemřela v dívčiných sedmi letech. Její raná výchova byla svěřena dvěma moravským chůvám Josefě Navrátilové a jisté Aničce (N.N.), která jí vyprávěla české pohádky. Dále měla německou a francouzskou guvernantku. Na německou výchovu dbala také třetí nevlastní matka, všestranně vzdělaná hraběnka Xaverina Kolovrat-Krakovská (1808–1869), která ji uvedla do vídeňské společnosti, seznamovala s tamním divadelním a koncertním repertoárem a podporovala ji v literární činnosti. Mimo jiné ji v roce 1840 seznámila s rakouským spisovatelem a dramatikem Franzem Grillparzerem. V 11 letech bylo Marii svěřeno pořádání rodinné zdislavické knihovny po babičce Dubské, ve Zdislavicích rodina trávila každé léto. Marie se začala zajímat o nejrůznější obory vědění a tíhla k metafyzice. Společnicí jí tam bývala teta Helena Dubská.\nVe čtrnácti letech vytvořila své první literární dílo, drama s námětem z francouzských dějin. Zatímco její první dramatické pokusy neuspěly, brzy se prosadila povídkami, novelami a romány. Tyto už publikovala pod jménem Ebner-Eschenbachová, poté co se v roce 1848 provdala za syna dědečkovy sestry o patnáct let staršího barona Moritze Ebner-Eschenbacha (1815–1898) a odstěhovala se s ním do Louky u Znojma.\n\nKdyž se Marie provdala, manžel sloužil jako nadporučík v rakouské armádě a na vojenské inženýrské akademii vyučoval fyziku a chemii. Od roku 1856 střídavě a 1868 trvale bydleli ve Vídni. Jejich manželství bylo bezdětné. Moritz přivedl Marii k zájmu o přírodní vědy, zejména fyziku, do které ji zasvěcoval fyzik Ernst Mach. Marie se mohla plně věnovat svým zálibám, například mechanice. Ve Vídni se vyučila hodinářství a sbírala kapesní, nákrční a stolní hodinky. Sbírku z velké části odkázala chudobinci ve Zdislavicích, odkud byla předána do Muzea hodin ve Vídni. Dále Marie pod vlivem rodinného přítele, admirála Tegetthoffa, studovala námořní navigaci, námořní válečnictví, ale také telegraf či elektřinu. Za to byla jmenována korespondenční členkou Rakouské akademie věd a umění. \n\nNáměty pro své příběhy čerpala ze společnosti Vídně, kde žila většinu roku, a z okolí Zdislavic, hlavně z Hoštic, kam jezdila každé léto za svou rodinou, a do zámeckého parku, kde napsala své prvotiny. Kromě němčiny, v níž psala, ovládala i češtinu a francouzštinu. Její literární dílo se vyznačuje mj. bohatstvím aforismů, z nichž sestavila celou sbírku. Známý je např. \"Vyhraj, ale netriumfuj!\" (Siege, aber triumphiere nicht!).\n\nNa své přání byla pohřbena v rodinné klasicistní budově hrobky hrabat Dubských ve Zdislavicích, která je chráněn jako nemovitá kulturní památka. Hrobku spravuje Zlínský kraj prostřednictvím Muzea Kroměřížska.\n\nV poslední čtvrtině 19. století byla Marie von Ebner-Eschenbach hodnocena jako nejvýznamnější rakouská spisovatelka a řazena mezi realistické spisovatelky, řešící problémy lidí chudých lidí a žijících na okraji společnosti. Pro sociální cítění i náměty próz bývá často srovnávána s Boženou Němcovou. Oproti ní měla nesrovnatelně lepší podmínky k práci, jak blahobyt, zdraví a klid, tak velmi dlouhý život. Více se kriticky vyjadřuje k problémům společnosti, ale zase má slabší stavbu příběhů. V roce 1898 byla vyznamenána nejvyšším rakouským civilním řádem, Čestným křížem za umění a literaturu. V letech 1910 a 1911 byla nominována na Nobelovu cenu za literaturu.\n\n\n\n\n"}
{"id": "210784", "url": "https://cs.wikipedia.org/wiki?curid=210784", "title": "Frederick Hopkins", "text": "Frederick Hopkins\n\nSir Frederick Gowland Hopkins OM FRS (20. června 1861, Eastbourne – 16. května 1947, Cambridge) byl anglický biochemik, který byl v roce 1929 oceněn Nobelovou cenou za fyziologii a medicínu, spolu s Christiaanem Eijkmanem, za objev vitamínů. Také se proslavil díky objevu amino-tryptofan kyseliny, v roce 1901.\nHopkins dokončil studia na Universitě v Londýně a na lékařské školě v Guy nemocnici. Stal se v roce 1914 profesorem biochemie na Cambridgské Universitě, na níž se jeho studenti stali průkopníky neurochemie.\nTaké učinil objev, že stažení svalu může vést k hromadění mléčné kyseliny.\nHopkins byl povýšen od roku 1925 na rytíře.\n\n\n"}
{"id": "210787", "url": "https://cs.wikipedia.org/wiki?curid=210787", "title": "Elektrárna Tisová", "text": "Elektrárna Tisová\n\nElektrárna Tisová je hnědouhelná elektrárna, uvedená do provozu v letech 1958–1959. Nachází se v Sokolovské pánvi na pravém břehu řeky Ohře, zhruba 2 km severozápadně od Březové a 4 km jihozápadně od Sokolova.\n\nNa místě dnešní elektrárny stávala obec stejného názvu, která měla v roce 1930 až 1052 obyvatel. V 50. letech 20. století však bylo rozhodnuto o výstavbě průmyslového celku na zpracování uhlí. Tím skončila historie obce Tisová, která musela ustoupit. V roce 1953 byla elektrárna rozdělena do dvou celků. V elektrárně \"Tisová I\" byl v roce 1959 nainstalovaný výkon 212 MW; \"Tisová II\" byla spuštěna mezi roky 1960–1962 a měla výkon 300 MW. Tím byla Tisová první československou velkoelektrárnou. V Tisové se od 80. let vyrábí také teplo, které je rozvedeno do měst Sokolov, Svatava, Březová, Bukovany, Habartov a Královské Poříčí.\n\nV 90. letech zde proběhly nemalé ekologické změny např. výměna kotlů za fluidní kotle, elektroodlučovace popílku a odsiřovací zařízení.\n\nOd října 2016 je Sokolovská uhelná majitelem Elektrárny Tisová, kterou odkoupila od společnosti ČEZ. Tato dosluhující tepelná Elektrárna Tisová je teplofikačním zdrojem s parní primární sítí pro města Sokolov, Březová, Svatava a horkovodním zdrojem pro města Habartov a Bukovany. Do budoucna se uvažuje o nahrazení tohoto zdroje vybudováním horkovodu ze zpracovatelské části Vřesová.\n\nSoučasný výkon elektrárny je 295,8 MW a výkon pro dodávku tepla je 324 MW.\n"}
{"id": "210800", "url": "https://cs.wikipedia.org/wiki?curid=210800", "title": "Diachronní a synchronní", "text": "Diachronní a synchronní\n\nDiachronní a synchronní metoda označuje dvojí možný rozměr zkoumání společenských jevů:\n\nTak stály proti sobě na jedné straně např. synchronní, tj. popisná a kontrastivní lingvistika, a na druhé straně historická lingvistika, podobně srovnávací a evoluční religionistika, evolucionistická a strukturální antropologie a podobně.\n\nRozlišení obou pohledů pochází od švýcarského lingvisty Ferdinanda de Saussure (resp. od Viléma Mathesia a Pražského lingvistického kroužku, který k poznatku došel ještě před Saussurem). Protože diachronní pohled spíše převládal ve společenských vědách 19. století (historismus, evolucionismus), vyvolal v první polovině 20. století strukturalistickou reakci. V současné době si badatelé uvědomují, že obojí patří k sobě, mohou se doplňovat, a tak se oba pohledy střídají a často i kombinují (např. britský antropolog Jack Goody).\n\n\n \n"}
{"id": "210801", "url": "https://cs.wikipedia.org/wiki?curid=210801", "title": "Nouvelair", "text": "Nouvelair\n\nNouvelair je tuniská aerolinie, která má sídlo v tuniském Monastiru. Uskutečňuje jak pravidelné, tak charterové lety.\nNouvelair je soukromou tuniskou aerolinkou, která byla založena roku 1989 jako dceřiná společnost firmy Air Liberté Tunisie. Takto mladá firma začala provozovat své první lety s dvěma pronajatýmy letadly typu MD83.\nSpolečnost Nouvelair nyní vlastní 14 moderních letadel typu Airbus, která dopravují cestující do 100 destinací ročně v celkem 33 zemích.\nLetadlová flotila se skládá z následujících letadel (2006):\n"}
{"id": "210808", "url": "https://cs.wikipedia.org/wiki?curid=210808", "title": "Tučňák Humboldtův", "text": "Tučňák Humboldtův\n\nTučňák Humboldtův (\"Spheniscus humboldti\") je nelétavý pták z čeledi tučňákovitých (Spheniscidae), pojmenovaný po přírodovědci Alexandru von Humboldtovi. Vyskytuje se v Jižní Americe na pobřežích Peru a Chile. Jeho nejbližším příbuzným je tučňák brýlový, tučňák magellanský a tučňák galapážský.\n\nJe to středně velký tučňák, dosahuje výšky 56–73 cm, a váhy 3,6–5,9 kg. Nad očima a kolem zobáku má holou, narůžovělou kůži, což jsou žlázy obklopené cévami plnící termoregulační funkci. Čím je jeho tělní teplota vyšší, tím větší množství krve se v těchto žlázách nachází a může být tak ochlazeno okolním vzduchem. Rozmnožování probíhá celoročně, ale nejčastěji mezi březnem a prosincem. Samice snáší obvykle dvě vejce a mláďata se líhnou zhruba po 35 dnech inkubace. O potomstvo se stará samice i samec skoro rovným dílem. Ve stáří asi 100 dní se mláďata osamostatní a zamíří na otevřené moře.\n\nTučňák Humboldtův zastupuje asi nejvyšší procento z chovaných druhů tučňáků v zajetí. Dobře se množí a zvykl si i na evropské podmínky. V červeném seznamu ohrožených druhů (IUCN) je klasifikován jako zranitelný. Za posledních 150 let jeho populaci ohrozilo několik především lidských faktorů.\n\nHnízdí podél západního pobřeží Peru a Chile v Jižní Americe, kde obývá chladný a na ryby bohatý Humboldtův proud. Nejsevernější kolonii můžeme nejspíš zahlédnout v mysu Parinas, na veřejné pláži Punta Balcones. Nejpočetnější kolonii pak zcela na jihu v Punta San Juan (Punta Arenas), nebo také v Pachachamas. Menší izolovaná kolonie se nachází např. na ostrově Puñihuil. Hnízdí v teplotách vzduchu od 5 do 38 °C (de oblasti, času a ročním období), a teplota vody mívá až 28 °C.\n\nKvůli úživným oceánským proudům obvykle nemigruje do jiných oblastí a zdržuje se nejdále 19–35 km od hnízdiště. Na základě toho může tento druh zahnízdit i dvakrát do roka, ovšem v závislosti na podmínkách. Udeří-li klimatický jev ENSO (El Niño Southern Oscillation) objevující se každých 3–12 let, který způsobuje změnu klimatu, přesněji ztrátu potravní hojnosti zapříčiněnou oteplováním oceánu, v takovém případě se tučňák Humboldtův stahuje do oblastí vzdálených až 900 km od hnízdiště.\n\nNáleží mezi středně velké druhy tučňáků, dorůstá výšky 56–73 cm, a váží 3,6–5,9 kg, s ohledem na pohlavní dimorfismus (samice je menší), výkyvy v rozmnožování a období pelichání.\n\nTučňák Humboldtův vypadá velmi podobně jako jeho nejbližší příbuzný tučňák magellanský. Odlišuje se však svým jediným černým pruhem vedoucím přes hruď (tučňák magellanský má pruhy dva). Specifické černé tečky na břiše, které u tučňáka Humboldtova vidíme, se naopak u tučňáka magellanského neobjevují, nebo jen v nepatrné míře. Rozvrh těchto nepravidelných skvrn je natolik jedinečný, jako ve srovnání lidské otisky prstů, a neexistují tedy dva naprosto stejní jedinci. Podobně jako ostatní tučňáci z jeho rodu má nad očima a kolem zobáku neopeřenou kůži narůžověle až červené barvy. Tato holá oblast je hustě pokryta cévami, s jejíž pomocí vyzařují přebytečné teplo v případě přehřátí. Oproti jiným druhům tučňáku hnízdí tučňák Humboldtův v tropických podmínkách, kde teplota může dosahovat až 36 °C.\n\nMláďata mají první týdny tmavě šedé peří, které se postupně zbarvuje do hněda. Posléze se objevují jasnější skvrny na břiše. Ve věku asi tří měsíců, jim na hlavě a kolem oči peří bělá. Jejich šat je pak v dospívání (1–2 let) inkoustově černý s bílým břichem a charakterními černými skvrnami. Jsou ale stále odlišná od plně dospělých a v porovnáním s nimi postrádají především černý pás na hrudi.\n\nV zajetí se dožívá 15–30 let. Ve volné přírodě je jeho život ovlivňován skýtajícími nástrahami a vyššího věku se tak dožije zcela výjimečně. Pohlavně zralý je asi ve třech až čtyřech letech (samice zpravidla dříve).\n\nStudený Humboldtův proud přináší do tichomoří plno druhů hejnových ryb a jimi se tak převážně živí. Jedná se především o ančovičky a sardinky, jako např. sardel peruánskou (\"Engraulis ringens\") či sardinku tečkovanou (\"Sardinops sagax\"). Možnou kořistí jsou i některé druhy sépií (\"Sepia\"). Průměrná velikosti kořisti je 3–27 cm a pohlcena bývá ihned pod vodou. Loví zpravidla časně zrána a zdržuje se na moři až do odpoledne, kdy se v době rozmnožování vrací k mláďatům, a vyhýbá se tak vysokým teplotám. Pohybuje se asi 19–35 km daleko od pobřeží a za jeden tah může tučňák Humboldtův nalovit více než 400 gramů potravy, pokud jsou podmínky vyhovující.\n\nZdržuje se v mělkých hloubkách nepřesahujících pět metrů. Avšak ve výjimečném případě je schopen dostat se do hloubky 30–70 metrů. Potápění trvá nanejvýš minutu a plave rychlostí 7,5–10 km/h.\n\nKolonie vyskytující se na pevnině bývají velkým lákadlem pro místní lišky, zdivočelé psy a kočky, kteří se řadí mezi invazivní druhy predátorů. Mláďata, nebo nemocné dospělé uloví poměrně snadno. Dále představují hrozbu mořští draví ptáci, jimiž jsou Racci pruhoocasí (\"Larus belcheri\"), Racci jižní (\"Larus dominicanu\"s) či chaluhovití (\"Stercorariidae\"). Tito predátoři se zajímají především o vejce nebo menší mláďata. Ačkoli jsou ukryta v hnízdních jámách či puklinách, stačí krátká chvíle nepozornosti. Výjimečně se přiživí hadi (\"Serpentes\") nebo případně krysy (\"Rodentia\")\".\"\n\nNa moři je nejčastěji napadají tuleni (\"Phocidae\"), žraloci (\"Carcharhiniformes\") nebo lachtani z rodu \"Otaria\".\n\nTučňák Humboldtův hnízdí celoročně nejčastěji mezi březnem a prosincem, a to díky přívětivým podmínkám a ročnímu cyklu, který se skládá z dvou měsíců trvajícího přepeřovacího období a následně dvou pětiměsíčních období chovných cyklů. V důsledku toho mohou být tučňáci viděni kolem jejich hnízdišť v průběhu celého roku, pakliže tuto harmonii nenaruší ekologický jev ENSO (El Niňo Southern Oscillation), jenž by do jejich oblastí přinesl moře chudé na potravu.\n\nVytváří malé kolonie. Jsou monogamní, dospělí vykazují vysokou věrnost párů, přičemž spolu většina dvojic zůstává, dokud jeden z partnerů nezahyne. V zajetí si nachází samice nového partnera častěji než samec, jelikož volba partnera spočívá z pravidla na samici.\n\nRozmnožovací aktivity nastávají zhruba v období mezi dubnem a květnem či zářím až říjnem, v závislosti na lokalitě. Jako první se na hnízdiště dostaví samec, který si vybojuje nejvhodnější místo pro vyhrabání nové nory, případně jen vyčistí starou. Především se soustředí na dostatečný stín, který na noru doléhá, aby se vyhnul nežádoucímu žáru slunce. Nory vyhrabává jeden až pět metrů hluboko – průměrná počáteční nora může mít vstupní otvor široký 50 cm, pak následuje asi jeden metr dlouhá chodba vysoká 20 cm končící hnízdící komůrkou o průměru 45 cm, která je pod povrchem hluboko asi 40 až 50 cm. Postupným opravováním její rozměry rostou a ptáci je vystýlají malými větvičkami, klacíky, kamínky, šupinami z ryb nebo i kostmi z uhynulých tučňáků, tedy prakticky veškerým dostupným materiálem. Pokud nehnízdí v norách, nalezneme je i v různých děrách nebo puklinách ve skále, mezi balvany. Využívat můžou i hnízd jiných živočichů.\n\nPodobně jako jiní tučňáci, ozývá se i tento druh hlubokými hrdelními tóny, které mají stejný sociální význam, jako tzv. uvědomovací hlas – slouží k udržovaní kontaktu mezi jednotlivými ptáky na vodě i na souši. Nejtypičtější fází toku je hlasité troubení, při němž stojí samec před samicí s otevřeným zobákem a nahoru nataženým krkem. U uzavřených párů troubí samec i samice současně. Po tomto úvodu se partner projevuje chvějivými pohyby křídel a zobákem něžně probírá peří v oblasti hlavy a krku své partnerce. Ta se následně přikrčí nebo si úplně lehne, zatímco se samec mermomocí snaží vyšplhat na její záda, kde bude muset udržet rovnováhu, aby mohl alespoň na pár sekund přitisknout svou kloaku k její.\n\nPoloha při kopulaci je velmi vrtkavá a samec se tak zmůže pouze na několik sekund (maximálně na 1–2 minuty), proto probíhá opakovaně. Samec naskočí na samičí záda, vyzdvihne ocas a začne se o samici třít. Protože samec nemá penis, k reprodukci mu slouží kloaka, což je rozšířená část konečníku, do něhož je vyústěna trávicí, vylučovací a právě rozmnožovací soustava (kloaku má také samice). Samec má obě varlata umístěna v těle a v období páření dosahují větších rozměrů. Otíráním o kloaku jeho družky předá své sperma, které v ní doputuje do skladovacích kanálků. Spermie oplodní vajíčka a ty následně v samičím vejcovodu ztvrdnou.\n\nPo páření snese samice jedno až výjimečně tři vejce o rozměrech přibližně 72,8 x 55,8 mm, a o váze 103–120 gramů. Interval mezi snesením je poměrně dlouhý, odpovídající 3–5 dnům s ohledem na zkušenosti páru. Inkubace trvá 36–43 dní, při níž se rodiče synchronizovaně střídají.\n\nPrávě vylíhlé mládě má velmi hustý prachově šedý šat, srostlá oční víčka a váží kolem 60–95 gramů. Je krmeno natrávenou kašovitou stravou z volete (jícnu) od obou rodičů. Vidět začne druhý týden asi po 10 dnech. O péči se rodiče podělí (jeden hlídá, druhý loví). Nejprve sedí samice a samec loví potravu v moři. Asi za dva týdny si pár úlohu vymění. Stejným způsobem pokračují i po vylíhnutí mláděte. Kvůli od přírody zdatnějšímu samci vysedává samička patrně více, a samec tedy častěji loví. V období, kdy už jsou potomci větší a dokážou si regulovat teplotu těla, ponechají mláďata v hnízdech, kde budou v bezpečí do doby, než se rodiče vrátí s potravou. Mláďata mají vyšší nároky a tak loví partneři společně. Výjimečně se utvoří malé školky, které čítají maximálně asi pět mláďat. Musí se patřičně jednat o nezkušené páry, kteří si nejsou natolik vědomy rizika spojeného s nevhodným způsobem zahnízdění – především nevyhloubení nory. V šestém až sedmém týdnu (asi 51 den) dosahují mláďata váhy kolem 3 kg a nastává doba pelichání do definitivního šatu – nejprve ztrácí prachové peří na křídlech a hlavě, kde nejdříve definitivní pera narůstají. Po 62 dnech je ukončeno pelichání břicha a dosahuje definitivní váhy 4 kg. Zhruba v 69 dni jdou definitivním peřím porostlá záda a mezi 95–100 dnem jsou mláďata porostlá definitivním peřím celá, a jsou připravena vstoupit do moře. Ze sociálních důvodu se však stále od dospělých liší. Můžou se tak bez problému pohybovat v kolonii, aniž by jej okolní tučňáci napadali. Úplně dospělý šat se takovým mládencům dostaví ve stáří 1–2 let. Poměrně zhubnou než se naučí dobře lovit – ztrácí až jeden kilogram váhy, ale zhruba po 35 týdnech se jejich stav znormalizuje. Pohlavně zralý jsou samice ve třech a samci asi ve čtyřech letech.\n\nV zoologických zahradách po celém světě, včetně České republiky, je v chovech asi 15 000 těchto tučňáků a dobře se množí. Zato volně žijící populace je v některých lokalitách velmi ohrožena, a podle dosavadních údajů a odhadů hnízdí ve volné přírodě pouze 6 000 až 32 000 dospělých ptáků. V Červeném seznamu je zařazen do kategorie zranitelných druhů. V minulosti byl tučňák Humboldtův na pokraji vyhynutí.\n\nPřed více než sto lety představovala enormní hrozbu masivní těžba guána, nahromaděného trusu tučňáků, v kterém tito ptáci s oblibou hnízdili, a snadno v něm budovali svá hnízda. Na následky těžebních zásahů uhynulo nespočet hnízdících ptáků a spolu s nimi byly zlikvidovány i jejich nakladené snůšky. Než se navíc začala ve světě plně využívat ropná surovina, byli tito ptáci pro svůj tuk a pro výrobu oleje masivně vybíjeni po tisících kusech.\n\nZa největší hrozbu moderní doby je považován nadměrný průmyslový rybolov. Studie zaměřená na možné negativní důsledky prokázala, že je nepřiměřená ztráta potravního zdroje velkým nebezpečím z hlediska celého ekosystému. Zdejší mořští ptáci, včetně tučňáků Humboldtových, jsou na určité množství potravy velmi závislý, obzvláště pak v období rozmnožování. Nezřídka tučňáci uvíznou v samotných v rybářských sítích, jenž zabírají velkou vodní plochu. Protože se z nich prakticky nelze vymanit, zachytí-li se, umírají ptáci na následky utonutí.\n\nNemalé riziko představuje taktéž výskyt nepůvodních druhů živočichů, jakož je například krysa obecná (\"Rattus rattus\") nebo potkan obecný (\"Rattus norvegicus\"). Přestože se tito hlodavci soustředí obzvláště na neoplodněná vajíčka ležící v okolí kolonie, mohou zranit nebo i zabít mláďata. Mnohem větší hrozbu však představují zatoulaní psi (\"Canis lupus\" f. \"familiaris\") a divoké kočky domácí (\"Felis silvestris\" f. \"catus\").\n\nDalší znatelnou hrozbou je rozmach turismu. Návštěvníci se nechovají zrovna ohleduplně, a na nedobře zajištěných místech dochází i k pošlapání hnízd. Druh je obecně považován za extrémně citlivý na přítomnost člověka, a důkazem toho je znatelný neúspěch v reprodukci ptáků, vyskytujících se místech s častou a početnější přítomností lidí.\n\nV neposlední řadě ohrožuje tyto ptáky rozvíjející se průmysl a s ním spojené výstavby narušující jejich biotop. Na výsledek s konečnou platností mají však velký vliv masové protesty zdejších obyvatel, zakládájících se na podepsaných peticích. Ve víru demokracie tak často zabrání nebo alespoň oddálí plány mocných investorů, kteří příliš neřeší možné hrozby pro tuzemskou faunu, jejichž příčinou by mohl být nešetrný zásah do životního prostředí.\n\nOdpovědí na početné a reálné hrozby jsou ochranná opatření, jako například vytváření přírodních rezervací na významných nebo kriticky ohrožených hnízdištích, nebo monitorování chovných kolonií a případná eradikace invazivních druhů živočichů. Do záchranných projektů se zapojila i Chilská zoologická zahrada, která si klade za úkol zachraňovat oplodněná, avšak opuštěná vejce v koloniích. V Japonsku, v museu Shimonoseki Marine Science, se podařilo samice uměle oplodnit za použití rozmrazených vzorků samčího spermatu.\n\nTento druh je k vidění v přibližně 140 evropských zoo. V Česku je tučňák Humboldtův chován ve čtyřech zoologických zahradách (Praha, Liberec, Plzeň a Zlín). Je zapojen do programu EEP – Evropský záchovný program, tedy společného projektu evropských zoologických zahrad, jehož podstatou je spolupráce při chovu některých ohrožených druhů zvířat. Jeho činnost zajišťuje Evropská asociace zoologických zahrad a akvárií.\n\nChov, pravděpodobně tučňáků Humboldtových, plánovala také ostravská zoologická zahrada.\n\nPočátky chovu tohoto druhu v Zoo Praha začaly v 60. letech 20. století. První odchov se podařil v roce 1991. Od té doby se vylíhlo více než 140 mláďat. Jedná se o jeden z nejvýznamnějších evropských chovů. Díky tomu aktuálně chovanou skupinu tvoří již zejména jedinci právě z pražských odchovů. Zvířata jsou krmena třikrát denně mořskými rybami, které jsou dále doplňovány dalšími látkami potřebnými pro život těchto mořských ptáků.\n\nNěkteří jedinci z pražského chovu byli dokonce představeni veřejnosti i podrobněji, a to včetně jmen a povahy (např. v rámci kampaní Poznejme se! či Seznamte se!):\n\n\nKe konci roku 2017 bylo chováno 29 tučňáků Humboldtových (14 samců a 15 samic). Na konci dalšího roku bylo chováno 13 samců a 12 samic. 18. října 2019 se po delší době narodilo mládě. Mládě uhynulo na zápal plic v listopadu 2019. Jeho rodiči byli samice Plzeňačka, která se narodila v Zoo Plzeň, a samec Kulička, který přišel na svět v Zoo Praha.\n\nPavilon tučňáků se nachází v dolní části zoo, nedaleko hlavního vchodu a východu. Stavba o ploše 234 m vznikla v letech 1978–1985 (otevřen 1986). Do současné podoby byla přestavena po povodni v létě 2002. Ke znovuotevření došlo v květnu 2004. Návštěvnicky přístupný pavilon disponuje umělými skalami s hnízdními výklenky. Na budovu navazuje výběh o ploše 635 m s bazénem (plocha 90 m, hloubka až 1,5 m).\n\n"}
{"id": "210809", "url": "https://cs.wikipedia.org/wiki?curid=210809", "title": "Pražský půlmaraton", "text": "Pražský půlmaraton\n\nPražský půlmaraton je půlmaratonský závod pořádaný od roku 1999 v ulicích Prahy každoročně počátkem jara (na rozhraní března a dubna) v rámci běžeckého seriálu Pražského mezinárodního maratonu (\"PIM\"). V současnosti (od roku 2014) je označovaný také jako \"Sportisimo 1/2Maraton Praha\". V roce 2001 nesl označení \"Kodak 1/2Maraton Praha\" a od roku 2003 \"Hervis 1/2Maraton Praha\". Trať vede většinou středem města, pouze první ročník (1999) se běžel v parku Stromovka.\n\nSportisimo 1/2Maraton Praha byl několika světovými běžeckými magazíny zařazen do top 10 či top 5 půlmaratonů světa. Jedná se o největší běžecký závod v České republice. Na startu se již několik let schází 11 500 běžců a běžkyň. V roce 2009 získal závod poprvé prestižní ocenění – zlatou známku IAAF.\n\nVítězství 20.ročníku Pražského půlmaratonu se podařilo obhájit Benardovi Kimelimu. 23letý Keňan doběhl v čase 59:07 a stal se teprve druhým běžcem, kterému se podařilo Sportisimo1/2Maraton vyhrát 2× za sebou. Kimeli tím posunul svůj osobní rekord o neskutečných 40 sekund.\n\nTraťové rekordy:\n\nU příležitosti závodu bude probíhat také veletrh Running Expo, kde si můžou účastníci závodu vyzvednout své startovní balíčky. V rámci doprovodného programu můžou návštěvníci vyzkoušet vybavení na běhání či cyklistiku. Zahrát si fotbal nebo navštívit fitness lekci.\n\nV rámci Marathon Music Festivalu vystoupí řada kapel, pouličních muzikantů, tanečníků i kejklířů.\n\nNásledující tabulka ukazuje vítěze (muži a ženy) půlmaratonského běhu:\n\n\n"}
{"id": "210812", "url": "https://cs.wikipedia.org/wiki?curid=210812", "title": "Mykolajivská oblast", "text": "Mykolajivská oblast\n\nMykolajivská oblast či \"Nikolajevská\" ( / \"Mykolajivs’ka oblasť\"; někdy též Миколаївщина / \"Mykolajivščyna\") je jednou z 24 samosprávných oblastí Ukrajiny. Rozkládá se v jižní části země při pobřeží a Černého moře po obou březích dolního toku Jižního Buhu, při jehož ústí leží hlavní město oblasti Mykolajiv (508 000 obyv.); další významnější města jsou Pervomajsk či Očakiv. Oblast byla ustavena 22. března 1937. Většina oblasti má charakter suché a rovinaté stepi s úrodnou černozemí.\n\nMykolajivská oblast je jednou z méně osídlených oblastí Ukrajiny: v roce 2006 zde žilo 1 220 700 obyvatel, z toho 66% ve městech. 82 % obyvatelstva tvoří Ukrajinci, 14 % Rusové, dále zde žijí Rumuni a Bělorusové (po 1 %). Přibližně 67% obyvatel používá ukrajinštinu, zbytek pak především ruštinu.\n\nZ jižní strany je Mykolajivská oblast ohraničena Černým mořem.\n"}
{"id": "210817", "url": "https://cs.wikipedia.org/wiki?curid=210817", "title": "Egyptský kalendář", "text": "Egyptský kalendář\n\nEgyptský kalendář byl solární kalendář, který měl pevně 365 dní (12 třicetidenních měsíců a 5 dní navíc na konci roku) v každém roce. To způsobilo, že po sto letech se například letní slunovrat posunul o 25 dní (proto se mluví o Toulavém roce - \"Annus Vagus\"). Měsíce byly rozděleny na 3 desetidenní „týdny“. Právě kvůli „toulavosti“ svého kalendáře používali Egypťané k určení ročních sezón heliaktický východ hvězdy Sirius. Ten připadl na stejný kalendářní den vždy po 1 460 Juliánských letech (1 461 egyptských letech) a tato perioda (1 461 × 365 = 533 265 dní) se nazývá sóthickou. Egypťané si také byli vědomi, že 309 lunací odpovídá zhruba 9 125 dnům nebo 25 egyptským rokům.\n\nEgyptský kalendář byl jeden z prvních solárních kalendářů. Egypťané zpozorovali, že letní slunovrat přichází v době heliaktického východu hvězdy Sirius (tu nazývali Sopdet nebo Anibus, ve starověku byla nazývána Sóthis). Současně s jejím východem se začínal rozvodňovat Nil, aby přinesl úrodné bahno. Vítání Siria proto provázely velké slavnosti a zvláštní obřady.\n\nZáplavy Nilu měly pro Egypt obrovský význam, závisela na nich úroda hlavních egyptských plodin. Proto čekání na první objevení Sopdet vedlo k počítání dnů od jedné povodně k další a následně ke vzniku kalendáře.\n\nPůvodně měl kalendář dvanáct měsíců po 30 dnech. Rok měl tři roční období po čtyřech měsících - dobu rozvodnění Nilu, dobu setí a dobu sklizně. V pátém století př. n. l dostaly tyto měsíce jména. \n\nJména vycházela ze jmen bohů, kterým byly tyto měsíce zasvěceny. Thóth patřil bohu Měsíce a moudrosti, athyr bohyni Hathór, phamenóth zbožnělému králi Amenhotepovi, měsíc pharmuthi se spojoval s bohyní Ermutou, pachón s bohem Chonsu. Měsíc payni byl zasvěcen Svátku údolí a mesoré Narození Slunce.\n\nKaždý měsíc se dělil na tři velké týdny po deseti dnech nebo na šest malých týdnů po pěti dnech. Řekové tyto týdny nazývali dekády a centády.\n\nKněží po dlouhodobém pozorování heliakického východu Síria zpřesnili délku roku na 365 dní. Pět doplňkových dnů (epagomenálních dnů) ale nedostal ani jeden měsíc a měsíce měly stále po 30 dnech. Dodatečné dny byly zasvěceny dětem bohyně nebe Nút a bohovi Země Gebovi. Oslavovaly se koncem roku jako dny narození bohů Usira, Hóra, Sutecha, Ésetu a Nebthetu, kteří vzešli ze spojení Geba a Nút.\n\nNěkolik století před začátkem našeho letopočtu egyptští kněží již věděli, že jejich rok je o něco kratší, než jaký je ve skutečnosti, ale z náboženských důvodů kalendář neupravovali. Přáli si, aby svátky, ve kterých se přinášely bohům oběti, procházely všemi měsíci roku a ve všech se světily.\n\nV roce 1866 se při vykopávkách jednoho chrámu v nilské deltě našel tzv. Kánobský dekret krále Ptolemaia III. Euergeta (246 – 222/221) z ptolemaiovské dynastie. V dekretu ze 7. března roku 238 př. n. l. stojí: „Protože hvězda (Sirius) ujde za čtyři roky o jeden den dopředu, k tomu, aby svátky oslavující léto nepřipadly v budoucnosti na zimu, jak se stává a bude stávat, jestliže rok bude mít i napříště 360 a pět doplnitelných dnů, od nyní se předpisuje každé čtyři roky oslavovat svátek Evergétových bohů po pěti doplnitelných dnech a před novým rokem. Ať každý ví, že dřívější nepořádky ročních dob jsou od nynějška napraveny králem Evergétem“. Reforma krále Ptolemaia III. se ale neujala a egyptské svátky stále putovaly všemi měsíci roku. \n\nZačátek egyptského roku se každé čtyři roky zpozdil o jeden den. Za 120 let vzrostla chyba na celý měsíc. Proto i den slunovratu (který byl určován pozorováním hvězdy Sirius) přicházel v stále pozdějších měsících a začátek roku se naopak přesouval na dřívější roční doby. Po 4 × 365 letech = 1460 let se začátek roku opět shodoval s letním slunovratem a heliaktickým východem hvězdy Sirius. Po uplynutí těchto 1460 egyptských kalendářních roků se přidal jeden rok a počítalo se, jako kdyby uplynulo 1461 let.\n\nTakto se stal egyptský kalendářní rok „toulavým“, putujícím. Perioda 1461 let se začala nazývat sóthidská, období Sóthidy nebo také Veliký rok.\n\nV roce 26 př. n. l se začalo v Egyptě používat zdokonaleného kalendáře koptského, jehož délka roku 365,25 dne byla stejná jako v juliánském kalendáři, lišil se však v pravidle přestupnosti. V koptském kalendáři totiž byly přestupné roky jen ty, u kterých byl po dělení čtyřmi zbytek tři. Např. rok 1974 byl v našem kalendáři obyčejný, kdežto v koptském přestupný.\n\nKoptský kalendář se používal ještě v 70. letech 20. století v Etiopii, Egyptské arabské republice a v Súdánu. V Súdánu začíná éra kalendáře o 283 let později než naše, takže v roce 1974 našeho roku byl v Súdánu podle koptského kalendáře rok 1974 – 283 = 1691. Tento rok byl podle koptského kalendáře přestupný.\n\nProtože egyptský kalendář byl „toulavým“, musíme pro srovnání egyptského datování a datování podle juliánského kalendáře najít opěrné datum, v němž se bude shodovat první heliakický východ Siria (19. červenec juliánského kalendáře) s 1. dnem měsíce thóth.\n\nOd římského spisovatele Censorina, který napsal v roce 283 n. l. knihu věnovanou převážně kalendáři a chronologii, víme, že takový den byl 19. července roku 140 našeho letopočtu (podle juliánského kalendáře). Další data lze zjistit odečítáním od roku 140 čísla 1460 (periody Sóthis). Zjistíme tak, že heliakický východ Siria se se začátkem egyptského kalendáře shodoval v letech 1321, 2781, 4241 atd. před naším letopočtem (pozor, že v našem letopočtu chybí nultý rok - výsledek při výpočtu musíme zvýšit o jeden rok). Tato data, která Řekové nazývali apokatastas (návrat na původní místo), umožňují stanovit rok, ve kterém 19. červenec odpovídá některému dni „toulavého“ roku.\n\nKe zpřesňování staroegyptské chronologie napomáhá, že Egypt neměl jedinou éru, ale že se letopočty vedly podle vlády panovníků. První, ale neúplný seznam faraónů vypracoval staroegyptský dějepisec Manetho (4. - 5. století př. n. l) ve svých \"Dějinách Egypta\". \n\nDalším zdrojem informací o egyptských panovnících je dílo Almagest od řeckého učence Klaudia Ptolemaia. Ten obsahuje „Kánon králů“ uvádějící v chronologickém pořadí jména babylonských, asyrských, perských a makedonských králů i římských císařů. Přehled vladařů začíná starobabylonským králem Nabunassirem (který na trůn nastoupil v roce 747 př. n. l.) a končí římským císařem Antoniem Piem (druhé stol. n. l.). Celkem obsáhl 907 egyptských roků. Panovníci uvedení v seznamu však nemají zaznamenánu dobu panování ode dne nastolení, ale od 1. dne měsíce thóth. Římští historikové pokračovali v Ptolemaiově kánonu zápisy římských císařů až po Diokleciána.\n\nPomocí Kánonu králů, lze například určit, že 1. den měsíce thóth prvního roku Nabunassirova letopočtu bylo ve středu 26. února 747 př. n. l. Se znalostí celkového počtu roků od začátku nabunassirovy vlády až po nastolení Diokleciána, lze určit, že první rok panování tohoto císaře odpovídá roku 1032 nabunassirovského letopočtu. Z toho lze určit další důležitý bod chronologie, že 1. den měsíce thóvt prvního roku Diokleciánovy vlády připadal na pátek 29. srpna roku 284 n. l.\n\nDiokleciánův letopočet se používal na velkém území Egypta a ve východní části Římské říše. Uchoval se v náboženských kalendářích Koptů a Etiopů.\n\nStarověcí egypťané až do perské okupace zaznamenávali datum nějaké události takto:\n\nUvedli rok vlády krále, řadové číslo měsíce v roční době a řadové číslo dne. Např.: Roku 29, druhého měsíce období záplavy, desátého dne vlády Vesermaaréa.\n\nPozději místo pořadí měsíce uváděli jeho jméno.\n\nNastolení panovníků však nemá přesnější datování, pro chronologii má proto veliký význam tzv. Turínský královský papyrus se seznamem egyptských panovníků až do XVIII. dynastie a s datováním jejich vlády podle let, měsíců a dnů.\n\n\nčesky\n\nanglicky\n\nněmecky\n"}
{"id": "210819", "url": "https://cs.wikipedia.org/wiki?curid=210819", "title": "Sóthická perioda", "text": "Sóthická perioda\n\nSóthická perioda (zápis proměnlivý sóthická/sóthidská, s dlouhým i krátkým ó, krom periody také sóthický/sóthidský rok či cyklus, dále též perioda Sóthidy či Veliký rok) je období v egyptském kalendáři. Odpovídá 1461 rokům egyptského kalendáře a 1460 rokům juliánským.\n\nTato perioda je důležitá při rekonstrukci egyptské historie, neboť historické záznamy jsou udávány v egyptském kalendáři, který se proti juliánskému neustále předbíhá: svátky se pomalu „toulají“, jsou při převodu na juliánské datum rok od roku slaveny dříve a dříve. Po sóthické periodě se ale nastřádá tolik čtvrtdnů, o něž je 365denní egyptský rok kratší než juliánský, že počátek egyptského roku opět připadá na heliaktický východ hvězdy Sirius (19. července dle juliánského kalendáře). Po tomto období se tak na krátko oba kalendáře opět potkají.\n"}
{"id": "210823", "url": "https://cs.wikipedia.org/wiki?curid=210823", "title": "Westland Lysander", "text": "Westland Lysander\n\nWestland Lysander byl britský jednomotorový letoun pro spolupráci s armádou, který byl používaný v době druhé světové války. Jednalo se o stroj, který měl zajišťovat taktickou pozorovací činnost, řízení dělostřelecké palby, spojení, kladení umělé dýmové clony, shazování zásobovacích kontejnerů a podle potřeby napadání nepřítele rušivou palbou a svrhováním lehkých pum. Jméno dostal podle spartského vojevůdce Lýsandra.\nRoku 1934 vydalo britské ministerstvo letectví specifikace A.39/34 na letoun, který bude sloužit pro podporu činnosti pozemního vojska. Soutěž vyhrál typ Westland P.8 díky své hornoplošné konstrukci, která neomezovala výhled pilota. V září roku 1936 bylo objednáno 144 kusů, 15. června 1936 byl na letišti v Yeovilu zalétán prototyp, který byl následně testován v Aeroplane and Armament Experimental Establishment v Martlesham Heath. Pohon zajišťoval hvězdicový motor Bristol Mercury IX o výkonu 615,2 kW. \n\nLetouny byly postupně modernizovány, dostaly nový silnější motor. U pilotů byly letouny oblíbené, stroje byly velmi obratné a dala se s nimi dělat doslova akrobacie. Westland postavil celkem 1447 strojů, 225 exemplářů dodala v licenci kanadská společnost National Steel Car v Maltonu. 56 strojů vyrobených v Británii bylo pro RCAF upraveno na verzi Lysander Mk.IIITT pro vlek cvičných terčů.\n\nWestland Lysander byl zkonstruován jako dvoumístný jednomotorový hornoplošník s pevným (nezatahovacím) podvozkem. Stroje určené pro noční mise mohly transportovat i více osob, dokonce až čtyři nepočítaje pilota.\nAtypické křídlo mělo mírně negativní šípovitost a po celém rozpětí štěrbinové klapky a na náběžné hraně automatické sloty. Díky tomu bylo možno zvyšovat vztlak i při nízkých rychlostech a vzlétávat na velmi krátkých dráhách. Hlavníní podvozková kola měla rozměrné aerodynamické kryty s přistávacími světlomety. Křídlo bylo podpíráno dvěma vzpěrami ve tvaru písmene V se závěsníky pro menší výzbroj či kontejnery pro přepravu materiálu.\nPrvní verze měly na spodní části trupu namontován výklopný hák pro sběr pouzder se zprávami přímo ze země, ten byl později nahrazen závěsníkem na velký přepravní kontejner (letouny, které prováděly speciální operace na území nepřítele zde často nesly přídavnou palivovou nádrž).\nTřílistá kovová vrtule byla stavitelná. Pohonnou jednotku tvořily různé motory: Bristol Mercury XII, XXX, Bristol Perseus a Bristol Proteus. Instalací motoru Bristol Pegasus vzniklo 442 kusů verze Lysander Mk.II, jejíž produkce běžela od 67. sériového kusu souběžně s první variantou Mk.I. Následovala výroba 367 letounů Lysander Mk.III s motorem Bristol Mercury XX a 347 strojů Lysander Mk.IIIA se změněnou obrannou výzbrojí.\n\nK první bojové peruti přišly sériové stroje Lysander Mk.I v červnu 1938. Do začátku války bylo Lysandery vyzbrojeno osm perutí RAF, z nichž jedna byla dislokována v Egyptě a jedna v Palestině.\n\nV září 1939 byly perutě č. 2, 4, 13 a 26 odeslány do Francie.\nLysandery utrpěly roku 1940 ve Francii velké ztráty a ukázalo se, že jsou zcela neužitečné pro bojové akce. 60 Lysanderů sestřelili piloti Luftwaffe, dalších 30 bylo zničeno na zemi. Proto byly staženy z první linie a byly dále používány k hlídkování nad britským pobřežím proti očekávané německé invazi. Dále sloužily jako záchranné stroje, které byly používány k shazování nafukovacích člunů pro piloty RAF sestřelenými nad kanálem La Manche. Letouny byly dodány do Irska (6 kusů), Egypta (20 kusů), Turecka (36 kusů), Ilmavoimat (13 strojů) a Portugalska (8 letounů). 25 Lysanderů obdržela vojska Svobodných Francouzů a polské zahraniční jednotky, tři zkoušeli Američané.\n\nVelké uplatnění našly v rámci nočních speciálních operací v provedení Lysander Mk.III(SD) jako zásobovací stroje pro protiněmecký odboj na evropském kontinentě a pro přepravu agentů Special Operations Executive či jiných osob (např. zachráněných pilotů). V Británii byla touto verzí vyzbrojena 138. a 161. peruť, k obdobným úkolům však byly využívány i ve Středomoří 148. perutí a na Dálném východě 357. perutí.\n\n\n\n\n\n"}
{"id": "210824", "url": "https://cs.wikipedia.org/wiki?curid=210824", "title": "Záví Čemi", "text": "Záví Čemi\n\nZáví Čemi je archeologická lokalita v severním Iráku v pohoří Zagros na řece Zabu. Byla osídlena v protoneolitu, tj. v době mezi mezolitem a vlastním „keramickým“ neolitem, a patří do šánídár-karím-šáhirské kultury, pojmenované podle jeskyně blízko Záví Čemi (proto je toto místo někdy označováno jako Záví Čemi Šánídár) a dalšího naleziště Karím Šáhiru.\n\nExistenci protoneolitického sídliště Záví Čemi datujeme zpravidla na počátek 9. tisíciletí př. n. l., někteří archeologové ještě o tisíc let zpět. Záví Čemi má mnoho blízkého s mesolitickou natufskou kulturou z východního Středomoří. Jsou to hlavně náznaky prvotního zemědělství a maleb na kámen nebo v jeskyních. Zde však už jsou stopy po zemědělství i obchodu zřetelnější, stejně jako známky prvních svatyní.\n\nZvláštností protoneolitu jsou sezónní vesnice a tábořiště. Lidé šánídár-karím-šáhirské kultury přežívali zimu v jeskyních a v létě kočovali za zdroji potravy, která tehdy byla převážně lovecká a sběračská. Kruhová obydlí z velkých kamenů měla průměr kolem čtyř metrů, nadstavba zřejmě byla stanová. Někteří badatelé se kloní k myšlence, že mohli žít také v podzemních obydlích, ale důkazů k tomu je poskrovnu. Nalézáme zde skladové jámy, typické pro usedlé lidi.\n\nMuži se zabývali lovem nebo pastevectvím. Archeologové nalezli primitivní mlýnky i větší mlýnské kameny na mletí obilných zrn, pravděpodobně dosud výhradně z divokých rostlin. Drcení zrn, příprava potravy a péče o děti byla asi rolí žen. Vzhledem k počtu a velikosti mlýnských kamenů a zásobních jam je pravděpodobné, že tehdejší lidé uměli se zdroji potravy efektivně hospodařit.\n\nJako zdroj potravy začala sloužit i ochočená zvířata – kozy a ovce. Ve stanici Záví Čemi nacházíme mnoho kostí mladých ovcí. Možná, že ovce během lovecké sezóny nebyly zabíjeny, a jejich maso bylo zdrojem potravy v zimě. Chov ovcí musel být pod kontrolou, neboť na nich záviselo přežití. V Záví Čemi byly nalezeny četné korálky z přírodní mědi, ale její praktické použití nepředpokládáme. Zajímavostí je množství dosti složitě zdobených ptačích kosti. Antropologové Ralph a Rose Solecki na konci 50. let přišli s teorií, že zabíjení ptáků bylo součástí jakéhosi rituálu, v němž hlavní roli hrála ptačí křídla.\n\nO směnném obchodě a existenci obchodních stezek svědčí nálezy vulkanického skla – obsidiánu, o němž se předpokládá, že pochází z oblasti jezera Van v současném východním Turecku. O větších kamenných budovách se domníváme, že se jednalo o zárodky pozdějších chrámů a už tenkrát měly význam náboženského shromaždiště. V Záví Čemi bylo objeveno 28 hrobů. Dvacet šest z nich bylo vyloženo kameny.\n\n"}
{"id": "210825", "url": "https://cs.wikipedia.org/wiki?curid=210825", "title": "6. tisíciletí př. n. l.", "text": "6. tisíciletí př. n. l.\n\nV průběhu 6. tisíciletí př. n. l. se zemědělství rozšířilo z Balkánu do Itálie a východní Evropy a z Mezopotámie do Egypta. Světová populace se ustálila na asi 5 milionech lidí. \n\n"}
{"id": "210826", "url": "https://cs.wikipedia.org/wiki?curid=210826", "title": "Arabské číslice", "text": "Arabské číslice\n\nArabské číslice (výjimečně nazývané \"hindské číslice\", \"hindsko-arabské číslice\" nebo \"indo-arabské číslice\") tvoří dnes nejrozšířenější systém symbolického zápisu čísel, používaný také v češtině.\n\nTento systém tvoří dvě složky: Jednak samotné používání desítkové soustavy, poziční číselné soustavy o základu deset, jednak konkrétní znaky, které se pro reprezentaci číslic používají. V latince, cyrilici, arabském písmu, v moderním hebrejském písmu a v dalších typech písma jsou těmito znaky číslice 0, 1, 2, 3, 4, 5, 6, 7, 8, 9.\n\nTento systém vychází z Hindsko-arabské číselné soustavy a má původ v Indii v období mezi 400 př. n. l. a 400 n. l. Do Evropy se dostal díky arabským matematikům a astronomům (mimo jiné díky knize od Al-Chorezmího), od čehož pochází dnešní označení; o jejich rozšíření se zde zasloužil Fibonacci, který je propagoval ve své knize \"Liber abaci\" z roku 1202. Evropský tvar číslic se postupně vyvíjel až do dnešní podoby. V arabském světě (kromě severozápadu Maghrebu) se ale pro číslice používají odlišné, tzv. východoarabské znaky: ۰۱۲۳۴۵۶۷۸۹.\n\nČíslice od 1 až do 9 se v hindsko-arabské číselné soustavě vyvinuly z číslic jazyka bráhmí. Buddhistické nápisy zhruba z roku 300 př. n. l. používaly symboly, ze kterých se pak staly číslice 1, 4 a 6. O jedno století později se začaly používat symboly, ze kterých se pak staly číslice 2, 7 a 9.\n\nPrvní všeobecně přijímaný nápis obsahující použití 0 pochází z roku 870, v nápisu u Gválijaru ve střední Indii. Ještě předtím bylo používání symbolu 0 objeveno již v Persii, kde byla zmíněna v Al-Chwárizmího popisu indických čísel. Početné indické dokumenty na měděných deskách ukazují, že číslo 0 už existovala dříve a to někdy kolem 6. století.\n\nPerský matematik Al-Chorezmí napsal v arabštině kolem roku 825 knihu „Počítání s indickými číslicemi“ a arabský matematik Alkindus napsal kolem roku 830 čtyřdílnou knihu: „O používání indických číslic“ (Ketab fi Isti´mal al-´Adad al-Hindi). Zejména tato díla měla zásluhu na rozšiřování indického systému číslování na Středním Východě a na Západě. V 10. století středovýchodní matematici rozšířili desítkovou číselnou soustavu tak, aby zahrnovala zlomky, jak zaznamenal syrský matematik Abu'l-Hasan al-Uqlidisi v roce 952-953. Desetinná čárka byla představena Sindem ibn Alim, který předtím také napsal o arabských číslicích pojednání.\n\nVýrazné západoarabské varianty symbolů se začaly objevovat kolem 10. století v Maghrebu a Al-Andalusu. Byly tam objeveny číslice, které jsou přímými předchůdci moderních západních arabských číslic, jež se dnes používají na celém světě.\n\nV roce 825 Al-Chorezmí napsal pojednání v arabštině, „O počítání s hindskými číslicemi“, které bylo přeloženo do latiny z arabštiny ve 12. století jako „Algoritmi de numero Indorum“.\n\nPrvní zmínky o arabských číslech byly nalezeny na západě Evropy v dokumentech Codex Vigilanus v roce 976. V roce 980 Gerbert z Aurillacu (později papež Silvestr II.) využil své pozice a šířil v Evropě vědomí o arabských číslech. Gerbert z Aurillacu v mládí studoval v Barceloně, takže měl na výklad o arabských číslech dostatečné vzdělání.\n\nFibonacci byl matematik, který se narodil v Pise a studoval v Béjaïe v Alžírsku. Podporoval šíření vědomostí o indické číselné soustavě svou knihou Liber Abaci, kterou napsal v roce 1202.\n\nSystém číslic v cyrilici používali jižní a východní Slované. Tento systém byl používán v Rusku až do počátku 18. století, kdy ho Petr I. Veliký nahradil arabskými číslicemi.\n\nBěhem vlád dynastií Ming a Čching (když byly arabské číslice poprvé představeny v Číně) někteří čínští matematici používali v číselné soustavě čínské číslice. Po dynastii Čching byly jak čínské znaky, tak i číslice ve všech matematických spisech nahrazeny arabskými číslicemi.\n\n\n\n"}
{"id": "210834", "url": "https://cs.wikipedia.org/wiki?curid=210834", "title": "Karl Barth", "text": "Karl Barth\n\nKarl Barth (10. května 1886, Basilej – 10. prosince 1968, Basilej) byl švýcarský protestantský teolog, iniciátor a vůdčí osobnost tzv. dialektické teologie (zvané též teologie krize či teologie Slova). Řada autorů jej považuje za nejvýznamnějšího a nejvlivnějšího teologa 20. století.\n\nMezi nejvýznamnější Barthova díla patří jeho komentář k Pavlovu listu Římanům (\"Der Römerbrief\") a především několikasvazková \"Církevní dogmatika\" (\"Kirchliche Dogmatik\"). V nich se snaží navázat na teologii kříže, zdůrazňuje Boží moc a iniciativu. Barth přijímá kritiku náboženství (Nietzsche, Feuerbach) a sám kritizuje lidskou snahu se dostat k Bohu. Oproti tomu staví víru, že Bůh ve své lásce sestoupí k lidem sám. Víra se tak stává spíše pasivním přijetím toho, že tím, kdo je aktivní, je Bůh.\n\nZ Čechů byl Barthovým přítelem evangelický teolog Josef Lukl Hromádka, studovali u něj také například biblista Jan Heller či husitský teolog Zdeněk Kučera.\n\n\n\n\n"}
{"id": "210837", "url": "https://cs.wikipedia.org/wiki?curid=210837", "title": "5. tisíciletí př. n. l.", "text": "5. tisíciletí př. n. l.\n\nV 5. tisíciletí př. n. l. se zemědělství rozšířilo z Blízkého Východu do jižní a střední Evropy. Městské kultury v Mezopotámii a Anatolii prosperují, vynalézají kolo, ovládnutí energie větru pro pohon lodí – první plachetnice. Měděné ozdoby se stávají obvyklejšími, nastává tedy počátek chalkolitu. Zvířecí hospodářství se šíří po celé Eurasii, dosahuje do Číny. Světová populace v průběhu tohoto tisíciletí mírně vzroste, z asi 5 milionů na asi 7 milionů lidí. Vznik závlahového zemědělství v údolí velkých řek. Zdomácnění buvola, kura domácího a holuba, koně a velblouda. Využívání tažných zvířat u vozů a pluhů.\n\nPřechod od neolitu k eneolitu: V Čechách je dominantní Kultura vypíchané keramiky, později na Moravě Kultura lengyelská. Objevují se první žárové pohřby.\n\n\n"}
{"id": "210841", "url": "https://cs.wikipedia.org/wiki?curid=210841", "title": "Arcturus (hvězda)", "text": "Arcturus (hvězda)\n\nArcturus nebo Arktur (α Boo, zkráceně: α Bootis) je nejjasnější hvězda souhvězdí Pastýře a třetí nejjasnější hvězda noční oblohy. Jedná se o oranžového obra ve vzdálenosti 36 světelných let. Je pozorovatelná ze všech kontinentů kromě Antarktidy. Hvězdu lze snadno najít prodloužením oje Velkého vozu. Když ve stejném směru pokračujeme v prodloužení, najdeme Spiku, nejjasnější hvězdu souhvězdí Panny. Pozorování družice Hipparcos naznačují, že hvězda má hvězdného průvodce. Název této hvězdy pochází ze starořeckého Αρκτούρος (\"Arktouros\"), což znamená \"strážce medvědice\". Arcturus má 26krát větší průměr a 114krát větší svítivost než Slunce. Po obloze se pohybuje velkou rychlostí – 2,28 vteřiny/rok. Jeho zdánlivá jasnost je −0,05, spektrální typ K<nowiki>2</nowiki>, třída svítivosti III<nowiki>p</nowiki>, efektivní povrchová teplota 4 000 K.\n\nSpolu se Spikou v souhvězdí Panny a Regulem v souhvězdí Lva tvoří hvězda jarní trojúhelník.\n"}
{"id": "210846", "url": "https://cs.wikipedia.org/wiki?curid=210846", "title": "747 př. n. l.", "text": "747 př. n. l.\n\nStoletí: 7. století př. n. l. – 8. století př. n. l. – 9. století př. n. l.\n\nRoky: 752 751 750 488 748 747 746 745 744 743 742 \n\n26. únor – počátek Nabunassirského letopočtu (Nabunassirovy éry) – prvního z letopočtů používaných v historii (užíval se do 3. století př. n. l.)\n\n"}
{"id": "210852", "url": "https://cs.wikipedia.org/wiki?curid=210852", "title": "Republika Ezo", "text": "Republika Ezo\n\nRepublika Ezo ( , \"Ezo Kjówakoku\") byl krátce trvající separatistický stát, který vyhlásili poslední stoupenci šógunátu Tokugawa v roce 1869 (podle gregoriánského kalendáře) na dnešním japonském ostrově Hokkaidó, nejsevernějším a nejřidčeji osídleném ostrově Japonska.\n\nPo porážce armády šogunátu Tokugawa ve válce Bošin, uprchla část jeho námořnictva pod vedením admirála Takeakiho Enomota, pár stovek vojáků a skupiny bývalých francouzských poradců (vedl je Jules Brunet) na ostrov Ezo (dnešní Hokkaidó).\n\nRepublika Ezo byla vyhlášena 15. prosince 1868. Měla být vytvořena podle amerického modelu. Jejím prezidentem byl zvolen admirál Enomoto, a to v prvních volbách v historii Japonska, ve kterém doposud panovaly feudální zvyklosti. Centrum režimu bylo v hlavním městě Hakodate, jehož starosta Naojuki Nagai, se neúspěšně pokoušel oslovit zástupce zemí, jako byly USA, Francie, nebo Rusko, aby režimu poskytly podporu. Viceprezidentem byl Taró Macudaira, ministrem námořnictva Ikunosuke Arai a ministrem armády Keisuke Ótori.\n\nRepublika měla svou vlastní vlajku. Byla na ní chryzantéma na modrém pozadí a rudá hvězda se sedmi body. Finanční prostředky tvořilo především 180 000 zlatých mincí (rjó), které Enomoto získal na hradě v Osace před svým odchodem na sever.\n\nPo vzniku republiky bylo započato s přípravami na válku. Na jihu města Hakodate byl poloostrov, kde byla vybudována nová pevnost Gorjókaku. V ní bylo umístěno sídlo vlády. Armáda byla pod společným japonsko-francouzským velením. Vrchním velitelem se stal Keisuke Ótori a jeho zástupcem Jules Brunet. Armáda se skládala ze 4 brigád, z nichž každá měla francouzského velitele. Brigády se dále dělily na 8 půlbrigád, jejichž velitelé byli Japonci.\n\nBrunet požadoval a také dostal osobní záruky loajality od všech svých důstojníků a vyžadoval, aby převzali ideje francouzské revoluce. Francouzi považovali své podřízené za loutky, s jejichž pomocí budou moci v Japonsku vytvořit stát vyznávající francouzské ideály.\n\nCísařské jednotky brzy upevnily vládu Meidži na dosud obsazeném území a v dubnu 1869 vyplulo směrem na Ezo loďstvo, přepravující také 7 000 vojáků. Císařské síly postupovaly rychle, zvítězily v bitvě u Hakodate, a tak brzy zůstala v pevnosti Gorjókaku poslední skupina 800 mužů věrných Republice. Enomoto se 17. května 1869 rozhodl pro kapitulaci a druhý den předal moc zástupci Císařské armády, kterým byl sacumský důstojník štábu Kijotaka Kuroda. Ten byl prý velice ohromen Enomotovou statečností, a proto zrušil jeho popravu. Podle kapitulační listiny Republika Ezo zanikla 27. června 1869. Dne 15. srpna téhož roku ostrov Ezo obdržel své současné jméno – Hokkaidó („Oblast severního moře“).\n\nI když se v pozdějších historických textech píše o květnu 1869 jako o okamžiku, kdy Enomoto akceptoval nadvládu císaře Meidži, nebylo ve skutečnosti v Republice Ezo o nadvládě císaře nikdy pochybováno. Dokazuje to i zpráva, kterou Enomoto v době svého příjezdu do Hakodate zaslal \"Státní radě\" (太政官, \"Dadžókan\"):\n\nZ Enomotova úhlu pohledu ustavení vlády na Hokkaidó bylo ospravedlněno nejen snahou podpořit rod Tokugawa, ale i snahou o rozvoj Eza za účelem obrany celé země před ohrožením ze severu, které bylo v té době v Japonsku vnímáno s obavami.\n\nDnes historici poukazují na to, že Ezo nebylo po staletí považováno za rovnocennou součást Japonska, jak tomu bylo u ostatních hlavních ostrovů, a proto viděno tehdejší perspektivou, nebylo vyhlášení nezávislosti Eda odštěpením od Japonska, ale spíše definitivním rozšířením japonské společnosti i na tento ostrov.\n\nEnomoto strávil krátký čas ve vězení, než byl v roce 1872 propuštěn a jmenován ředitelem nově vytvořené Správy ostrova Hokkaidó. Později byl japonským velvyslancem v Rusku a zastával několik ministerských postů ve vládách období Meidži.\n"}
{"id": "210854", "url": "https://cs.wikipedia.org/wiki?curid=210854", "title": "Zákon o práci s dětmi a mládeží", "text": "Zákon o práci s dětmi a mládeží\n\nZákon o práci s dětmi a mládeží, Zákon o podpoře práce s dětmi a mládeží, Zákon o úpravě podmínek státní podpory v oblasti práce s dětmi a mládeží v jejich volném čase, Zákon o práci s dětmi, Zákon o práci s mládeží nebo Zákon o mládeži jsou oficiální i pracovní názvy různých variant navrhovaného zákona České republiky, který měl buď regulovat mimoškolní práci s dětmi a mládeží (stanovit podmínky pro její výkon), nebo stanovit podmínky pro její podporu státem a jinými veřejnými subjekty. V některých verzích návrhů je okrajově kladen důraz i na participaci dětí a mládeže na společenském dění v duchu Úmluvy o právech dítěte a mezinárodní styky dětí a mládeže.\n\nMezi liberály je častější odmítání takového zákona, jeho zastánci jsou spíše levicově zaměření. Příprava zákona byla aktuální zejména v letech 1999–2006, od roku 2007 tento záměr není aktuální.\n\nPrvní pokusy v Československu komplexně problematiku upravit zákonem o mládeži se datují rokem 1986.\n\nDva návrhy po roce 1990 byly odmítnuty v Legislativní radě vlády ČSFR.\n\nV roce 1996 ministr školství, mládeže a tělovýchovy již samostatné České republiky Ivan Pilip veřejně slíbil předložit vládě podobný zákon.\n\nUsnesením vlády ze dne 6. ledna 1999 č. 1 ke Koncepci státní politiky ve vztahu k mladé generaci bylo Ministerstvu školství, mládeže a tělovýchovy uloženo zpracovat zákon, který se bude zabývat problematikou dětí a mládeže.\n\nVěcný záměr Zákona o podpoře práce s dětmi a mládeží byl schválen usnesením vlády č. 895 dne 12. září 2001, současně vláda uložila MŠMT do 30. dubna 2002 předložit vládě k projednání paragrafové znění tohoto zákona.\n\nV lednu 2002 Ministerstvo školství, mládeže a tělovýchovy rozeslalo k veřejné diskusi paragrafovaný návrh znění návrhu Zákona o práci s dětmi a mládeží. Účinnosti byla navržena od 1. dubna 2003, podmínky pro účast fyzických osob na práci s dětmi od 1. ledna 2005. V roce 2002 se v režii MŠMT konala v souvislosti s přípravou zákona Národní konference o mládeži. V říjnu 2002 byl návrh ve verzi upravené připomínkovým řízením postoupen Legislativní radě vlády.\n\nLegislativní rada vlády návrhu například vytkla, že jeho znění nevylučuje nadbytečnou státní regulaci výchovy v rodině a vzájemné výpomoci rodin či sousedů při trávení času s dětmi a jejich výchově. Vláda v roce 2002 návrh zákona neschválila, protože zejména ministři za Unii svobody, Petr Mareš a Vladimír Mlynář, a zástupci některých sdružení dětí a mládeže jej považovali pro práci s dětmi za příliš svazující. Ministr vnitra Stanislav Gross prosadil omezení požadavků na činnost a zejména finanční účast obcí, krajů a státní správy.\n\nKoncem roku 2003 se v Senátu PČR konalo tzv. Setkání 2003, na němž ředitel odboru pro mládež MŠMT Jindřich Fryč představil aktuální verzi návrhu. Návrh rozlišil mezi pracovníky s dětmi profesionály a dobrovolníky, dobrovolníky pak na soustavné a nahodilé. Zástupce Junáka Tomáš Řehák vystoupil s připomínkou, že není možné na všechny činnosti s dětmi stanovit paušálně tytéž nároky, a zpochybnil také kvalifikační požadavky na lektory (v čemž se k němu připojil zástupce hnutí DUHA). Zároveň Řehák návrhu vytkl, že z něj vypadly různé formy podpory a zůstala jen regulace.\n\nV červnu 2004 obdržela vláda od MŠMT subtilnější návrh s názvem Zákon o úpravě podmínek státní podpory v oblasti práce s dětmi a mládeží v jejich volném čase. Oproti předešlé variantě nespecifikoval konkrétní požadavky na zdravotní způsobilost vedoucího. Vláda v roce 2005 tento návrh zamítla. Předmětem výhrad byl například i požadavek, aby formální školení absolvovali i ti, kteří jsou již léta zkušenými pracovníky s dětmi, ale i nekomplexnost právní úpravy problematiky mládeže ve srovnání s Německem.\n\nV roce 2005 vznikla na MŠMT další verze návrhu, asi o třetinu delší než verze z roku 2004, ale se stejným názvem.\n\nČeská rada dětí a mládeže, která sdružuje nejvýznamnější organizace dětí a mládeže v Česku, vůči zákonu opakovaně kriticky vystupuje. V dubnu 2004 na podnět ústředí Junáka požádala ministryni Buzkovou o stažení návrhu zákona z důvodu věkové hranice vedoucích letních táborů, počtu hodin školení a kontrolních kompetencí České školní inspekce. Ministryně tomuto požadavku vyhověla a materiál stáhla. 28. dubna 2004 se se zástupci ČRDM sešel předseda vlády Vladimír Špidla a přislíbil „podpořit ministryni školství, mládeže a tělovýchovy, aby byla nová verze připravovaného zákona o práci s dětmi a mládeží postavena na pozitivním přístupu a zákon tak skutečně podporoval činnost dobrovolných pracovníků s dětmi a mládeží v mimoškolní výchovné oblasti“.\n\nPři obnoveném projednávání návrhu po úpravě se v Legislativní radě vlády ukázala být problematickými ustanovení o participaci sdružení dětí a mládeže. Pavel Trantina, předseda sdružení, se jednoznačně vyslovoval proti restriktivitě zákona a zasahování do spolčovacího práva občanů. ČRDM kritizovala, že zákon staví na stejnou rovinu dobrovolná sdružení dětí a mládeže s komerčními subjekty, které péči o děti nabízejí jako placenou službu. Trantina stanovisko ČRDM vyjádřil v roce 2005 slovy: \"„Pokud nakonec nebude zákon o mládeži přijat, nebude nám to vadit. A už vůbec ne, kdyby stát nějakým jiným způsobem deklaroval svůj zájem o podporu dobrovolné práci s dětmi a mládeží.“\"\n\nČeská sekce DCI (Defence for Children International), mezinárodního sdružení zastánců dětských práv, spjatá v Česku s sdružením Duha, na přijetí zákona zejména kvůli částem umožňujícím participaci dětí a mládeže intenzivně trvá a postoj ČRDM kritizuje.\n\nČástečně mezitím problematiku podpory obecněji upravil nový zákon č. 198/2002 Sb., o dobrovolnické službě. Na kursy ověřující kvalifikaci k práci s dětmi lze vztahovat Zákon o ověřování a uznávání výsledků dalšího vzdělávání, 179/2006 Sb.,který je účinný od srpna 2007.\n\nV roce 2006 byl již speciální zákon regulující volnočasovou práci s dětmi označován jako smetený se stolu.\n\nNavrhovaný zákon prohlašuje práci s dětmi a mládeží za veřejně prospěšnou činnost. Za děti považuje fyzické osoby do 18 let věku, za mládež osoby od 18 let do dovršení 26 let věku.\n\nPůvodní návrh byl restriktivní, zakazoval práci s dětmi a mládeží osobám, které by nesplňovaly stanovené podmínky. Podle novějšího návrhu zákona by splnění těchto podmínek bylo nutné pouze k získání státní nebo veřejné podpory, zatímco bez veřejné podpory by bylo možno pracovat s dětmi a mládeží i bez splnění regulačních podmínek.\n\nNa jednu stranu je zákonná regulace problematická tím, že by podmínky práce s dětmi a mládeží regulovala v jistých ohledech přísněji a centralizovaněji než totalitní nacistický a komunistický režim a odrazovala mnoho dobrovolníků od této činnosti, na druhou stranu je ve společnosti poptávka po ochraně nezodpovědnými pořadateli, pro které je pořádání akcí pro děti prvořadě zdrojem finančního prospěchu nebo jiných vlastních zájmů a kteří přitom nejsou schopni zajistit přiměřenou kvalitu a bezpečnost akcí, například ochranu před úrazy, sociálně patologickými jevy, ekonomickým nebo pohlavním zneužíváním nebo zanedbáváním dětí.\n\nVláda a kraje měly podle návrhu schvalovat koncepci státní politiky ve vztahu k dětem a mládeži na období 4 let. Kraje a obce měly organizačně, finančně i jinak podporovat aktivity dětí a mládeže a práci s dětmi a mládeží. Současně návrh zákona obsahoval kontrolní a sankční kompetence.\n\nNavrhovaný zákon podmiňuje některé činnosti s dětmi a mládeží (přípravu pracovníků s dětmi a mládeží, pořádání pobytových akcí pro děti a mládež, pořádání programů prevence sociálně patologických jevů) získáním speciálních akreditací podnikatelů, tedy právnických osob a živnostníků. Akreditace mělo udílet MŠMT vždy na dobu tří let, podle novějšího návrhu na dobu pěti let. Regulace tímto zákonem se neměla vztahovat na tu činnost škol a školských zařízení, která se řídí školským zákonem nebo která je hlavním předmětem činnosti těchto subjektů.\n\nS dětmi a mládeží by podle prvního návrhu mohly pracovat pouze osoby starší 18 let, které doložily lékařským posudkem zdravotní způsobilost, čestným prohlášením bezúhonnost ve vztahu k úmyslným trestným činům a absolvovaly čtyřicetihodinovou přípravu u akreditované osoby. Otázka, zda povinně vyžadovat lékařský posudek a výpis z trestního rejstříku a zda bezúhonnost rozšířit i na nedbalostní trestné činy a i na obviněné, dosud neodsouzené, je předmětem diskusí a změn návrhů. Předmětem diskusí rovněž bylo, zda absolvování speciálního kursu vyžadovat i po pracovnících s pedagogickým vzděláním. Podle původního návrhu by hlavnímu vedoucímu muselo být nejméně 21 let – po protestu České rady dětí a mládeže MŠMT od tohoto požadavku ustoupilo.\n\nOsoba mladší 18 let by mohla pracovat pod přímým vedením dospělé osoby splňující předpoklady a za podmínky, že je takovou dospělou osobou vyškolená a poučená.\n\nPodle jedné z verzí návrhu by za zdravotně způsobilého by mohl lékař uznat jen takového člověka, jenž netrpí žádnou závažnou duševní poruchou či poruchou chování, závislostí na drogách nebo herních automatech a není bacilonosičem nebo netrpí nějakým jiným závažným onemocněním, kterým by mohl ohrožovat své svěřence. Z další verze návrhu byla tato specifikace vypuštěna.\n\nV dubnu 2003 přijala vláda České republiky \"Koncepci státní politiky pro oblast dětí a mládeže do roku 2007\".\n\nV současné době se v Česku speciální programy státní podpory vztahují zejména na nestátní neziskové organizace. Vycházejí přitom ze Zákona o rozpočtových pravidlech (218/2000 Sb.), z usnesení vlády č. 114 ze 7. února 2001 (Zásady vlády pro poskytování dotací ze státního rozpočtu České republiky nestátním neziskovým organizacím ústředními orgány státní správy] a usnesení vlády č. 1 ze 6. ledna 1999 (Koncepce státní politiky ve vztahu k mladé generaci) a z Bílé knihy o mládeži, přijaté Evropskou komisí.\n\nO podporu se mohou ucházet subjekty, které byly zřízeny jako občanské sdružení (zák. 83/1990 Sb.), jako obecně prospěšná společnost (248/1995 Sb.) nebo jako církev nebo náboženská společnost (3/2002 Sb.). Přitom musí být „NNO dětí a mládeže“ (členskou základnu tvoří dlouhodobě ze 2/3 členové do 26 let) a zároveň (popřípadě „nebo“, formulace je nejasná) „NNO pracující s dětmi a mládeží“ a pro státní podporu splňovat další podmínky posuzující význam organizace (podpora malých organizací přísluší krajům a obcím).\n\nZe státního rozpočtu je na tuto podporu dáváno kolem 170 až 200 milionů korun ročně, z čehož je uspokojováno kolem 20 % potřeb organizací pracujících s dětmi, což s přihlédnutím k projektům, které nesplňují podmínky, znamená 40–50% uspokojení žádostí splňujících všechny podmínky. (Údaje z let 2003–2005.)\n\nV rámci participace dětí a mládeže na politickém a společenském dění v duchu Úmluvy o právech dítěte se objevovaly návrhy na legislativní legitimizaci a akceptaci žákovských a studentských samospráv a soustavy parlamentů dětí a mládeže, jež se v Česku již řadu let rozvíjejí. Návrhy zákona z MŠMT však žádnou konkrétní úpravu v tomto směru nezaváděly, obsahovaly pouze obecnou povinnost obcí a krajů.\n\nChybějící legislativu a porušování Úmluvy o právech dítěte opakovaně kritizoval Výbor OSN pro práva dítěte. Jeho doporučení české vládě (například z ledna 2003) nebyla údajně zveřejněna.\n\nPodle důvodové zprávy MŠMT k návrhu českého zákona nemá Evropské společenství žádný závazný dokument, který by se týkal práce s dětmi a mládeží. Politiku vůči mládeži ve věku 15–25 let zahrnuje komunitární program \"Mládež\", který je od října 2001 v plném rozsahu realizován i v České republice. 21. listopadu 2001 Evropská komise schválila Bílou knihu o mládeži.\n\nV roce 1991 Rada Evropy přijala dokument „Charta účasti mládeže na životě obcí a regionů“.\n\nZákon o dětech a mládeži byl přijat ve Spolkové republice Německo. Zahrnuje i oblasti, které v Česku spadají do působnosti resortů práce a sociálních věcí (sociálně-právní ochrana dítěte, zák. 359/1999 Sb.) či zdravotnictví (hygienické podmínky na akcích pro děti a mládež, vyhl. 106/2001 Sb.).\n\nV dalších zemích Evropské unie jsou v zákonech podobných názvů řešeny zpravidla dílčí problémy a otázky, jako např. vytvoření orgánů jako Národní výbor pro otázky mládeže nebo Národní rada mládeže.\n\nZákon o mládeži v roce 2001 rozpracovávalo a připravovalo i Slovensko a Maďarsko.\n\n"}
{"id": "210860", "url": "https://cs.wikipedia.org/wiki?curid=210860", "title": "545 př. n. l.", "text": "545 př. n. l.\n\nStoletí: 7. století př. n. l. – 6. století př. n. l. – 5. století př. n. l.\n\nRoky: 550 549 548 547 546 – 545 př. n. l. – 544 543 542 541 540\n\n11. března – počátek éry Buddhasakarat (Buddhistické éry – B.E.) buddhistického kalendáře – rozdíl oproti našemu letopočtu však činí dnes 543 let. Tento tradiční kalendář v Thajsku změnili v dubnu 1940, když přeložili začátek roku na 1. leden, aby odpovídal evropskému kalendáři.\n\nPerská říše:\n\nEgypt:\n\nNovobabylonská říše:\n"}
{"id": "210869", "url": "https://cs.wikipedia.org/wiki?curid=210869", "title": "Pak Beng", "text": "Pak Beng\n\nPak Beng je malé město v severním Laosu, v provincii Udomxai. Jméno města znamená „Ústí Bengu“.\n\nPak Beng leží na levém břehu Mekongu, u jeho soutoku s řekou Nam Beng. Nachází se přibližně na půli cesty z Huay Xai do Luang Prabangu po Mekongu. S hlavním městem provincie, Udomxai, spojuje Pak Beng silnice s pevným povrchem. V blízkém okolí města jsou dva buddhistické chrámy – novější Wat Khok Kho a starší Wat Sin Jong Jaeng.\n\n"}
{"id": "210876", "url": "https://cs.wikipedia.org/wiki?curid=210876", "title": "Giro d'Italia 2007 - 4. etapa", "text": "Giro d'Italia 2007 - 4. etapa\n\n4. etapa – 16. květen 2007, Salerno-Montevergino di Mercogliano, 158 km:\nČtvrtá etapa 90. Giro d'Italia byla ve znamení útoku Danila Di Luci (Liquigas), který v závěrečném horském dojezdu předčil Riccarda Ricca (Saunier Duval - Prodir) a Damiana Cunega (Lampre - Fondital).\n\nV začátku poodjela trojice cyklistů (Krivstov z AG2R, Irizar Euskaltel - Euskadi a Pavel Brutt z \"Tinkoff\" , který si jako první dojel pro vrchařské body na Picco Sant'Angelo – 3. kategorie. Etapa byla poznamenána deštěm, který způsobil řadu pádů, největším byl hromadný pád (60 cyklistů) 70 Km před cílem. Mezi postiženými byli i Axel Merckx, Enrico Gasparotto (růžový trikot) a Paolo Bettini.\n"}
{"id": "210878", "url": "https://cs.wikipedia.org/wiki?curid=210878", "title": "Bagaceratops", "text": "Bagaceratops\n\nBagaceratops („Malá rohatá tvář“) byl malý rohatý dinosaurus, který žil asi před 80 miliony let (ve svrchní křídě) na území dnešního Mongolska. Patřil k nejmenším známým ceratopsidům, byl dlouhý jen 0,8 až 0,9 metru, asi 0,5 metru vysoký a jeho hmotnost se pohybovala pouze kolem 5,7 až 7 kilogramů.\n\nStejně jako všichni ostatní rohatí dinosauři byl i \"Bagaceratops\" býložravý a jeho nejbližším příbuzným byl známější rod \"Protoceratops\". Měl menší lebeční límec s počínajícím kostěným hřebenem, táhnoucím se od ostrého rohovinou pokrytého zobáku. Také měl na vrcholku čenichu tupý, pahýlovitý roh a na lících rohaté výčnělky.\n\n\"Bagaceratops\" je obvykle řazen do čeledi Bagaceratopidae a mezi jeho nejbližší příbuzné patří rody \"Magnirostris\" a \"Breviceratops\". Pod tento taxon by ve skutečnosti mohl spadat také anatomicky velmi podobný rod \"Lamaceratops\", známý ze sedimentů stejného stáří na lokalitě Chulsan v mongolské Gobi.\n\n\n"}
{"id": "210880", "url": "https://cs.wikipedia.org/wiki?curid=210880", "title": "Rochefourchat", "text": "Rochefourchat\n\nRochefourchat je počtem obyvatel nejmenší obec ve Francii. Celá obec sestává z jedné stodoly, domu a zříceného hradu. Podle sčítání z roku 1999 v obci žije jediný stálý obyvatel, rozvedený muž. Nejbližší obec, Pradelle, je vzdálena 4 km.\n\nV roce 1178 biskupové z Die vybudovali hrad Rocha Forcha na obranu proti císařům Svaté říši římské. Patřil francouzským šlechticům až do roku 1766, kdy poslední z nich, Rey de Noinville, zemřel. Roku 1796 francouzský obchodník Pierre Jossaud koupil okolní půdu a přejmenoval ji na \"Rochefourchat\". Oblast byla následně děděna až k dnešnímu obyvateli.\n\n\"Počet obyvtel\"\n\n"}
{"id": "210883", "url": "https://cs.wikipedia.org/wiki?curid=210883", "title": "Bernard Forest de Bélidor", "text": "Bernard Forest de Bélidor\n\nBernard Forest de Bélidor (1698, Katalánie, Španělsko - 8. září, 1761, Paříž, Francie) byl francouzským inženýrem, významně se podílejícím na rozvoji hydrauliky.\n\nBélidor v mladém věku vstoupil do armády. Po jejím opuštění začal projevovat zájem o vědu a inženýrství a stal se profesorem u dělostřelectva ve škole Fère-en-Tardenois v Aisne. Určitou dobu se zabýval měřením zakřivení země. V následujících letech publikoval několik důležitých prací ze širokého spektra oborů, včetně hydrauliky, matematiky, civilního a vojenského inženýrství. Jeho nejznámějším dílem je kniha \"L'architecture hydraulique\" (publikovaná ve čtyřech svazcích v letech 1737 – 1753). Zde byl poprvé při řešení technických problémů použit integrální počet.\n\nBélidor byl učitelem etiopského oblíbence Petra Velikého, Abrahama Petroviče Hannibala.\n\n\n"}
{"id": "210887", "url": "https://cs.wikipedia.org/wiki?curid=210887", "title": "Ion Popescu-Gopo", "text": "Ion Popescu-Gopo\n\nIon Popescu-Gopo (* 1. května 1932 v Bukurešti - 28. listopadu 1989) byl rumunský výtvarník, animátor, filmový režisér a herec. Byl jednou z nejvýraznějších postav rumunské kinematografie a zakladatelem moderní rumunské školy animace.\n\nPopescův-Gopův film Scurtă Istorie získal Zlatou palmu za krátkometrážní tvorbu na festivalu v Cannes v roce 1957.\n\nJeho nejznámější kreslenou postavičkou je malý černobílý muž, někdy označovaný jako Gopo.\n"}
{"id": "210890", "url": "https://cs.wikipedia.org/wiki?curid=210890", "title": "Volby prezidenta USA 2000", "text": "Volby prezidenta USA 2000\n\nPrezidentské volby v USA v roce 2000 byly jedny z nejtěsnějších voleb v historii USA. O výsledku rozhodlo jen několik stovek hlasů ve státě Florida. Během noci po uzavření volebních místností média předčasně dvakrát ohlásila vítěze voleb (na základě průzkumů). Až potom vyhlásila, že výsledek z Floridy je natolik těsný, že ho ještě není možno předpovědět. Hlavními soupeři byli republikán George W. Bush a demokrat Al Gore. Ve volbách zvítězil z rozhodnutí Nejvyššího soudu USA kandidát George W. Bush.\n\nJde o jedny z pěti prezidentských voleb v dějinách Spojených států, při kterých nevyhrál kandidát, který získal největší počet hlasů voličů. Zbylé 4 případy se odehrály v letech 1824, 1876, 1888 a 2016.\n\n\n\nPodle 22. dodatku, tehdejší prezident Bill Clinton nemohl kandidovat na třetí volební období. Kvůli tomu, že se po dobu jeho vlády vyskytlo několik skandálů, uvažovalo se o vícero kandidátech. Uvažovalo se o Dickovi Gephardtovi ze státu Missouri, senátorovi Bobovi Kerreym z Nebrasky, senátorovi Paulovi Wellstoneovi z Minnesoty a o bývalém senátorovi Billovi Bradleym z New Jersey.\n\nNominaci získal Al Gore.\n\nVe volbách kandidovali i (počet států, kde kandidát kandidoval, celkem z 51):\n\nV kampani, ve které Bushovi radil mistr volebních kampaní Karl Rove, Bush vyzdvihl svoji vůli zabývat se zejména vnitřními záležitostmi země a snížit zahraniční angažovanost Spojených států, což bylo v souladu s izolacionistickou tradicí Republikánské strany. Opakovaně prohlásil, že je proti zahraničním národně-budovatelským („nation-building“) pokusům (rozuměj zásahům do vnitřních záležitostí jiných států v oblasti lidských práv a státního zřízení). Názor změnil po útocích z 11. září 2001.\n\nPřestože volební program Ala Gorea byl mnohem komplexnější, jedna z jeho linií se věnovala životnímu prostředí. V případě, že by byl zvolen, zajistil by Gore, aby Spojené státy začaly plnit limity CO podle Kjótského protokolu.\n\nVýsledky byly v některých státech velmi těsné, například v Novém Mexiku a na Floridě. Nedostatky a nejasnosti některých volebních formulářů vedly ke sporům v některých volebních úřadech, zejména na Floridě, kde byl rozdíl jen v stovkách hlasů. Podle oficiálních výsledků Bush získal 2 912 790 hlasů a Al Gore 2 912 253.\n\nDalší těsné výsledky byly v Novém Mexiku (+0,06% pro Ala Gora); ve Wisconsinu (+0,22% pro Ala Gora); Iowě (0,31% pro Ala Gora), Oregonu (0,44% pro Ala Gora). Další rozdíly už překročily 1% hranici. Nejtěsnější výsledky (červená označuje vítězství Georga W. Bushe a modrá vítězství Ala Gorea):\n\nNa závěr byl George W. Bush zvolený prezidentem Spojených států amerických po rozhodnutí Nejvyššího soudu, díky volebním hlasům z Floridy. Bush nasbíral 271 volebních hlasů vůči 266 hlasům Ala Gorea, včetně volebních hlasů 30 z 50 států.\nAni jeden z kandidátů nedosáhl většinu v lidovém hlasování – Bush získal 47,9 procenta hlasů, Al Gore 48,4 procenta. Gore však dosáhl pluralitní většinu získaje o 539 898 hlasů víc ze 105 miliónů hlasů (což však vzhledem na americký volební systém nemusí znamenat vítězství).\nToto byly prvé prezidentské volby USA od roku 1888, kdy vítězný kandidát dosáhl méně lidových hlasů než jeho oponent, poprvé od roku 1876, kdy došlo k volebnímu sporu, a vůbec poprvé v historii USA, kdy byla konečná volba prezidenta přisouzená rozhodnutí Nejvyššího soudu.\n\nBush byl inaugurován za prezidenta 20. ledna 2001. 29. října 2002 podepsal návrh zákona Help America Vote Act z roku 2002, kterým se mělo zevšeobecnit používání sčítacích strojů na registraci volebních lístků.\n\nAdvokáti Al Gorea dosáhli v Nejvyšším soudě Floridy (ve kterém 6 soudců ze 7 bylo nominovaných demokraty) nové manuální sčítání hlasů v třech obvodech: Miami Dade, Palm Beach a Broward, ve kterých voličská základna je většinově demokratická. Schválením tohoto Nejvyšší soud Floridy přesáhl svoje právní kompetence, což hned napadli právníci George W. Bushe. Po prvním upozornění anuloval Nejvyšší soud USA (ve kterém 7 soudců z 9 bylo nominovaných republikánskými prezidenty; i když všeobecně byli 4 považovaní za liberální, 4 za konzervativní a jedna soudkyně byla považovaná za umírněnou) toto nařízení a zastavil sčítání hlasů.\n\n\n"}
{"id": "210891", "url": "https://cs.wikipedia.org/wiki?curid=210891", "title": "Zgierz", "text": "Zgierz\n\nZgierz (v letech 1943 - 45 \"Görnau\") je okresní město v Lodžském vojvodství v Polsku. Nachází se asi 150 km jižně od Varšavy, 5 km severně od Lodže na řece Bzura. Město 58 164 obyvatel (2008) . Rozloha města činí 42,33 km². Bylo založeno v roce 1131.\n\n\n"}
{"id": "210892", "url": "https://cs.wikipedia.org/wiki?curid=210892", "title": "AT&amp;T", "text": "AT&amp;T\n\nAT&T () () je americká telekomunikační společnost sídlící v texaském Dallasu. Je druhým největším dodavatelem mobilních telefonů a největším dodavatelem pevných linek v USA. Poskytuje také širokopásmové předplacení televizních služeb. Je třetí největší společností v Texasu a ke květnu 2014 je 23. největší společností na světě, což vyplývá ze studie, která zohledňuje příjmy, zisk, aktiva a tržní hodnotu. Při srovnání příjmů je největší telekomunikační společností na světě. Roku 2015 byla společnost zařazena na šestou pozici v žebříčku světově nejcennějších značek, který zveřejnil Millward Brown Optimor. V roce 2016 se stala 17. největším mobilním operátorem na světě se 130 miliony zákazníky.\n\nSpolečnost nabízí své služby také v mnoha místech po celé Asii a Tichomoří, její sídlo v této oblasti se nachází v Hongkongu. AT&T byla zapsána na newyorské burze (NYSE). Po určitou dobu byla největší telefonní společností na světě s největší kabelovou sítí. V jejich laboratořích (Bellovy laboratoře) se zrodil mimo jiné operační systém UNIX a jazyk C a C++.\n\nKoule, která je logem firmy, byla vytvořena Saulem Bassem v roce 1983. Pojmenoval ji Hvězda smrti. Inspirací pro něj byla série filmů Hvězdné války.\n\nSpolečnost AT&T byla založena 3. března 1885, měla sloužit jako celostátní telefonická síť. Činnost začala AT&T v New Yorku. Sedm let poté se síť rozšířila do Chicaga a v roce 1915 do San Franciska. V roce 1927 bylo vytvořeno transatlantické spojení a používalo při tom rádio. Teprve v roce 1957 bylo vytvořeno kabelové spojení.\n\nOd roku 1924 trvaly spory, které skončily 8. ledna 1982, po nichž byla AT&T uznána za monopol Ministerstvem spravedlnosti USA. 1. ledna 1984 se sedm regionálních společností oddělilo od původní a staly se neutrální (tzv. „Baby Bells“) a převzaly lokální telefonní linky. Jako důsledek toho spadla hodnota AT&T o 70 %.\n\nV roce 1996 se AT&T vyznačovala svojí produkcí a technologii. Bellova Laboratoř založila novou společnosti – Lucent Technologies.\n\nS poklesem mezinárodních telefonních rozhovorů, které nabízela AT&T, došlo k pádu na trhu. 27. ledna 2005 vydaly noviny New York Times zprávu, že SBC Communications, jedna z dceřiných společností, která vznikla v roce 1984, odkoupila AT&T za 16 miliard dolarů. Transakce se uskutečnila 18. listopadu 2005. Jelikož název společnosti AT&T byl v širokém povědomí veřejnosti, přejmenovala se firma SBC Communications na AT&T.\n\nV roce 2006 společnost odkoupila operátora Cingular a v roce 2007 pozvolna změnila název nově vzniklé společnosti na AT&T. AT&T začala 20. června 2007 jako první na světě prodávat mobilní telefony iPhone od společnosti Apple.\n\nV roce 2011 se jednalo o sloučení společností AT&T a T-Mobile USA, čímž by ve Spojených státech vznikl jednoznačně největší provozovatel mobilních sítí. Se spojením společností nesouhlasilo americké ministerstvo spravedlnosti, které fúzi považovalo za omezení konkurence a možné zvýšení cen na trhu. Dalším důvodem bylo také podle federální komise nesplnění standardů pro schválení. Plán společnosti AT&T převzít mobilního operátora T-Mobile USA tak nakonec nevyšel.\n\nDne 18. května 2014 společnost AT&T oznámila dohodu o nákupu DirecTV za 48,5 miliardy dolarů nebo za 67,1 miliardy dolarů zahrnující převzetí dluhu. Dohoda pomohla zvýšit tržní podíl a urychlila růst na latinskoamerickém trhu. Transakce byla uzavřena v červenci 2015. Dne 7. listopadu 2014 oznámila nákup společnosti Iusacell s cílem vytvořit širší síť v severní Americe. Došlo ke spojení dvou společností a vzniku mobilního operátora AT&T Mexico.\n\nS neustále se zvyšující potřebou zákazníků po vyšší rychlosti a kapacitě internetu společnost na začátku roku 2016 oznámila, že začne s testováním páté generace bezdrátového připojení 5G, které by mělo nabídnout 10× až 100× větší rychlost než stávající 4G. Dne 29. března 2016 AT&T oznámila, že v květnu 2016 zvýší datové omezení u svých internetových služeb.\n\nFinanční výsledky společnosti jsou reportovány akcionářům každý rok. Z tabulky vyplývá, že příjem společnosti se každým rokem zvyšuje. Jednotky jsou uvedené v milionech amerických dolarů.\nZ historického hlediska mají Bellovy laboratoře AT&T největší zásluhu na zrodu jednoho z nejrozšířenějších a nejdokonalejších počítačových operačních systémů, UNIXu. V 60. letech pracovaly AT&T společně s Massachusettským technologickým institutem a General Electric na vývoji operačního systému Multics. Protože tento operační systém měl mnoho nevýhod a byl těžkopádný, přišli dva pracovníci AT&T, Ken Thompson a Dennis Ritchie v roce 1969 s elegantnějším řešením, které nazvali Unics (později byl název změněn na Unix). Tento operační systém byl natolik podařený, že v jeho vývoji AT&T pokračovaly až do devadesátých let dvacátého století, do fáze UNIX System V Release 4. Poté prodaly práva k UNIXu společnosti Novell.\n\nUnix, který byl původně napsán v jazyce symbolických adres, později přepsal Dennis Ritchie do vyššího jazyka C, který k tomuto účelu vymyslel. Jazyk C vznikl z předcházejícího jazyka B, jehož autorem byl Ken Thompson. Jazyk C, který koncem 60. let dvacátého století na půdě AT&T vznikl, je dodneška nejrozšířenějším nástrojem na programování operačních systémů a dalších aplikací.\n\nSpolečnost udržuje databázi podrobných záznamů všech telefonních hovorů, které prošly sítí od roku 1987. AT&T byla také obviněna z diskriminace veřejně dostupných televizních kanálů.\n"}
{"id": "210895", "url": "https://cs.wikipedia.org/wiki?curid=210895", "title": "UNIX System V", "text": "UNIX System V\n\nUnix System V (často zkracován jako SysV, málokdy pak na System 5) byl jednou z verzí operačních systémů UNIX. Původně byl napsán v Bellových Laboratořích (Unix System Laboratories, USL) firmy AT&T a zveřejněn poprvé v roce 1983. System V je přímým pokračováním systému napsaného v roce 1969 Dennisem Ritchiem a Kenem Thompsonem.\n\nČtyři hlavní verze Systemu V byly označeny jako verze 1, 2, 3 a 4. Vzniklo mnoho komerčních verzí UNIXu, které se opírají o licenční kód SysV, mezi něž patří AIX, A/UX, HP-UX, Xenix nebo SCO OpenServer.\n\nPrvní komerční UNIX byl nazýván System III. System IV byl vnitřní verze firmy AT&T. System V byl tradičně považován za jeden ze dvou hlavních větví UNIXu (druhá je BSD). Avšak s příchodem UNIXových implementací vyvinutých z Linuxu a QNX není tohle dělení přesné. Dokonce jakákoliv úsilí o standardizaci jako POSIX spíše směřují ke snižování rozdílů mezi implementacemi.\n\nSystem V Release 4, zkráceně SVR4, byl nejúspěšnější verzí a zdrojem častých UNIXových rysů jako např. „SysV init scripty“ (codice_1). Systém dále formuje základ \"System V Interface Definition\" (zkr. SVID), což je standard definující jak by System V měl fungovat.\n\nPřestože AT&T prodávala svůj vlastní hardware, který běžel za pomoci Systemu V (AT&T Computer Systems), většina zákazníků používala verzi od prodejců, založenou na referenci implementace od AT&T. Oblíbený SysV je odvozený z Dell SVR 4 a Bull SVR4. Nejvíce rozšířená a používaná verze System V v současné době jsou AIX od IBM a SCO OpenServer založený na System V Release 3, dále Solaris od Sun Microsystems a SCO UnixWare. Oba tyto systémy jsou založeny na System V Release 4.\n\nSVR4.2MP byl vydán v roce 1993 společností Unix System Laboratories (USL) – dřívější název Bellových laboratoří – patřící již v té době k Novellu, jako poslední verze \"Systemu V Release 4\", který se zaváděl pod názvem UnixWare 2. Dnes má právní přístup ke kódu Systemu V firma SCO Group.\n\nSystem V Release 5 (SVR5) zůstal základem UnixWare 7 vydaného společností Santa Cruz Operation. Později SCO Group vytvořilo SCO OpenServer 6 také na základě Systemu V Release 5, ale základní kód SVR5 není používán žádným jiným producentem.\n\n"}
{"id": "210908", "url": "https://cs.wikipedia.org/wiki?curid=210908", "title": "Kiełpino Górne", "text": "Kiełpino Górne\n\nKiełpino Górne [kieupino gurne] (kašubsky \"Kôłpënò\", něm. \"Hoch Kelpin\") je původně samostatná obec dnes již zaniklého okresu Wyżyny, která byla v roce 1973 připojena ke Gdaňsku. Leží na samém jihovýchodním okraji města ve čtvrti Kokoszki a ze dvou stran je obklopena lesem, z dalších dvou poli. Jako prakticky jediné z obcí přičleněných k městu si zachovalo původní vesnickou strukturu, většinu výstavby v ní tvoří nové nebo nepříliš staré rodinné domky, stále zde probíhá výstavba nových. Stojí zde dva kostely. Většinu obyvatel tvoří Kašubové. \n\nV Kiełpinu žila žačka gdaňského Gimnazja č. 2 Ania, která zde také spáchala sebevraždu poté, co ji 5 spolužáků (rovněž obyvatel Kiełpina) sexuálně ponižovalo před celou třídou.\n\n"}
{"id": "210916", "url": "https://cs.wikipedia.org/wiki?curid=210916", "title": "Bohuslav (rozcestník)", "text": "Bohuslav (rozcestník)\n\nBohuslav má více významů:\n"}
{"id": "210926", "url": "https://cs.wikipedia.org/wiki?curid=210926", "title": "SAR", "text": "SAR\n\nSlovo SAR může znamenat:\n\n\n\n\n"}
{"id": "210932", "url": "https://cs.wikipedia.org/wiki?curid=210932", "title": "Hyena čabraková", "text": "Hyena čabraková\n\nHyena čabraková (\"Parahyaena brunnea\") je druh hyeny žijící v jižní Africe.\n\n\nHyena čabraková je vysokonohá, poměrně subtilní šelma, připomínající stavbou těla spíše vlka než ostatní hyeny. Je mnohem štíhlejší než hyena skvrnitá, ale větší než hyena žíhaná. Dorůstá hmotnosti 35–50 kg, délky těla 100–130 cm, ocas měří 25 cm a výška v kohoutku může dosáhnout až 85 cm. Na rozdíl od ostatních hyen jsou samci větší než samice. Stavba těla je poměrně štíhlá, s vysokými končetinami. Zadní končetiny jsou poněkud kratší než přední, proto má jako ostatní hyeny „sraženou“ záď. Čelisti jsou krátké a široké, velké uši vysoko posazené. Zbarvení hyeny čabrakové je hnědé až šedohnědé, dlouhá srst na hrudi a ocase má světlejší, pískově žlutohnědé až rezavé zbarvení. Na šedých končetinách jsou obvykle znát nepříliš výrazné pruhy. Nápadným znakem je dlouhá hrubá po obou stranách splývající hřbetní hříva, která zvířeti na první pohled dodává zdání mohutnosti. Hříva je tvořena černohnědými, až 25 cm dlouhými chlupy. Hyena může hřívu naježit, což se stává především v rozčílení.\n\nHyena čabraková je rozšířena v jižní Africe, zvláště v poušti Kalahari a v Namibské poušti. Obývá buš, travnatou savanu, polopouště, skalnatá území a také mořské pobřeží, kde si s oblibou hledá potravu. Vyhýbá se bezvodým pouštím a souvislým lesním porostům.\n\nHyena čabrakový žije v rodinných klanech, které však nemají tak pevnou strukturu jako u příbuzné hyeny skvrnité. Většinou je tvoří 5-10 dospělých hyen s mláďaty. Na rozdíl od ostatních hyen je klan veden dominantním samcem, který se páří s jednou nebo více samicemi. V klanu obvykle žije i jeden nebo více podřízených samců, kteří se nerozmnožují. Zatímco dominantní samec a samice tráví v klanu celý život, podřízené hyeny volně přecházejí mezi různými klany. Všichni členové klanu společně obhajují teritorium a pečují o mláďata, při lovu však nespolupracují - potravu si hledají hyeny čabrakové samostatně.\n\nHyeny čabrakové se mohou rozmnožovat celoročně, většina mláďat se však rodí na počátku období dešťů. Březost trvá 84–97 dní, samice rodí ve společném doupěti v teritoriu klanu. Na svět přichází 1 až 5 mláďat, která mohou pít od kterékoliv laktující samice. Maso začínají pojídat ve 12 týdnech, ale odstavena jsou až po roce. Pohlavní dospělost nastupuje ve 2-3 letech. Mladé samice obvykle zůstávají, zatímco samci klan opouštějí. V zajetí se dožívají až 13 let.\n\nHyena čabraková je mrchožrout, živí se skutečně hlavně zdechlinami, na pobřeží hledá i ryby nebo korýše. Často navštěvuje kolonie lachtanů, kde hledá uhynulá či poraněná mláďata, někdy však zadáví a odnese i zdravé mládě. Živí se také hmyzem, vejci, loví ptáky a malé savce. Zvláště v období sucha nepohrdne ani ovocem a kořínky. Nalezenou potravu si ukrývají podobně jako psovité šelmy.\n\nChov hyeny čabrakové je velkou vzácností, neboť je poměrně náročný a odchovy se zatím příliš nedařily, čímž je obtížné udržovat životaschopnou populaci. Potřebují velký klid. V Evropě byly na konci roku 2002 chovány jen ve třech zoo: Tierpark Berlin v Německu a dvou českých zoo: Zoo Dvůr Králové a Zoo Praha. Z celkového počtu osmi samců a čtyř samic tehdy bylo v Praze chováno šest samců a dvě samice.\n\nTaké v květnu 2018 v pouhých třech zoo. Na celém světě pak v osmi zoo v počtu 15 jedinců. Mezi nimi nechyběla ani Zoo Praha, která se v roce 2019 stala jedinou (poslední) zoo v Evropě s tímto druhem. Chov totiž ukončily další dvě zoo. V roce 2019 se tak stalo v Kronbergu v Německu, kde uhynul samec narozený v Praze v roce 1999 a osamocená samice původem z Port Lympne byla převezena k posledním dvěma zvířatům stejného druhu v Evropě do Zoo Praha.\n\nDo roku 2012 byla hyena čabraková také v Zoo Dvůr Králové, která by se k chovu ráda opět vrátila. Celkově v Evropě v minulosti chovala v různých dobách tento druh přibližně třicítka zoo.\n\nPočátku chovu této vzácné šelmy se datují do roku 1967. O pět let později se podařil první odchov (do té doby se mláďata nedařilo odchovat). Ačkoliv se jednalo o odchov umělý, šlo o velký úspěch. Navíc se ještě několikrát opakoval.\n\nNa konci dvacátého století bylo zaznamenáno historicky nejúspěšnější období chovu čabrakových hyen. V roce 1998 se podařilo poprvé mimo Afriku přirozeně odchovat mláďata. Úspěšné odchovy se u samice Barbie opakovaly i v letech 1999 a 2000.\n\nV roce 2005 došlo k oživení krve chovu výměnou samců mezi Prahou a německou zoo.\n\nRoku 2008 přišla do Zoo Praha geneticky velmi cenná samice z Jihoafrické republiky. Dostala jméno Afričanka. V roce 2009 odcestovala společně se samce do Spojeného království, konkrétně do Zoo Port Lympne. Tam ještě téhož roku úspěšně odchovala mládě, které bylo nejen britským prvoodchovem, ale zároveň teprve druhým přirozeným odchovem mimo Afriku. V roce 2011 přijela do pražské zoo samice Jubari narozená právě v Port Lympne. V roce 2013 se Afričanka vrátila do Prahy a byla spojena se samcem Plášou.\n\nKe konci roku 2017 byl chován samec a dvě samice. Na konci roku 2018 byl chován jeden samec a jedna samice. V březnu 2019 byla do Prahy přesunuta z německé Opel Zoo Kronberg u Frankfurtu nad Mohanem tehdy desetiletá samice Eight. Jedná se o sestru Jubari, tedy také jedno z mláďat narozených v Port Lympne.\n\nDoposud se podařilo odchovat 11 mláďat.\n\nExpozice: hyeny jsou chovány v horní části zoo, naproti výběhu slonů. Současná podoba výběhu vznikla v roce 2008, kdy byly dosavadní dva nepropojitelné výběhy zvětšeny o území, kde dříve žili gepardi. Navíc vysoké ploty byly nahrazeny suchými příkopy a vznikla i druhá vnitřní ubikace zapuštěná do svahu. Celková rozloha dosahuje 3 340 m.\n\n"}
{"id": "210939", "url": "https://cs.wikipedia.org/wiki?curid=210939", "title": "Sbor dobrovolných hasičů Ejpovice", "text": "Sbor dobrovolných hasičů Ejpovice\n\nSbor dobrovolných hasičů Ejpovice byl založen 25. února 1894, kdy byly schváleny C. k. místodržitelstvím stanovy sboru. Ustanovující schůze se konala 31. března 1894. Činnost sboru byla vždy úzce spjata s obcí Ejpovice. V současnosti je tento sbor jednotkou požární ochrany III. kategorie (JPO III).\n\nStručný přehled historických událostí, které vedly k založení sboru, a popis jeho činnosti byly obsahem vystoupení Michala Křížka při oslavách 110 let od založení sboru.\n\nO založení vlastního hasičského sboru se v Ejpovicích vážněji diskutovalo od roku 1883, když vyhořela stodola Františka Šnebergra (č. p. 38). Požár uhasila již existující a moderněji vybavená jednotka dobrovolných hasičů z Dýšiny. Asi o dva roky později obec Ejpovice pod vedením starosty Františka Krauze (č. p. 7) zakoupila rovněž moderní čtyřkolovou ruční stříkačku, od firmy Holman z Plzně. Ta byla umístěna ve stodole obecné školy a později v kolně obecní kovárny.\n\nPrvní pokus o založení hasičského sboru vzešel z okruhu tehdy jediného místního spolku, \"Jednoty čtenářsko ochotnické\", a od jejího jednatele pana Kaliny, povoláním účetního ve mlýně. Výcvik hasičů již započal (pouze pořadová cvičení), protože však pan Kalina ukončil své působení ve mlýně, výcvik předčasně skončil a založení sboru se tak oddálilo o deset let.\n\nPo velký požáru v roce 1893, který zachvátil 8 usedlostí (p. Josefa Bruje č. p. 63, Václava Bernáška č. p. 60, Martina Skolky č. p. 40, Josefa Šnebergra č. p. 39, Františka Krauze č. p. 1, Matěje Pešty č. p. 56, Jana Pešty č. p. 2 a Josefa Krauze č. p. 4.), a při němž uhořela asi sedmiletá dcera nájemníka Josefa Šnebergra, byly obnoveny úvahy o potřebnosti hasičského sboru.\n\nTéhož roku byly za starostování Vojtěcha Zíky odeslány stanovy sboru dobrovolných hasičů prostřednictvím c. k. Okresního hejtmanství v Plzni a následujícího roku dne 25. února 1894 schváleny výnosem c. k. Místodržitelství v Praze. Ustanovující schůze se konala 31. března. Obecní zastupitelstvo přijalo nad sborem protektorát a vybavilo jej výstrojí a výzbrojí od firmy A.R. Smekal z Prahy. Iniciátorem založení sboru a jeho prvním předsedou byl tehdejší řídící učitel Josef Seitz.\n\nPrvního výcviku sboru se na vyžádání ujal Josef Macner, původně odborník od hasičského sboru města Prahy, který se předtím již osvědčil jako cvičitel v Rokycanech, kde se pak stal městským strážníkem, a stal se vůdčí postavou hasičského dobrovolnictví na Rokycansku. 16. června 1895 vycvičený sbor předvedl první veřejné cvičení za velké účasti funkcionářů plzeňské hasičské župy, okolních hasičských sborů i veřejnosti.\n\nZákladní činností sboru bylo vždy samozřejmě hašení požárů, sbor však v obci plní i společenskou, kulturní a osvětovou funkci. Provozoval např. sborovou knihovnu (založenou roku 1895). Ta roku 1921 přešla, jako knihovna veřejná, pod správu obce. Kromě hasičských cvičení a přehlídek sbor vyvíjel i další spolkové aktivity, např. divadelní představení, taneční zábavy, národně osvětovou činnost a zkrášlování obce. Ke stoletým tradicím patří i každoroční ples Kateřinský věneček. V předvečer 1. máje sbor tradičně pořádá lampionový průvod.\n\nV meziválečné době (mezi 1. a 2. světovou válkou) byl při hasičském sboru založen sbor samaritánů. V této době bylo mezi členy sboru i několik žen.\n\nKoncem 19. století držel hasičský sbor vždy koncem léta a začátkem podzimu požární hlídky, jejichž účelem bylo především zabránit tehdy častému žhářství. Po dobu hlídky měli hasiči zajištěna práva obecního strážníka.\n\nZpočátku sbor používal ruční čtyřkolovou stříkačkou zakoupenou obcí ještě před založením sboru, roku 1885. Roku 1908 zakoupila obec další podobnou stříkačku.\n\nZpočátku byla stříkačka uložena ve stodole obecní školy, později v kůlně obecní kovárny. Prostory v kovárně se uvolnily kvůli přechodu formanské dopravy na železniční a z toho plynoucímu snížení poptávky po kovářské práci. Ještě později byla zbrojnice zřízena v budově místního národního výboru.\n\nRoku 1937 si sbor pořídil motorizovanou dvoukolovou stříkačku zn. EBERT s hltností 1400 l/min. O osudu ručních stříkaček dále nejsou zprávy. Koncem 50. let 20. století byla vybudována hydrantová síť v obci. Roku 1955 zakoupila obec starší vozidlo Tatra 805 pro tažení stříkačky, je dodnes majetkem obce.\n\nRoku 1965 byla zakoupil sbor novou stříkačku, typu DS 16, která je dodnes v majetku sboru. Roku 1979 byla zakoupena nová stříkačka PPS 12 a k tomu jako tažné vozidlo Avia 30. Nová hasičská zbrojnice byla slavnostně otevřena roku 1980, roku 2000 byla přestavěna.\n\nV roce 1997 obec zakoupila cisternový vůz CAS 25. Avia 30 byla prodána a vůz Tatra 805 byl ve funkčním stavu propůjčen do vojenského historického muzea na demarkační linii v Rokycanech. Od června 2006 má jednotka k dispozici speciálně upravený automobil Ford Transit.\n\nSbor dobrovolných hasičů v Ejpovicích je v současné době (2007) jedním ze 14 hasičských sborů III. kategorie na území okresu Rokycany. V rámci plošného pokrytí území patří do území jeho působnosti i území dalších obcí. Do této kategorie byl sbor zařazen v roce 1998. Proto se automaticky stal součástí Integrovaného záchranného systému, který vznikl v roce 2000. Od roku 2009 obce Ejpovice a Klabava podepsaly smlouvu o sdružení prostředků na činnost jednotky, čímž se jednotka stala jednotkou místní na katastru obou obcí.\n\nObecní vyhláškou č. 9/2004 (Požární řád obce) obec zřizuje jednotku sboru požární ochrany obce jako JPO III v počtu 10 členů, minimální počet členů v pohotovosti je 0, jako požární techniku jednotky vyhláška jmenuje CAS 24 a PPS 8. Za požární zbrojnici označuje č. p. 157.\n\nPři II. nebo vyšším stupni požárního poplachu volá ejpovickou JPO III také například obec Kornatice.\n\n4. a 5. května 2001 se sbor spolu se 130 dalšími sbory a celkem 145 hasičskými vozy zúčastnil u Máchova jezera celorepublikového součinnostního cvičení, při kterém byl čerpáním vody hadicemi na vzdálenost 47,2 km (do vojenského prostoru Ralsko) v čase 18,5 h překonán světový rekord v dálkové dopravě vody s použitím otevřených nádrží, který byl zapsán do Guinnessovy knihy rekordů.\n\nSbor zasahoval společně s dvěma profesionálními sbory například při lesním požáru u obce Klabava 29. března 2007.\n\n\n"}
{"id": "210944", "url": "https://cs.wikipedia.org/wiki?curid=210944", "title": "Aleš Gerloch", "text": "Aleš Gerloch\n\nAleš Gerloch (* 26. května 1955 Ostrava) je český právník a profesor na Právnické fakultě Univerzity Karlovy, kde se zabývá hlavně teorií práva, právní filozofií a ústavním právem. Od roku 2014 zastává funkci prorektora pro akademické kvalifikace Univerzity Karlovy. Také externě vyučuje na Právnické fakultě Západočeské univerzity.\n\nV letech 2006 až 2014 na Právnické fakultě UK vykonával funkci děkana. Provozuje také advokátní praxi a od roku 2006 je místopředsedou Legislativní rady vlády. Téhož roku byl zvolen Právníkem roku v oblasti veřejného práva. V roce 2008 obdržel stříbrnou medaili Antonína Randy, kterou získal \"jako významný představitel politického, veřejného a společenského života, za jeho zásluhy o fungování demokratického právního státu a významnou pomoc a spolupráci s Jednotou českých právníků\".\n\nNarodil se v Ostravě. Do Prahy přišel s rodiči v polovině 60. let. Otec Vladimír byl novinář, na počátku normalizace od dubna 1970 vedoucí ideologického byra ÚV KSČ na konci 70. let byl zástupcem šéfredaktora Rudého práva. Matka pracovala na sekretariátu KSČ. V Praze Aleš Gerloch dokončil základní školu a odmaturoval.\n\nJiž v 18 letech se stal kandidátem na členství v KSČ a členem KSČ byl až do roku 1990. V roce 1978 úspěšně ukončil magisterské studium na Právnické fakultě Univerzity Karlovy, kde od té doby působí jako učitel. Od roku 1983 se pravidelně stýkal s agentem StB, když StB zkoumala možnost využít ho jako tajného spolupracovníka. Spis byl uložen roku 1986 se závěrem, že Gerloch je kladně politicky orientován, je ochoten být ve styku s orgány MV a informovat o situaci na PF UK Praha v oficiálním styku. Podle Jana Urbana se Gerloch před rokem 1989 setkával nejméně deset let s příslušníky StB. Podle dochovaných dokumentů je zjevné, že pan Gerloch se nijak nestyděl předávat tajné policii i charakteristiky osob ze svého okolí. Mezi slušnými lidmi se tomu v té době říkalo udávání.\n\nAleš Gerloch absolovoval magisterské studium na Právnické fakultě Univerzity Karlovy v Praze roku 1978, ve stejném roce získal i titul JUDr. V 80. letech absolvoval studijní pobyt ve Švýcarsku. Roku 1981 se stal kandidátem věd, v roce 1989 se stal docentem teorie práva a právní filozofie a v roce 2001 byl jmenován profesorem v oboru teorie, filozofie a sociologie práva. Od roku 2001 je vedoucím katedry teorie práva a právních učení a od roku 2006 i vedoucím katedry ústavního práva.\n\nVe své vědecké činnosti se od roku 1996 věnuje otázkám tvorby práva, právní metodologie a interpretace práva, proměnám práva v rámci europeizace a globalizace, či problematice právního státu a ústavnosti. Jeho nejpopulárnější publikací je učebnice \"Teorie práva\".\n\nV roce 2005 byl akademickým senátem Právnické fakulty UK zvolen na čtyřleté funkční období děkanem fakulty. Podruhé byl do funkce zvolen roku 2009, kdy ho podpořilo 19 z 20 senátorů.\n\nV roce 2014 byl rektorem Univerzity Karlovy Tomášem Zimou jmenován prorektorem pro akademické kvalifikace. Na další čtyřleté období byl jmenován roku 2018 se souhlasem 45 z 46 akademických senátorů univerzity.\n\nOd počátku 90. let Aleš Gerloch působí jako samostatný advokát. Jako odborník na ústavní právo se věnuje především řízením před Ústavním soudem a Evropským soudem pro lidská práva. Je hodnocen jako jeden z nejlepších advokátů při podávání návrhů Ústavnímu soudu. Úspěšně zastupoval skupinu senátorů ve věci slevy na dani pro pracující důchodce, když Ústavní soud prohlásil zrušení této slevy v rozporu se zásadou rovnosti, podobně uspěl jeho návrh na zrušení ustanovení zákona, které nespravedlivě zdaňovalo důchodce s vysokými příjmy. Ústavní soud též vyhověl návrhu senátorů zastoupených Alešem Gerlochem na zrušení vyhlášky Ministerstva spravedlnosti, která ukládala insolvenčním správcům povinnosti v rozporu s Ústavou. Další skupinu senátorů úspěšně zastupoval v řízení o zrušení ustanovení úhradové vyhlášky, které vybočily ze zákonného zmocnění.\n\nRozhodnutí ÚS, které omezilo možnost žádat informace o platu a odměnách zaměstnanců veřejné správy podle zákona o svobodném přístupu k informacím v zájmu ochrany soukromí, vzbudilo kritiku v právnických kruzích. Tento nález se totiž ve velkém rozsahu opíral o stanovisko Aleše Gerlocha, který byl označen jako \"amicus curiae\", byť Gerloch sledoval partikulární zájmy svých klientů v podobné věci. K takovému vyjádření byl však soudem sám vyzván, a kritiku poté odmítl s tím, že se jedná o věc obecného zájmu.\n\nDo KSČ vstoupil již v roce 1975. a setrval v ní po celou dobu normalizace až do roku 1990. Ve volbách do Senátu PČR v roce 2018 kandidoval jako nezávislý v obvodu č. 17 – Praha 12, když se mu podařilo získat požadovaný tisíc podpisů od voličů. K získání podpisů využil studenty Právnické fakulty Univerzity Karlovy. Studenty oslovil pomocí e-mailových adres určených ke studijním účelům, které měl jako pedagog k dispozici. Se ziskem 9,04 % hlasů však skončil na 4. místě.\n\nJeho programem bylo posílení Senátu v legislativním procesu jako ústavní pojistky např. prodloužením lhůty pro projednání návrhu zákona nebo rozšířením zákonů podle čl. 40 Ústavy, u kterých Senát nemůže být přehlasován. Prosazoval zakotvení českého národa a češtiny do Ústavy na základě spojení národního principu, ochrany národnostních a etnických menšin a institutu státního občanství. Podporoval myšlenku celostátního referenda jako doplňujícího prvku zastupitelské demokracie. Dále kladl důraz na oblast školství a vzdělanosti. Též se chtěl věnovat lokálním problémům, jako je stavba metra D, zahušťování sídlišť a zmenšování zeleně. Problémy svého volebního obvodu plánoval řešit jak legislativně, tak jednáním se starosty městských částí, s primátorem nebo na úrovni ministerstev. Volební kampaň Aleše Gerlocha probíhala na kontaktní bázi a rozpočet kampaně byl daleko menší než jeho hlavního oponenta a pozdějšího vítěze voleb Pavla Fischera.\n\nNa konci února 2019 jej prezident Miloš Zeman navrhl Senátu PČR na post soudce Ústavního soudu ČR. Podle senátora Tomáše Czernina by Aleš Gerloch neměl být jmenován ústavním soudcem. Pro prezidenta Miloše Zemana je ideální advokát, který mu v minulosti poskytoval právní analýzy v kontroverzních kauzách. Na základě Gerlochových analýz argumentoval prezident Zeman, že jeho předvolební výjezdy do krajů nejsou kampaň, že nemusí jmenovat ministrem zahraničí Miroslava Pocheho nebo že je nezákonné vydat do USA ruského hackera Nikulina.\n\nDne 20. března 2019 pak obdržel v Senátu PČR pouze 19 z 64 odevzdaných hlasů a soudcem Ústavního soudu ČR se tak nestal. Proti se vyjadřovali především senátoři z řad hnutí STAN, KDU-ČSL, TOP 09 a hnutí Senátor 21. Předseda hnutí Senátor 21 Václav Láska poznamenal, že Gerlocha obhajuje prezidentův kancléř, který pokládá za přijatelné scházet se se soudci a říkat jim, jak by měli rozhodovat. Zdeněk Papoušek (KDU-ČSL) poukázal na Gerlochův vstup do předlistopadové komunistické strany v období normalizace (Gerloch se stal členem KSČ po stranických čistkách na počátku normalizace). Marek Hilšer z klubu Starostů upozornil na to, že Gerloch ve svém životopise neuvedl práce před rokem 1995 a to, že působil na vysokých školách, které produkovaly „turbostudenty z řad politiků a policistů“.\n\nKlub na obranu demokracie zaslal všem senátorům a senátorkám otevřený dopis \"Profesor Gerloch není vhodným kandidátem pro Ústavní soud\", který mezi 6. a 17. březnem 2019 podepsalo 3 326 občanů, včetně signatářů Charty 77, historiků, filmových režisérů a dalších umělců, novinářů, spisovatelů, vědců a vysokoškolských pedagogů.\n\nProfesor Cardiff Law School JUDr. Jiří Přibáň, DrSc., který s prof. Gerlochem učinil zkušenost jako jeho student na Právnické fakultě v závěru 80. let, byl k jeho nominaci ještě kritičtější. Podle něj \"Aleš Gerloch přednášel teorii socialistického státu a práva neostalinským dialektem, který již v době perestrojky nebyl nutný ani vyžadovaný. Gerlochův talent nespočíval v odbornosti, ale ve schopnosti kombinovat osobní ambice s neosobní loajalitou se všemi, kteří byli momentálně u moci. Skutečnost, že okupoval místo vedoucího katedry na více českých univerzitách a v několika právních oborech není projevem geniality ducha, ale tristního stavu vysokého školství. Podle dnes běžných akademických měřítek obstojí Gerlochovy publikace nanejvýš jako učební pomůcky, jimiž se za českými humny nikdo vážně nezabývá. Možnost, že by se tento člověk mohl stát i šéfem Ústavního soudu, by mohla zničit vše, co se podařilo vybudovat v našem ústavním soudnictví\".\n\n\n"}
{"id": "210946", "url": "https://cs.wikipedia.org/wiki?curid=210946", "title": "Dějiny západní filosofie", "text": "Dějiny západní filosofie\n\nDějiny západní filosofie popisují dějiny filosofie v té oblasti, kde během času vznikala evropská a euroamerická kultura. Střediska této filosofie se v průběhu staletí posouvala a měnil se i její jazyk (jazyky), nicméně se zde udržovala více méně nepřetržitá paměť a tradice textů i neustálá diskuse s velkými předchůdci, což je hlavní důvod, proč můžeme hovořit o „západní filosofii“ jako celku.\n\nZápadní filosofie se obvykle dělí na:\n\nV 1. polovině 1. tisíciletí př. n. l. začíná velký rozmach řeckých měst a námořního obchodu ve velké části Středozemního moře, který vedl k zakládání kolonií, zejména v dnešní Itálii a na Sicilii, v tzv. „velkém Řecku“. Ve městech tak žili vedle sebe lidé různého původu a různých kultur. I když se běžně dorozumívali řecky, nepřijímali jako samozřejmou autoritu tradiční řecké mýty, na nichž do té doby stála společenská soudržnost řeckých obcí. V setkání s jinými kulturami a učeními tak začaly vznikat pochybnosti o Homérově či Hésiodově výkladu světa. Za první řecké filosofy považujeme myslitele, kteří mytologický výklad světa kritizovali či odmítli a snažili se svět vysvětlit rozumově, z určitých principů. Je příznačné, že žili většinou na pobřeží dnešní Malé Asie, na Sicílii a v jižní Itálii, čili právě na pomezí tehdejšího řeckého světa. Z děl tohoto období tzv. předsókratiků se zachovaly jen zlomky, citáty ve spisech pozdějších autorů.\n\nFilosofové tohoto období se snažili najít nějaký princip (arché), z něhož by se svět dal vysvětlit bez odkazu na tradiční vyprávění. Tímto počátkem bylo pro některé číslo, pro jiné některý ze živlů a pro Parmenida zřejmě myšlenka neměnného bytí, které je základem proměnlivého světa, v němž žijeme. Tito myslitelé se řadí do několika škol, i když přímé souvislosti mezi nimi nejsou většinou doloženy. U atomistů se už setkáváme i s jistou skepsí ohledně možností poznání vůbec.\n\nV poměrně krátkém období vrcholného rozkvětu města Athén se filosofie obrací od otázek po původu a povaze přírody k otázkám lidské společnosti a člověka. Tradičně se tento obrat přisuzuje Sókratovi, je však pravděpodobné, že stejný krok udělali i sofisté, o nichž toho víme podstatně méně. Sókratés ovšem sám nic nenapsal a co o něm víme, pochází z dialogů Platónových, které jsou dodnes jedním z vrcholů filosofie vůbec. Téměř ve všech vystupuje Sókratés, obvykle v roli učitele a s jistou převahou nad odpůrci; ovšem otázka, nakolik Platón v dialozích podává své vlastní, anebo Sókratovy myšlenky (čili otázka Platónova poměru k Sókratovi), není dodnes uzavřena.\n\nNaopak Platón v \"Sedmém listu\" tvrdí, že žádný systematický výklad své nauky nikdy nenapsal a nenapíše, takže i o tom, co přesně své žáky učil, se musíme dohadovat nepřímo. Jedním z pramenů jsou spisy jeho dlouholetého a zdaleka nejvýznamnějšího žáka Aristotela, který se s Platónem v řadě důležitých otázek rozchází. Velice rozsáhlé Aristotelovo dílo má zčásti povahu poznámek, možná zápisků posluchačů. Aristotelés obzor filosofických témat opět rozšířil a položil tak základy mnoha pozdějších věd, od anatomie a meteorologie až po lingvistiku, rétoriku a etiku. S Platónem a Aristotelem přichází i otázka kritiky poznání, rozlišování mezi pravým věděním a pouhým míněním, filosofie si vytváří odborné pojmy a snaží se o závaznou a důsledně argumentovanou řeč. Proto jsou jak Platónovy, tak Aristotelovy spisy dodnes živou inspirací i přísným měřítkem každé filosofické práce - i kdyby je měla odmítnout.\n\nTato trojice athénských myslitelů má tedy pro celou západní filosofii rozhodující význam. Anglický filosof Alfred North Whitehead napsal, že celá pozdější filosofie je jen souborem komentářů k Platónovi, nicméně ani střízlivé a věcné myšlenkové dědictví Aristotelovo se v evropských dějinách nikdy neztratilo a v některých obdobích dokonce převládalo. Obě jejich athénské školy - Akademie a Lyceum (Lykaion) - trvaly několik staletí a sloužily jako vzor pro tisíce škol v celé historii.\n\nVedle nich zde vznikly i další myšlenkové směry. O sofistech - současnících Sókratových - jsme se už zmínili; Sókratés jim vytýká mravní relativismus i to, že za výuku si nechávali zaplatit. Dobové vylíčení satirika Aristofana (ve hře \"Oblaka\") ovšem líčí podobně i školu Sókratovu. Další významný směr, kynismus, založený Sókratovým žákem Antisthenem, představuje spíše jakýsi asketický a protestní životní styl s minimálními potřebami a na okraji bohaté společnosti.\n\n\nPo pádu Athén vládli v Řecku makedonští králové a Alexandr Makedonský vytvořil obrovskou říši, která zahrnovala celé východní Středomoří a sahala až do Indie. Po jeho smrti roku 323 př. n. l. se sice politicky rozpadla, zůstal však kulturně propojený prostor s řeckou dorozumívací řečí a novým střediskem vzdělanosti v Alexandrii. Tam působila řada vynikajících vědců, počínaje Eukleidem, ale filosofické školy měly praktičtější ráz a orientovaly se na rozvíjení athénského dědictví. Významnější myslitelé tohoto období se zabývali hlavně etikou, otázkami dobrého života ve společnosti a politikou.\n\nOd 2. stol. př. n. l. se centrum říše přesouvá do Říma a dorozumívacím jazykem se stává latina. Latinští filosofové, zejména Cicero, Lucretius a Marcus Aurelius přetlumočili odkaz řeckých škol pro nové publikum, a to opět s výrazně praktickým a etickým zaměřením. Zajímají je hlavně otázky lidského štěstí, občanské ctnosti, politiky, vlády a práva. Ve 3. století našeho letopočtu vzniká novoplatónismus, který vzkvétal zejména ve východní, tj. řeckojazyčné části říše a který později zásadně ovlivnil křesťanské myšlení. Mimoto se rozvíjí hermetismus, vliv na filosofické nauky má také gnóze a manicheismus.\n\nMezi hlavní myšlenkové proudy tohoto období patří zejména:\n\nVe středověku se filosofie dlouho chápala jako prostředek náboženského, křesťanského myšlení. Křesťanství sice vzniklo v židovském prostředí, brzy se však dostalo pod silný vliv řecké kultury, která právě ve filosofii převládala. Z filosofických proudů pozdní antiky je ovlivnil asketický kynismus, stoicismus a později hlavně novoplatónismus. Ve vrcholném středověku převládl vliv Aristotelův, zčásti zprostředkovaný arabskými islámskými mysliteli, od 14. století se filosofie postupně osamostatnila a velkou změnu znamenal objev nových textů Platónových, který zahájil období humanismu.\n\nPatristika, období církevních otců , tj. trvalých křesťanských autorit, je také období, kdy se v obranách (apologiích) a později na sněmech a ve sporech s heretiky zpřesňovalo křesťanské učení (dogma), zejména nauka o Trojici, o Božských osobách, o hříchu a vykoupení a o povaze církve. Zároveň se pozvolna odděluje západní (latinská) větev od východní řecké, která zpočátku dominovala. Období „stěhování národů“ znamená také doznívání patristiky, na západě v souvislosti s rozpadem západní říše, na východě s expanzí islámu.\n\nHlavními představiteli východní (řecké) patristiky jsou Irenaeus (Eirénaios), Klement Alexandrijský, Órigenés, Eusebios z Kaisareie, Athanasios, Basileios Veliký, Řehoř z Nazianzu, Řehoř z Nyssy, Jan Zlatoústý (Chrysostomos), Cyril Alexandrijský (Kyrillos) a Jan z Damašku.\n\nPro západní (latinskou) patristiku je to Justin Mučedník, Tertullianus, Ambrosius (Ambrož), Hieronymus (Jeroným), sv. Augustin, Boëthius, Lev I. Veliký, Beda Venerabilis (Ctihodný), Isidor ze Sevilly, Řehoř Veliký (Gregorius) a Joannes Scotus Eurigena, který už představuje přechod ke scholastice. Nejoriginálnějšími mysliteli byli Svatý Augustin, Pseudo-Dionysios Areopagita a Boëthius, všichni ovlivnění novoplatónismem.\n\nScholastika čili „školská filosofie“ souvisí se vznikem škol a univerzit ve vrcholném středověku, s potřebou vyučovat a diskutovat. Opírá se o autoritu Bible a velkých starověkých filosofů, i když je také kritizuje. Cílem není originalita ani výmluvnost, nýbrž jasnost a určitost stanovisek. Scholastika si vyvinula vlastní metodu disputace (diskuse), jež se na anglických a amerických univerzitách dodnes pěstuje. Vrcholná i tzv druhá scholastika podstatně ovlivnila celou novověkou filosofii až do I. Kanta.\n\nNovověká filosofie se nejprve snaží zbavit svazujících autorit, náboženských i filosofických, a proti převažující aristotelské orientaci scholastiky staví znovu objeveného Platóna. Za odmítnuté autority musí pak také hledat náhradu, a to jak v oblasti poznávání, kde má jistotu poznání zaručovat racionální věda, tak v oblasti práva a politiky, kde se autoritou stává rozum, a konečně i v oblasti etiky, kde se přijímá princip lidské rovnosti.\nRenesanční filosofie a raný humanismus znamená jednak zápas o osvobození jednotlivce, živý zájem o přírodu a svět, ale také životní nejistoty a těžké spory. V novém světě bez společně uznávané autority platí nakonec pouze moc, ať už v podobě politické (Niccolò Machiavelli, Thomas Hobbes), nebo jako vědění a ovládání přírodních sil (Francis Bacon). Proti tomu stojí humanismus Erasma Rotterdamského, který se své teologické přátele marně snažil přesvědčit o potřebě tolerance.\n\nKdyž se absolutistickým panovníkům nakonec podařilo občanské války potlačit, zdálo se, že na rozum se lze spolehnout a zbývá jen vymýtit staré pověry a neoprávněné výsady a lidská společnost se bude rozvíjet v míru a prosperitě. To je filosofický i politický program osvícenství, racionalistického myšlenkového proudu, který se plně rozvinul během 18. století. Kant jej charakterizoval slavnou větou: „Neboj se užívat svého rozumu.“\n\nS rozvojem univerzitního vzdělání a komunikací je už ke konci 19. století situace ve filosofii velmi nepřehledná a myslitele 20. století je obtížné i nějak zařadit.\n\n\n\n\n"}
{"id": "210948", "url": "https://cs.wikipedia.org/wiki?curid=210948", "title": "Stanley Ibe", "text": "Stanley Ibe\n\nStanley Ibe (* 19. července 1984) je nigerijský fotbalista, který od roku 2012 působil v lotyšském FC Daugava Daugavpils. Aktuálně působí v týmu SK Lhota hrající středočeský krajský přebor.\n\nJe odchovancem Taribo West Academy (Nigérie). Jeho další působiště byly týmy Genoa CFC (Itálie), FK Bregalnica Delčevo a FK Sloga Jugomagnat (oba Makedonie).\n\nV letech 2005-2012 působil v týmu FC Bohemians Praha (Střížkov) v české lize. V roce 2010 hostoval v 1. FK Příbram. Byl na testech také ve Sportingu Lisabon, kde však neuspěl.\n\nOd července 2012 působí v lotyšském FC Daugava Daugavpils.\n\n"}
{"id": "210949", "url": "https://cs.wikipedia.org/wiki?curid=210949", "title": "Složené oko", "text": "Složené oko\n\nSložené oči (fasetové) jsou typy očí, které jsou hlavním zrakovým orgánem u korýšů a naprosté většiny hmyzích dospělců, u velké většiny vývojových stádií hmyzu s nedokonalou proměnou (u vývojových stádií hmyzu s dokonalou proměnou se tato forma zraku nevyskytuje).\n\nTento druh zraku je zaměřen na jiné priority než je tomu u člověka, a proto je vnímání okolí výrazně odlišné. Velkou výhodou složených očí je schopnost lépe vnímat pohyb a velký zorný úhel. Další výhodou je možnost fungování i při mikroskopické velikosti, kdy by efektivní funkci jednoduchých očí znemožnil ohyb světla na otvoru panenky. I při značné relativní velikosti pokrývají složené oči jen povrch hlavy. Nevýhodou složených očí je ale značná neostrost a mozaikovitost pohledu.\n\nSložené oči jsou složeny z ommatidií, což jsou jednotlivá, navzájem si podobná očka, která samostatně vnímají obraz. Každé z ommatidií je trvale zaměřeno nepatrně jiným směrem (jedinec nemůže ovlivnit zaměření jednotlivého ommatidia). Z těchto jednotlivých obrazů pak živočich poskládá celkový obraz.\n\nPočet ommatidií je druhově závislý, u společenského hmyzu se může lišit i v závislosti na specializaci jednotlivce. Obvyklý počet ommatidií ve složeném oku přesahuje 5 000. V literatuře se běžně udává rozmezí od šesti (někteří mravenčí dělníci) do téměř 28 000 (některé druhy vážek) ommatidií v jednom složeném oku, tyto hodnoty je nutno chápat jako extrémní a přiblíží se k nim jen velmi málo druhů využívající tento typ očí. Počet ommatidií je limitován jednak velikostí oka a jednak nejmenším možným průměrem ommatidia. Při zmenšení tohoto průměru pod určitou mez je obraz pozměněn difrakčními (ohybovými) jevy, který vycházejí z fyzikálních vlastností světla.\n\nDůsledkem vidění pomocí mnoha očí je mozaikovitý obraz, dalším důsledkem je nemožnost zaostřit a obraz živočicha se složeným okem je neostrý. Důsledkem této neostrosti je i neschopnost vidět malé předměty, tato schopnost je oproti lidskému zraku snížena několikanásobně (např. u vos bývá udáváno zhruba 25krát).\n\nDůležitou výhodou tohoto zraku je zvětšení zorného pole, které je v některých případech tak velké, že hmyz vidí i dozadu, čímž snižuje pravděpodobnost, že bude překvapen predátorem.\n\nPohyb je vnímán jako přechod z jednoho očka do druhého, to co je mezi nimi pak živočich nevidí. To umožňuje vnímat více impulzů a lépe a včas na pohyb reagovat. Počet impulzů za sekundu je druhově závislý a pohybuje se mezi 8 a 200 fps (např. u včel), nejběžnější hodnota je mezi 60 a 120 fps (pro srovnání, člověk vnímá pohyb jako plynulý při 24 fps). Hmyzu tak pohyb většinově připadá pomalejší než lidem. Tato hodnota udává při kolika impulzech za sekundu je pohyb vnímán jako plynulý.\n\nVnímání barev pomocí složených očí je radikálně odlišné od vnímání barev běžného u člověka. Tento rozdíl je způsoben jinými zrakovými pigmenty. Hmyz tak vnímá barvy, které člověk nedokáže vnímat (ultrafialové světlo) a zároveň nevnímá barvy které člověk vnímá (červenou barvu).\n\nSe složeným okem jsou většinově spojeny dva typy pigmentů, pomocí nichž je možno vnímat barvy. První z nich reaguje na ultrafialové (vlnová délka cca 360 nm) a modré světlo (cca 480 nm) a druhý typ reaguje na zelené a žluté světlo (cca 550 nm).\n\nNěkteré druhy hmyzu (např. motýli) mají i třetí druh pigmentů a vnímají tak rozmezí od ultrafialového po zelené světlo (tj. 360 až 580 nm). Člověk vnímá vlnové délky v rozmezí mezi 400 a 750 nm. To znamená, že živočichové se složeným okem nevidí červenou barvu.\n\nSchopnost vnímat ultrafialové světlo je pro hmyz velmi důležitá, neboť mnoho květů obsahuje ultrafialové barvy, kterými se snaží přilákat hmyz. Motýli tuto barvu často využívají na svých křídlech k přilákání partnera.\n\nSložené oko je schopno vnímat i polarizované světlo, tato schopnost je zajímavá především pro létající hmyz, který díky této schopnosti používá zrak k navigaci. Je totiž schopen určit polohu Slunce či Měsíce i v případě, že jsou tato tělesa skryta za mraky. Tato schopnost je rovněž využívána k určení času.\n\nZároveň noční létající hmyz tuto schopnost využívá k udržení přímého směru letu a ke směrové orientaci. Tento jev využívají např. včely při návratu do úlu, proto stačí velmi malý posun úlu a včely, které byly mimo úl nenajdou cestu zpět. Při letu je intenzita světla víceméně stejná v obou očích, pokud tomu tak není, vyrovná svoji dráhu rychlejším pohybem křídel na jedné straně. Toto chování vede k tomu, že hmyz naráží na umělé osvětlení, protože takové osvětlení je příliš blízko a každé oko tak vnímá jinou intenzitu světla, neustálá korekce tohoto jevu skončí srážkou s tímto světelným zdrojem. Není tedy pravdou, že hmyz je světlem přitahován, jedná se pouze o chybu v jeho navigačním chování.\n\nU složeného oka dochází k základnímu zpracování informace již v oku a teprve poté je informace předána mozku. Takové předvyhodnocování je zaměřeno na rozlišení a zesílení kontrastů a umožňuje rychlejší reakci.\n\nJednotlivá ommatidia jsou od sebe oddělena pláštěm, který obsahuje pigmentové buňky. Podle způsobu jak se tyto pigmentové buňky chovají lze rozdělit tyto oči na dva základní typy.\n\nJe takové oko, které má v plášti jednotlivých ommatidiích pigmentové buňky pohlcující světlo. To znamená, že při osvětlení jednoho ommatidia nedochází k přechodu světla do sousedních ommatidií. Tento typ očí nalezneme zpravidla u denních živočichů, kteří jsou aktivní při dostatku světla.\n\nSuperpoziční oko má pigmentu pohlcující světlo méně a při osvětlení jednoho ommatidia proniká světlo i do sousedních ommatidií, čímž dochází k zesílení světla. Pokud intenzita světla dosáhne určité (druhově rozdílné) meze, chová se superpoziční oko jako apoziční oko.\n\nRozdíl v chování superpozičního a apozičního oka způsobuje, že u apozičního oka dopadá na jednotlivé ommatidium světlo z výrazně menšího zorného úhlu a jejich obraz je tedy výrazněji neostřejší a více mozaikovitý. Superpoziční oko poskytuje méně mozaikovitý a ostřejší obraz, což je vykoupeno větším zkreslením a zpravidla i menším počtem ommatidií. Superpoziční oko se zpravidla vyskytuje u nočních živočichů, kteří spoléhají spíše na jiné smysly než je zrak.\n\nNěkteří dobří letci, zpravidla se jedná o živočichy, kteří mají extrémně vysoký počet ommatidií (zhruba nad 20 000), mají v rámci složeného oka ommatidia zorganizována do určitých specializovaných oblastí. Zploštění těchto oblastí vyrovnává zkreslení a mozaikovitost vidění, takový hmyz pak na určitou vzdálenost vidí ostře. Toto je důležité jen u dobrých letců, aby nenarazili do překážky nebo se nestali obětí predátora.\n\nU některých druhů hmyzu lze najít přechod od primitivních forem očí ke složenému oku.\n\nU Scutigeromorpha se vyskytuje tzv. pseudosložené oko, které se podobá složenému oku, ale je to pouze shluk oček zvaných ocelli.\n\n\n"}
{"id": "210963", "url": "https://cs.wikipedia.org/wiki?curid=210963", "title": "Jessica Simpson", "text": "Jessica Simpson\n\nJessica Ann Simpson (* 10. července 1980 Abilene, Texas, USA) je americká zpěvačka a herečka, která se stala známou i díky své vlastní reality show \"Newlyweds: Nick and Jessica\", kterou vysílala MTV. Má mladší sestru rovněž úspěšnou zpěvačku a herečku Ashlee Simpsonovou.\n\nSvoji kariéru zahájila jako zpěvačka. V roce 1999 se na hudební scéně objevily dvě popové královny Britney Spearsová a Christina Aguilera, které sbíraly jedno ocenění za druhým, proto její nahrávací společnost doufala také v podobný úspěch. Ten přišel se singlem \"I Wanna Love You Forever\", který se dostal až na třetí místo Billboard Hot 100.\n\nBrzo na to vyšlo její debutové album \"Sweet Kisses\" a turné, které absolvovala s kapelou 98 Degrees. Jessica se později objevila i v jejich videoklipu k písni \"My Everything\" po boku Nicka Lacheye, se kterým později začala tvořit pár, ale rozešli se, jelikož se chtěla plně soustředit na svou kariéru.\n\nPo teroristických útocích 11. září 2001, kdy ten den kapela 98 Degrees vystupovala právě v New Yorku, okamžitě volala Nickovi, zda je v pořádku a tato událost jejich vztah obnovila.\n\nAlbum \"Sweet Kisses\" bylo úspěšné, ale prodalo se jej jen 2 miliony kusů, což v té době zdaleka nestačilo na Britney Spearsovou ani na Christinu Aguileru, bylo jasné, že na druhém albu musí nastat změna.\n\nV roce 2001 vydala album \"Irresisteble\" společně se stejnojmenným singlem, který se stal prozatím nejúspěšnějším v její kariéře.\n\nBěhem léta 2003 vyšla její třetí řadová deska \"In This Skin\" a také se na MTV začala objevoval reality show s názvem \"Newlyweds: Nick and Jessica\", která se stala ihned fenoménem a páru získala nesmírnou popularitu. V pořadu vystupovala v Nickem Lacheyem, kterého si v roce 2002 vzala za manžela.\n\n30. března 2004 se jí dostalo největší pocty, zazpívala si americkou národní hymnu, později v létě získala jejich reality show tři prestižní ocenění na Teen Choice Awards.\n\nBohužel se za celé čtyři série reality show prezentovala jako klasická hloupá blondýnka, Amerika dlouho žila větou, kdy se svého manžela zeptala, zda je kuře opravdu kuře a není to náhodou ryba. Její ale mnohdy legrační názory a otázky vzbudily u diváků nadšené reakce a sledovanost byla čím dál vyšší.\n\nV listopadu 2005 se objevila zpráva, že se Nick a Jessica rozešli. Jejich manželství bylo oficiálně ukončeno 30. června 2006.\n\nV roce 2006 se také vrátila do nahrávacího studia, aby nahrála v pořadí už čtvrtou desku \"Public Affair\".\nJejím partnerem se stal John Mayer, se kterým se rozešla v květnu 2007.\n\n"}
{"id": "210965", "url": "https://cs.wikipedia.org/wiki?curid=210965", "title": "SK Nusle", "text": "SK Nusle\n\nSK Nusle je jeden z nejstarších českých fotbalových klubů se slavnou minulostí i působením v nejvyšší fotbalové soutěži. Klubovými barvami jsou modrá a bílá. Hřiště klubu je v současné době na Děkanské vinici na Pankráci (stadionek Na Děkance). Historie klubu je spjata s čtvrtí Nusle v letech 1898 až 1921 samostatným okresním městem na jižním okraji tehdejší Prahy. V Nuslích působil také další slavný klub Nuselský SK.\n\nKlub byl založen v roce 1903 jako SK Bivoj Nusle, od roku 1910 SK Nusle. Ve 30. letech bylo hřiště SK Nusle na Pankráckém náměstí (v těch letech spolu s Nuselským SK), kde byl stadionek Na Bělce, později zastavěný Palácem kultury a ústím Nuselského mostu, poté Na Děkance. Prvoligové zápasy hrál SK Nusle většinou na stadionu Bohemians z důvodu malé kapacity stadionku Na Bělce. Tým udivoval tehdy slušnou a útočnou hrou tria Průcha, Dlask, Senecký, pozdějších hráčů Slávie a Sparty. Po roce 1948 vystřídal postupně názvy jako Sokol Jawa, Spartak Nusle Závody 9. května, Spartak Nusle, Spartak Praha 4-Nusle. V době války byl 2 sezóny účastníkem nejvyšší soutěže. Po válce hrál postupně druhou ligu, divizi a v šedesátých letech po zrušení divizí tehdy třetí nejvyšší celostátní soutěž (pražský přebor). K názvu SK Nusle se vrátil v roce 1968. Průměrná návštěva mistrovských utkání na Děkance byla 1500 platících diváků. V letech 1959 až 1969 pořádal SK Nusle tradiční dorostenecké i seniorské zimní fotbalové turnaje na stadionku Na Děkance.\n\n\n\nSK Nusle v sezóně 2018/2019 hrál soutěž Pražská II. třída skupina C a obsadil s 36 body 7. místo. V sezóně 2019/2020 hraje stejnou soutěž. Barvy Nuselského sportovního klubu jsou modrá a bílá, dresy modrobílé, \"sešívané\", tradičně s modrou hvězdou.\n\n\n"}
{"id": "210975", "url": "https://cs.wikipedia.org/wiki?curid=210975", "title": "Deutsche Tourenwagen Masters", "text": "Deutsche Tourenwagen Masters\n\nNěmecké mistrovství cestovních vozů známý pod zkratkou DTM (od roku 2000 Deutsche Tourenwagen Masters, historicky Deutsche Tourenwagen-Meisterschaft) je druh automobilových závodů konajících se na uzavřených okruzích, především v Německu. DTM bylo založeno v roce 1984. Spadá pod německý klub ADAC motorsport.\n\nMistrovství se těší oblibě především v domácím Německu. Možnost zhlédnout závody měli i příznivci z tehdejšího Československa. V roce 1988 se mistrovství cestovních vozů konalo v Brně. Tento rok byl na několik let poslední, kdy se tyto závody uskutečnily na našem území. DTM se vrátilo v roce 1991 a 10.-12. 7. roku 1992 závody přivítalo Brno a Masarykův okruh.\n\nPředevším domácí Německo je centrem DTM, některé závody jsou pořádány na okruzích v Evropě. Postupem času si tyto závody vydobyly prestiž a jsou známy po celém světě. To v roce 1996 přilákalo Bernie Eclestona, guru F1. To ovšem vedlo, spolu s vysokými náklady na provoz a údržbu tohoto šampionátu, k zániku a ukončení této série.\nDo této doby se v závodech ukázalo veliké množství značek. Mezi jiné sem patřily výrobci jako Mercedes-Benz, Opel, BMW, italská Alfa Romeo a mnoho dalších.\n\nV roce 2000 se začala psát novodobá historie mistrovství. Tento comeback přivítala motoristická veřejnost s velkou radostí, ale i zároveň s obavami, jestli se seriál udrží a neskončí jako po roce 1996.\nDo nového ročníku tak nastoupily tři značky : Audi, Opel a Mercedes-Benz. Už se ale nejednalo o cestovní auta známá z předešlých let, ale šlo o závodní \"monstra\", vybavená nejmodernější technikou a především neobvyklým designem karoserií. DTM expanduje také do jiných destinací po celém světě. V roce 2004 zavítali opět do České republiky, konkrétně do Brna.\n\nDTM prošlo velké množství jezdců, např. i Ralf Schumacher, Giancarlo Fisichella, kteří se potom objevili ve formuli 1. Mezi největší hvězdy bezesporu patří Bernd Schneider, Mattias Ekström, Martin Tomczyk a jejich soupeři, těmi se stali v posledních letech například Jean Alesi a Mika Häkkinen.\nV roce 2011 oznámila návrat bavorská automobilka BMW. To vyvolalo neuvěřitelné pozdvižení v automobilovém sportu. Ale největší překvapení přišlo hned ve druhém závodě po jejich návratu a to když kanadský závodník Bruno Spengler získal pole position a poté dokázal porazit úplně všechny a po 20 letech získal pro BMW vítězství.\n\nvychází ze siluety sériového auta, upravena speciálně pro motorsport, vybavena prostorovou ocelovou rámovou konstrukcí.\nDíly karoserie vyrobeny z kompozitového materiálu, střecha zůstává originální z produkční výroby.\nPovinný pohon zadních kol, zakázána jakákoliv elektronická řídící pomoc, stejně jako ABS nebo kontrola trakce.\n\nZdvihový objem 4 l, 8 válců do V (úhel 90°), maximálně 4 ventily na válec, nasávací systém opatřen dvěma restriktory o průměru 28mm.\n\nJsou používány dvě odlišné diferenciální převodovky, dodávané buď jako X-Trac nebo Hewland, které schválilo DTM.\n\nKarbonové brzdové kotouče, brzdové destičky a třmeny dodávané jediným výrobcem všem týmům.\n\nAerodynamické nastavení musí být jednotlivými výrobci určeno ne později, než osm dní před startem sezony a nesmí být měněno během sezony.\n\nJsou dodávány exklusivně pouze firmou Hankook a to pouze dvě verze: \"slick\" (hladké pneu do sucha) a \"wet\" (pneu na mokré závody).\n\nJe podle usnesení DTM komise rozdělena dle specifikace vozu, specifikace vozů od roku 2006 mají minimální hmotnost 1070 kg, specifikace vozů z roku 2005 musí vážit min. 1060 kg, zatímco verze 2004 byla redukována na minimum 1020 kg.\n\n"}
{"id": "210995", "url": "https://cs.wikipedia.org/wiki?curid=210995", "title": "Nuselský SK", "text": "Nuselský SK\n\nNuselský SK byl český fotbalový klub s významnou minulostí. Původní hřiště, ještě před první světovou válkou, měl v Nuselském údolí, poblíž dnešní Folimanky. Další hřiště bylo za Nuselskou mlékárnou, spolu s Olympií Nusle (která též v době 1. ČSR aspirovala na postup do první ligy, stejně jako další klub Viktoria Nusle, který jednou dokonce 2. ligu vyhrál). Po druhé světové válce měl \"Nuselský\" hřiště v místech dnešního Motokovu na Pankráci. Od roku 1957 tam působil pod názvem TJ Slavoj Praha, později Slavoj PPM. Na rozdíl od SK Nuslí, které v roce 1968 využily návratu k původnímu názvu, u \"Nuselského\" se to ani tehdy nepodařilo. Naposledy Slavoj působil na hřišti ve Vyskočilově ulici (nad Brumlovkou). V roce 2003 se FK Slavoj sloučil s AFK Podolí do AFK Slavoj Podolí, který začal hrát na Kavčích horách. V Nuslích dodnes působí další známý klub SK Nusle.\n\nKlub byl založen v roce 1909 jako Nuselský SK (Sportovní kroužek). Od 27. února 1912 působil jako Nuselský SK (Sportovní klub). V letech 1922 - 1924 hrál v I. třídě Středočeské župy (v té době nejkvalitnější československá soutěž). Nejlepším umístěním bylo čtvrté místo za Spartou, Slavií a Viktorkou Žižkov. V roce 1923 podnikl klub slavný zájezd do Španělska a Portugalska, během kterého porazil např. Benficu Lisabon 5:2 a Valencii CF (4:0 a 2:1), remizoval se Sportingem Lisabon (3:3), Belenenses Lisabon (2:2) a Valencií CF (4:4). V té době již v tehdejších Nuslích, které měly více než 50 000 obyvatel, působila řada dalších fotbalových klubů (SK Nusle, Viktoria Nusle, Olympia Nusle a Union Nusle).\n\nPo vzniku ligové soutěže v roce 1925 byl Nuselský SK po tři sezóny jejím účastníkem. Po sestupu působil v druhé nejvyšší soutěži až do sezóny 1942/43 (II. liga respektive Středočeská divize). Návrat do druhé ligy se Slavoji podařil v sezóně 1963/64, kdy \"Nuselský\" dirigoval bývalý Sparťan Josef Crha. Většinu domácích zápasů hostilo hřiště Slavoje Vyšehrad u Jedličkova ústavu v Nuslích, s tehdejší kapacitou 4 000 míst na provizorní tribuně.\nBarvy Nuselského sportovního klubu byly modrá a bílá, dresy modrobílé, vodorovně pruhované.\n\nZdroj: \n\n\n\n\nZdroj: \n\n\n"}
{"id": "210999", "url": "https://cs.wikipedia.org/wiki?curid=210999", "title": "Wartenbergovo kolečko", "text": "Wartenbergovo kolečko\n\nWartenbergovo kolečko, označované také jako neurologické kolečko, je lékařská pomůcka, vynalezená lékařem Robertem Wartenbergem, používaná k neurologii a určená ke zkoumání citlivosti kůže na dotek. \n\nVzhledově je podobné rádélku na krájení pizzy, jedná se o otočně uložený disk s relativně ostrými hroty, kterým se s různým tlakem přejíždí po kůži. Je vyráběno z kovu nebo plastu.\n\nPři mírném tlaku je použití relativně bezbolestné a spíše příjemné, při velkém tlaku ale může být jeho použití i velmi bolestivé, jeho použití je přitom neškodné, není-li na kolečko použit skutečně extrémní tlak.\n\nPodobný test taktilního čití je například součástí testování příznaků diabetické neuropatie. Běžněji se ale provádí například Semmes - Weinsteinovými monofilamenty (vlákny, tyčinkami) a štětičkou. Při vyšetření se sleduje schopnost rozlišení bodového dotyku od plošného dotyku. \n\nMimo lékařskou praxi jde o pomůcku v BDSM. Přejíždění ostnatým kolečkem po kůži způsobuje zvláštní, šimravou bolest a vzrušení. Hroty jsou přitom dostatečně ostré na to, aby jejich tlak byl stimulující, a přitom dostatečně tupé na to, aby nehrozilo propíchnutí kůže (pokud není na kolečko vyvíjen skutečně extrémní tlak). \n"}
{"id": "211001", "url": "https://cs.wikipedia.org/wiki?curid=211001", "title": "Gabra a Málinka se učí latinsky", "text": "Gabra a Málinka se učí latinsky\n\nGabra a Málinka se učí latinsky je třetí díl knižní série Amálie Kutinové-Tauberové o sestrách Gabře a Málince. Poprvé vyšel v roce 1937, v novějších vydáních byl spojen se čtvrtým dílem (Gabra a Málinka v čarovné zemi). Stejně jako ostatní díly série je v podstatě autobiografickým vyprávěním o dospívání autorky (\"Málinka\" je sama autorka a \"Gabra\" její starší sestra Gabriela), není však psán ich-formou. Kniha nemá jeden ucelený příběh, je spíše sérií volně provázaných příhod. Je psána převážně spisovnou češtinou vyjma hlavní řeči postav, které často mluví valašským nářečím (zejména děti).\n\nKniha vypráví o tom, co sestry Gabra a Málinka Tauberovy prožívaly během sekundy (druhého školního roku) na Dívčím reálném gymnasiu ve Valašském Meziříčí. Název knihy poukazuje na latinu, kterou se od sekundy začaly učit. Děj se k tomuto školnímu předmětu často vrací, protože s ním měla Gabra neustálé problémy kvůli svému lajdáctví, opisování a vyrušování v hodinách, což bylo zdrojem mnoha veselých historek. Dalším školním předmětem, o kterém se v knize obšírněji vypráví, je čeština (kvůli problémům, které měly sestry při psaní kompozicí). Kniha nevypráví jen o škole, ale také o příhodách děvčat ve volném čase, například o Málinčině návštěvě v chudobinci, o majálesu nebo o tom, jak Gabra se svou kozou Herkou našly na skládce peníze, které si tam schovali lupiči.\n\nAčkoli by se dalo očekávat, že hlavní postavou bude Málinka (tedy sama autorka), jako hlavní hybatelka děje většinou funguje prostořeká Gabra, která neustále vymýšlí nějaké neplechy. Málinka zůstává jakožto „hodná dívka“ spíše v pozadí - buď se objevuje jako klidnější a rozumnější společnice Gabry, nebo jako oběť jejích vtipů (v ojedinělých samostatných příhodách pak prokazuje svůj charakter tím, že pomáhá lidem nebo se projevuje jako vzorná vlastenka).\n\n\n\nKromě těchto v knize vystupuje ještě řada dalších vedlejších postav.\n"}
{"id": "211006", "url": "https://cs.wikipedia.org/wiki?curid=211006", "title": "Hyenka hřivnatá", "text": "Hyenka hřivnatá\n\nHyenka hřivnatá, též hyenka hřívnatá, hyena cibetková nebo hyena hnědá (\"Proteles cristata\") je nejmenší ze všech hyen. Obývá africké savany a živí se výhradně termity.\n\n\n\nHyenka hřívnatá připomíná malou hyenu žíhanou, má však špičatější čenich a větší uši. Na rozdíl od hyen má na hrudních končetinách pět prstů (hyeny jen čtyři), liší se také stavbou chrupu, její zubní vzorec je 3/3,1/1,3/2-1,1/1-2, má tedy méně třenových zubů. Všechny zuby, hlavně stoličky, jsou malé, kolíkovité a slouží k drcení hmyzích těl. Špičáky používá jen při konfrontacích s jinými hyenkami.\n\nHyenka je nejmenší a nejchlupatější ze všech hyenovitých šelem. Srst je žlutohnědá nebo červenohnědá s kresbou tvořenou několika svislými tmavými pruhy, čenich a uši jsou černé. Na hřbetě jsou chlupy prodloužené a tvoří hřívu, která se v rozčilení vztyčuje.\n\nHyenka hřivnatá obývá otevřené suché pláně afrických savan, pastviny i ornou půdu. Je závislá na termitech z čeledi Hodotermitidae, kteří jsou její potravou; její areál je tudíž omezený výskytem tohoto hmyzu. Hyenky tvoří dvě oddělené populace - ve východní a severní Africe od Tanzanie po Somálsko a pobřeží Rudého moře v Súdánu a Egyptě žije poddruh \"P. c. septentrionalis\", v jižní Africe pak \"P. c. cristatus\".\n\nHyenky jsou plaší tvorové s noční aktivitou, během dne se skrývají v rozšířených norách noháčů, hrabáčů nebo dikobrazů, i když v případě nedostatku vhodných opuštěných nor si dovedou vyhrabat svou vlastní. Na rozdíl od hyen nežije v klanech, ale jen v malých skupinkách, v párech nebo samotářsky.\n\nJejich hlavní potravou jsou termiti, zvláště z rodu \"Trinervitermes\", krmí se také termity rodu \"Odontotermes\", \"Macrotermes\" a \"Hodotermes\". Hyenky nemají silné přední končetiny ani drápy k rozhrabávání termitišť a pojídají proto jen termity lezoucí na povrchu půdy. Termity lapá dlouhým, lepkavým jazykem a za jednu noc jich zkonzumuje až 200 000. Polohu hnízd si pamatují a mohou se k nim několikrát vracet. Během období sucha, kdy termité nejsou aktivní, ztratí až 20% tělesné hmotnosti. Kromě dřevokazů pojídají také další hmyz a jeho larvy, včetně těch, které se vyskytují na mršinách, samotné zdechliny však zřejmě nejedí. Konzumují také vejce a malé ptáky nebo savce.\n\nK páření hyenek hřivnatých dochází zpravidla na jaře a na podzim, méně často i kdykoliv jindy během roku, velmi záleží na geografické poloze. Jsou převážně monogamní, většina samic je se páří se samci v jejich vlastním teritoriu, i když existují výjimky, a také v případě dominantních samců platí, že se nakrývá i samice v okolí. Samotný akt může trvat až čtyři hodiny.\n\nBřezost trvá 95-110 dní, tři nebo čtyři mláďata přicházejí na svět v podzemní noře. O mláďata pečují oba rodiče, samcova úloha je především ochrana nory před predátory. Asi po měsíci poprvé opouštějí noru, odstavené jsou ve čtyřech měsících, v teritoriu svých rodičů zůstanou do roka stáří. V zajetí se hyena hřivnatá může dožít až 15 let.\n\nHyenky se od hyen oddělily zřejmě už v miocénu, záhy po oddělení hyenovitých od cibetkovitých. Tomu odpovídá i odlišná stavba končetin a zubů a podobnost s cibetkami, která vedla ke zmatcích v taxonomickém zařazení hyenky - velmi dlouho patřila do čeledi Viverridae.\n\nHyenka hřivnatá je potravní specialista a její chov v zajetí je proto obtížný. V České republice není chována, je však k vidění v zoologické zahradě v Londýně a v Berlíně.\n\nV 50. letech měla 1 hyenku ZOO Praha.\n\nZOO Dvůr Králové prohlásila, že by jí také ráda začala chovat.\n\n\n"}
{"id": "211017", "url": "https://cs.wikipedia.org/wiki?curid=211017", "title": "Argumentace", "text": "Argumentace\n\nArgumentace (z lat. \"argumentum\", důvod, důkaz, od \"arguó\", vysvětlit, prokázat, obvinit) je přesvědčování pomocí důvodů a důkazů, které mají vést k přijetí nebo naopak vyvrácení určitého tvrzení či teze. Má velký význam ve veřejném životě, ve vědách, ve filosofii, v logice a v právu. Souvisejícími otázkami se zabývá teorie argumentace.\n\nArgumentace může postupovat k věci (\"ad rem\"), anebo k osobě (\"ad personam\"). Věcná argumentace může vycházet například z pozorování a zkušenosti (vlastních i cizích poznatků a vjemů), analýzy, syntézy a porovnávání informací, posuzování zdrojů a může se odvolávat na autoritu většiny, tradici nebo uznávaného znalce. Naopak argumentace k osobě může posilovat nebo zpochybňovat kvalifikovanost či věrohodnost určité osoby jako zdroje informace. Argumentace k osobě se často pokládala za klamnou a neplatnou eristiku, moderní autoři ji však do značné míry rehabilitují: i doklad zaujatosti nebo nekompetentnosti osoby může být diskusi na prospěch.\n\nV diskusi a zejména v právu je důležité, která strana musí argumentovat a dokazovat, v právu se mluví o důkazním břemenu. Povinnost aktivně argumentovat má zpravidla ten, kdo něco tvrdí, nikoli ten, kdo to popírá. Tvrzení nedoložené argumenty není třeba vyvracet. V právu je důkazní břemeno na žalující straně a pokud soud nepřesvědčí, spor prohrává.\n\nNa postupu i přijímání argumentace se vědomě i nevědomě podílejí i osobní zájmy a meziosobní vztahy, argumentace má nejen racionální stránku, ale hrají v ní roli i kulturně-sociální rámec, předporozumění a předsudky, mimoracionální hlediska (například emoce), schopnosti, návyky a struktura myšlení jednotlivců atd.\n\n\n\n"}
{"id": "211019", "url": "https://cs.wikipedia.org/wiki?curid=211019", "title": "Geografie Česka", "text": "Geografie Česka\n\nTento článek popisuje geografické poměry v České republice.\n\nČeská republika je vnitrozemský stát, nacházející se ve střední Evropě na severní a východní polokouli. Úhlovou vzdálenost mezi nejvýchodnějším a nejzápadnějším bodem 6° 46′ 07″ urazí Slunce při své zdánlivé pouti kolem Země za 27 minut.\n\n\nAšský, šluknovský (též \"rumburský\"), frýdlantský, broumovský, javornický (též \"vidnavský\" popř. \"jesenický\"), osoblažský, břeclavský (též Dyjský trojúhelník nebo \"lanžhotský výběžek\").\n\nRozloha Česka činí 78 866 km. Velikostí území se Česko řadí na 21. místo v Evropě a 113. místo ve světě.\n\nČesko má společné hranice se 4 státy (viz mapku): Německo (810,3 km), Polsko (761,8 km), Rakousko (466,3 km) a Slovensko (251,8 km). Celková délka hranice je 2290,2 km.\n\nPovrch Česka má převažující ráz pahorkatin a vrchovin. 67 % území leží v nadmořské výšce do 500 m, 32 % v rozmezí 500–1000 m a asi 1 % nad 1000 m.\n\nRoviny (výšková členitost 0–30 m) se nacházejí převážně v nejnižších oblastech podél velkých řek (Labe, Morava). Spolu s pánvemi, kotlinami a brázdami tvoří asi 20 % území.\n\nSníženiny (převážně ploché oblasti, položené níže oproti svému okolí – pánve, kotlin, brázdy, brány) vznikly v místech tektonických poklesů nebo odnosem méně odolných vrstev hornin.\n\nPahorkatiny (výšková členitost 30–150 m) tvoří největší část území Česka (asi 2/5 území, 39 %). Nacházejí se převážně v nadmořských výškách 300–600 m, místy dosahují až 700 m n. m.\n\nVrchoviny (výšková členitost 150–300 m) tvoří asi 1/3 území (30 %) a rozprostírají se většinou v nadmořských výškách 600–900 m, nejčastěji v oblastech tektonických zdvihů.\n\nHornatiny (výšková členitost 300–600 m) tvoří nejvyšší oblasti Česka, zpravidla nad 900 m n. m., 11 % území. Jedná se především o okrajová pohoří Českého masivu (kerného původu) a pás Západních Karpat při hranicích se Slovenskem. Ráz hornatin mají i vnitřní sopečná pohoří České středohoří a Doupovské hory.\n\nÚzemí Česka náleží ke dvěma geomorfologickým systémů. Převážnou část území tvoří Česká vysočina, náležející k Hercynskému systému. Vnější Západní Karpaty a Vněkarpatské sníženiny na východě území patří k Alpsko-himálajskému systému.\n\nSpecifické horninové složení často podmiňuje vznik určitých tvarů zemského povrchu. V pískovcích např. erozí vznikají bizarní skalní útvary, které často vytvářejí tzv. skalní města, která najdeme především v oblasti severních a severovýchodních Čech. Ve vápencích se vlivem oxidu uhličitého rozpuštěného ve vodě vytvářejí krasové jevy (jeskyně, propasti apod.). Kromě krasových jeskyní existují i jeskyně nekrasové (jiného původu) a ledové.\n\nPřevážná část území náleží ke geologicky stabilnímu Českému masivu, vyzdviženému hercynským vrásněním v období devonu a karbonu (v prvohorách). Oblast Západních Karpat na východě území je mladší a byla vyzdvižena alpínským vrásněním v období třetihor.\n\nPohraniční pohoří jsou většinou kerného původu, vznikla v období třetihor vyzdvižením ker zemské kůry podél tektonických zlomů. Sopečný původ mají České středohoří a Doupovské hory, dále pak jednotlivé kupy v Českém masivu (např. Říp, Trosky, Kunětická hora).\n\nZ hornin v Česku převládají následující:\n\nŽuly jsou převládající hlubinné vyvřeliny, které tvoří základ Českého masivu (Českomoravská vrchovina, Šumava, Český les, Smrčiny, Krušné hory, Krkonoše, Železné hory). Čedič jako výlevná vyvřelina je základem sopečných pohoří (České středohoří, Doupovské hory) a jednotlivých kup (Trosky). Další výlevnou vyvřelinou je znělec, který tvoří některé kopce, např. Bezděz, Jedlovou, Kunětickou horu, Milešovku aj.\n\nPískovec je zpevněná usazenina, která se vyskytuje především na severu a severovýchodě Čech. Tvoří četná skalní města. Vápence jsou usazeniny, které tvoří krasové oblasti (Český kras, Moravský kras), kde najdeme nejvíce jeskyní, propastí a podzemních jezer. Břidlice je zpevněná usazenina, rozšířená zejména v západních a jihozápadních Čechách.\n\nRula je přeměněná hornina, která tvoří rozsáhlá tělesa především v oblasti Českomoravské vrchoviny, Šumavy a Orlických hor. Svor najdeme především na Šumavě, v Krkonoších a v Hrubém Jeseníku. Fylit je rozšířený hlavně v západních Čechách, v okolí Železného Brodu a na severní Moravě.\n\nÚzemí Česka leží na hlavním evropském rozvodí, což znamená, že většina řek zde má své prameny a odvádí vodu do zahraničí, zatímco z okolních zemí přitéká jen malé množství. Celostátní dlouhodobý roční průměr srážek, které jsou hlavním zdrojem vody, je 693 mm. Řekami odtéká asi 1/3 z tohoto množství. Území je odvodňováno do 3 okrajových moří Atlantského oceánu:\n\nČeské řeky jsou napájeny především dešťovými srážkami a na jaře táním sněhu. Nejvyšší průtok je dosahován především v jarních měsících (březen, duben), nejnižší od srpna do zimních měsíců. Vysoké vodní stavy mohou nastat i během prudkých a dlouhotrvajících dešťů v létě. K záplavám často tedy dochází během jarního tání a v létě (např. červenec 1997, srpen 2002).\n\nNejvyšší vodopády se nacházejí v Krkonoších na hraně hlubokých ledovcových údolí. Na ostatním území se nacházejí nižší vodopády v místech, kde odolnější vrstva hornin vytváří hranu.\n\nPřirozených vodních ploch je v Česku relativně málo. Většinu vodních ploch tvoří umělé vodní nádrže, vytvořené člověkem.\n\nÚdolní nádrže byly budovány hlavně v průběhu 20. století. Přehrazením vodních toků vznikla v zaplavených údolích velká umělá jezera, která se využívají pro vodohospodářské účely (ochrana před povodněmi, úprava průtoku v řekách apod.), zásobování obyvatelstva, průmyslu a zemědělství vodou, výrobu elektrické energie nebo rekreační účely. Nejvíce vodních nádrží se nachází na Vltavě (tzv. Vltavská kaskáda).\nRybníky byly budovány od 12. století zejména za účelem chovu ryb, později i jako zdroj vody pro pohon mlýnů a hamrů. Největší soustava rybníků se nachází v Třeboňské pánvi a je napájena Lužnicí a jejími přítoky.\nPřirozených jezer je v Česku málo a mají poměrně malou rozlohu. Nejčastěji jsou ledovcová, říční, krasová a rašelinná. Odlezelské jezero vzniklo v důsledku sesuvu půdy po velkých deštích v roce 1872.\nPřevážná část podzemních vod je tzv. vadózní, tj. dostává se pod povrch vsakováním srážkových vod. Jen velmi malé množství má původ v hlubinách zemského nitra (juvenilní voda). Z tohoto důvodu je podzemní voda silně ohrožena znečištěním životního prostředí na povrchu, přičemž následky znečištění se mohou vzhledem k pomalému koloběhu podzemní vody projevit s odstupem mnoha let a mohou ohrozit zásoby pitné vody i pro příští generace.\n\nNejbohatší zdroje podzemní vody se nacházejí v propustných usazeninách České tabule, Chebské, Českobudějovické a Třeboňské pánve a také v údolích velkých řek (např. Morava). V Česku je zřízeno 18 chráněných oblastí přirozené akumulace vod o celkové výměře 18 000 km. Okolo vodních zdrojů jsou zřízena 3 ochranná pásma, přičemž v prvních dvou pásmech platí zákaz hnojení a užívání chemických látek v zemědělství.\n\nPrameny minerálních vod se hojně vyskytují v oblastech tektonických zlomů a v místech dohasínající sopečné činnosti z období třetihor. Nejvýznamnější oblasti výskytu minerálních vod, spojené s lázeňstvím, se nacházejí v severozápadních Čechách (Karlovy Vary, Mariánské Lázně, Františkovy Lázně, Teplice, Bílina), ve středních Čechách (Poděbrady, Sadská), v Jeseníkách (Karlova Studánka, Velké Losiny), ale i v dalších oblastech (Teplice nad Bečvou, Luhačovice).\n\nPodnebí v Česku je mírné a přechodné mezi oceánickým a kontinentálním. Vzhledem k převládajícímu západnímu proudění vzduchu a poloze vůči Atlantskému oceánu stoupá směrem od západu k východu kontinentální charakter podnebí. Vzhledem k relativně malé rozloze území však rozdíly mezi východem a západem a mezi severem a jihem jsou malé. Místní charakter počasí a podnebí mnohem více ovlivňuje výšková členitost a nadmořská výška. Charakteristickým znakem klimatu je výrazně vyvinuté pravidelné střídání 4 ročních období.\n\nNejvětrnějším místem (průměrně 280 dní v roce vane silný vítr, 7 dní je bezvětří) a zároveň místem s největším výskytem bouřek (až 35 za rok) je Milešovka v Českém středohoří.\n\nRoční délka slunečního svitu (tj. celková doba, kdy dopadá sluneční záření na zemský povrch bez zakrytí oblačností) je průměrně 1400 až 1800 hodin, v nížinách až 2000 hodin. Závisí na ročním období a oblačnosti. V nížinách bývá oblačnost (poměr pokrytí oblohy oblaky) nejvyšší v listopadu a prosinci, nejnižší v září a v srpnu. Na horách naopak bývá v zimě nižší než v létě.\n\nNejdelší souvislá řada prováděných meteorologických měření je v Klementinu v Praze od roku 1775.\n\nPrůměrná roční teplota vzduchu v Česku se zpravidla pohybuje v rozmezí 5,5 až 9 °C, přičemž nejteplejší oblasti jsou nížiny, nejchladnější jsou horské oblasti. Teplota vzduchu obecně klesá se vzrůstající nadmořskou výškou – průměrně asi o 0,6 °C na 100 m), Morava je obecně teplejší než Čechy. Nejchladnějším měsícem v roce bývá leden, někdy též prosinec nebo únor (průměrná teplota: Praha -0,5 °C, Praděd -7,4 °C), nejteplejším bývá červenec, někdy též srpen (průměrná teplota: 8,2 °C Sněžka – srpen, 19,8 °C Hodonín).\n\nMnožství srážek stoupá s nadmořskou výškou, je však ovlivňováno i polohou místa vzhledem horským hřbetům. Srážky přináší především vlhké proudění oceánského vzduchu ze západních směrů (západní, severozápadní, jihozápadní), proto jsou místa ležící na závětrné straně hor podstatně sušší (např. tzv. srážkový stín Krušných hor – Žatecko, Rakovnicko, Kladensko, Dolní Poohří) než návětrné svahy pohoří (Bílý Potok v Jizerských horách, Lysá hora v Moravskoslezských Beskydech). Nejvíce srážek v roce obvykle připadá na červen nebo červenec, nejméně srážek pak na leden nebo únor. Rovnoměrnější rozložení srážek během roku je ve vyšších polohách. S nadmořskou výškou stoupá podíl sněhových srážek (asi 1/4 v nížinách, více než polovina nad 1000 m n. m.).\n\nPrůměrná relativní vlhkost vzduchu se pohybuje v rozmezí 60–80 %.\n\nKrajina v Česku byla lidskou činností v průběhu staletí výrazně změněna, na mnoha místech i značně poškozena (např. těžbou surovin, průmyslovou a zemědělskou činností atd.). V současnosti existují zákony na ochranu životního prostředí, které platí všeobecně. Kromě toho se zvýšená ochrana a péče věnuje ekologicky cenným lokalitám, relativně málo poškozeným lidskou činností.\n\nNa území Česka se nacházejí zvláště chráněná území o celkové rozloze 11 924,4 km (1999), což představuje 15,1 % území. Podle velikosti se dělí na:\n\nKromě zvláště chráněných území se vyhlašují také přírodní parky a památné stromy, které vytvářejí významné krajinné prvky. Chráněné jsou i vzácné druhy rostlin a živočichů, které se dělí do 3 kategorií: druhy ohrožené, silně ohrožené a kriticky ohrožené.\n\nNejvětší národní park v Česku je Národní park Šumava (683,3 km). Největší chráněná krajinná oblast v Česku je Beskydy (1197 km). Nejstarší chráněné území v Česku je od roku 1838 Žofínský prales a zároveň to je nejstarší přírodní rezervace v Evropě. Nejstarší chráněná krajinná oblast v Česku je od roku 1955 Český ráj. Nejstarší národní park v Česku je od roku 1963 Krkonošský národní park.\n\nÚzemí Česka náleží ke středoevropské oblasti, která je křižovatkou proudů šíření rostlinných druhů, z čehož plyne velká druhová rozmanitost. Vzhledem k velké členitosti reliéfu se zde setkáváme s různorodými biotopy s relativně malou rozlohou. Asi 20 % rostlinných druhů je v české krajině nepůvodních, zavlečených člověkem.\n\nBotanicky se území Česka člení do 3 fytogeografických oblastí, které zahrnují 99 fytogeografických okresů:\n\nLesy v současné době pokrývají asi 1/3 území Česka cca 25 000 km. V minulosti byly značně změněny lesnickou činností. Na území Česka proto dnes téměř nenajdeme původní lesy. V druhové skladbě lesa převažují uměle vysázené smrkové monokultury.\n\nDruhová skladba českých lesů je následující: smrk (55 %), borovice (18 %), dub (6 %), buk (5 %), modřín (3 %), bříza (3 %), olše (1 %), ostatní dřeviny (9 %).\n\n\nPřevážná většina obyvatelstva (90,42 %) se hlásí k české národnosti. Dále je zde zastoupena národnost moravská (3,72 %), slovenská (1,89 %), polská (0,51 %), německá (0,38 %), ukrajinská (0,22 %), vietnamská (0,17 %), slezská (0,11 %), romská (0,11 %) a další (2,47 %). (Stav v roce 2002)\n\nÚředním jazykem je čeština, kterou většina obyvatel používá jako svůj mateřský jazyk. Nářečí češtiny se dělí na česká, středomoravská (hanácká), východomoravská (moravskoslovenská) a slezská. Pohraniční území osídlená před rokem 1945 Němci jsou nářečně různorodá.\n\nV Česku je vysoký podíl obyvatelstva bez vyznání (59 %), nejvyšší mezi zeměmi střední a západní Evropy. Převládajícím náboženstvím je římskokatolické (27 %).\n\nVe městech žije asi 71 % populace. V roce 2016 bylo na území Česka celkem 604 měst (z toho 26 statutárních). V Česku je celkem 6258 obcí (2016).\n\n\n\n"}
{"id": "211024", "url": "https://cs.wikipedia.org/wiki?curid=211024", "title": "Hyenovití", "text": "Hyenovití\n\nHyenovití (Hyaenidae) je malá čeleď šelem. Způsobem života a vzhledem připomínají psovité, i když jsou fylogeneticky bližší kočkovitým a cibetkovitým. Jsou to středně velcí masožravci obývající Afriku, Blízký východ a Indický subkontinent.\n\nPro hyeny je typická velká hlava, široký čenich a silné čelisti, vztyčené uši a pánevní končetiny, které jsou kratší než hrudní, hyenovití proto mají typický svažující se hřbet. Drápy jsou tupé a nezatažitelné, většina hyen má na všech končetinách čtyři prsty, výjimku tvoří hyenka hřivnatá, která má na předních končetinách prstů pět. Ocas bývá huňatý. Srst je hnědavá, často skvrnitá nebo pruhovaná.\n\nHyenovití jsou známí jako mrchožrouti, ze čtyř recentních (žijících) druhů se však mršinami živí jen dva - hyena žíhaná a hyena čabraková. Hyena skvrnitá je naproti tomu inteligentním predátorem, hyenka hřivnatá se pak živí téměř výhradně termity.\n\nNejbližšími příbuznými hyen jsou cibetky, ze kterých se hyenovití vyvinuli. Prvním zástupcem byl \"Protictitherium\" a \"Plioviverrops\", který žil asi před 17-18 miliony let ve spodním miocénu. Už záhy poté se oddělila linie vedoucí k hyenkám.\n\nV miocénu žilo velké množství hyenovitých, přizpůsobených jak životu na stromech, tak rychlému běhu za kořistí. Mezi tyto hyeny, s čelistmi schopnými drtit kosti, patřily rody \"Adcrocuta\", \"Pachycrocuta\" a \"Percrocuta\". Hyena \"Pachycrocuta brevirostris\" byla největším druhem hyeonovitých vůbec - vážila v průměru okolo 110 kg. Na konci miocénu však většina hyen vyhynula, možná kvůli konkurenci tvořenou psovitými šelmami.\n\nPředkem všech hyen je rod \"Leecyaena\" ze spodního pliocénu. Gepardům podobná hyena rodu \"Chasmaporthetes\" se dostala i do Severní Ameriky, vyhynula však během prvních dob ledových. Evropská hyena jeskynní (\"Crocuta spelaea\") pak vymřela společně s ostatními druhy eurasijské megafauny po konci poslední doby ledové.\n\n\n"}
{"id": "211025", "url": "https://cs.wikipedia.org/wiki?curid=211025", "title": "Miniponorka", "text": "Miniponorka\n\nMiniponorka je ponorka menších rozměrů (někdy je také nazývaná trpasličí ponorka). Posádku takové miniponorky může tvořit jeden člověk či více lidí, existují i typy zcela bez posádky. Miniponorky mohou plnit specifické úkoly ve vojenské i civilní oblasti dané jejich malými rozměry, které umožňují spuštění a opětovné vyzvednutí miniponorky na palubu mateřského plavidla na otevřeném moři.\n\nVe 2. světové válce byly miniponorky používány zejména k sabotážím proti zakotveným lodím, či k operacím v pobřežních vodách. Výzbroj miniponorek pro takové mise tvořilo jedno (např. německý Neger, Molch, Biber) či dvě (německý Seehund, Hecht) torpéda, miny, či přísavné nálože (italská cesta). \n\nNejpozoruhodnější akce tohoto druhu jsou nájezd italských žabích mužů na Alexandrii z prosince 1941 a útok anglických miniponorek „X“ na nacistickou bitevní loď \"Tirpitz\" (září 1943). \n\nZajímavou epizodou ve vývoji miniponorek představují japonské sebevražedné ponorky typu \"Kairjú\".\n\nV roce 2010 byla potopena jihokorejská korveta \"Čchonan\". Z výsledků vyšetřování vyplynulo, že torpédo bylo vypáleno ze severokorejské miniponorky.\n\nV současnosti se miniponorky ve vojenské oblasti používají například jako záchranná\nplavidla, jako například ruská miniponorka \"AS-34\".\n\nVědecké ponorky jsou zpravidla vybaveny mnoha přístroji, jako jsou citlivé kamery, silné světlomety, sonar, zařízení na sběr pevných vzorků a odběr vody, teplotní sondy, magnetometr atd. Příkladem vědeckého využití miniponorky může být ponorka \"Alvin\", která mimo jiné také úspěšně pomocí dálkově řízeného robota \"Jason Jr.\" prozkoumala a zdokumentovala vrak \"Titaniku\".\n\nV roce 1995 kolumbijská vláda zabavila velmi primitivně vyrobenou miniponorku použitelnou pro pašování kokainu. V roce 2000 byla zabavena další a v roce 2005 byla v přístavu Tumaco v blízkosti Kolumbijské hranice s Ekvádorem zabavena další miniponorka, schopná převážet až 11 tun kokainu, přičemž se díky hydraulickému systému mohla potopit až do hloubky 325 stop (99 m).\n"}
{"id": "211029", "url": "https://cs.wikipedia.org/wiki?curid=211029", "title": "Open Discussion Day", "text": "Open Discussion Day\n\nOpen Discussion Day (česky Den otevřené diskuse) je 19. května. Tento den vybral francouzský blogger \"Ploum\" inspirován oznámením Roberta Quattlebauma, který se rozhodl přestat dnem svých narozenin 19. května 2006 používat uzavřené komunikační sítě.\n\nTento den je určen všem, kteří chtějí šířit povědomí o otevřené komunikaci. Tohoto dne by se mělo přestat používat uzavřené sítě (jako je ICQ, MSN Messenger, Yahoo! Messenger, AIM, Skype apod.), nebo je nepoužívat aspoň tento den a dát o tom vědět co největšímu počtu lidí na těchto sítích.\n\n\n"}
{"id": "211031", "url": "https://cs.wikipedia.org/wiki?curid=211031", "title": "Thomas R. Cech", "text": "Thomas R. Cech\n\nThomas Robert Cech (* 8. prosince 1947, Chicago) je americký biochemik. V roce 1989 obdržel společně se Sidneym Altmanem Nobelovu cenu za chemii za nalezení katalytické aktivity ribonukleové kyseliny (RNA).\n"}
{"id": "211032", "url": "https://cs.wikipedia.org/wiki?curid=211032", "title": "Elias James Corey", "text": "Elias James Corey\n\nElias James Corey (* 12. července 1928) je americký chemik. \n\nV roce 1990 obdržel Nobelovu cenu za rozvoj teorie a metodologie organické syntézy.\n"}
{"id": "211033", "url": "https://cs.wikipedia.org/wiki?curid=211033", "title": "Ngawang Lozang Gjamccho", "text": "Ngawang Lozang Gjamccho\n\nPátý dalajláma Ngawang Lozang Gjamccho (1617 – 1682) byl prvním dalajlámou, který se stal světským vládcem Tibetu. Pod svou vládou sjednotil do té doby politicky rozpolcený Tibet, reformoval státní správu a navázal styky se zahraničními mocnostmi. Mimoto byl také významným duchovním učitelem tibetského buddhismu a zakladatelem Potály, paláce, který je dodnes symbolem Tibetu.\n\nPátý dalajláma Ngawang Lozang Gjamccho se narodil dvacátého třetího dne devátého měsíce roku Ohně a Hada (1617) v Čhingwar-tagce v kraji Čhonggjä jižně od Lhasy. I když byl brzy rozpoznán jako převtělenec čtvrtého dalajlámy, bylo toto zjištění z důvodu politické nestability udržováno v tajnosti. Když se poměry poněkud uklidnily, byl chlapec odvezen do kláštera Däpung ve Lhase, kde byl v roce 1625 uveden do mnišského stavu.\n\nV době politického úpadku zajistil pátý dalajláma škole Gelugpa politickou nadvládu nad Tibetem svým spojenectvím s Gušri-chánem (1636 — 1656), vládcem chošúdských Mongolů. Gušri-chán vojensky potlačil odpor krále tibetské provincie Cang, který byl přívržencem školy Karmapa, a zajistil tak pátému dalajlámovi světskou moc nad Tibetem. Roku 1642 byl pátý dalajláma v Žikace slavnostně prohlášen vládcem Tibetu. I když titul tibetského krále získal formálně Gušri-chán a jeho potomci si jej udrželi až do r. 1717, ve skutečnosti světská moc byla v rukou dalajlámů. Dalajláma se ještě roku 1642 vydal na cestu do Lhasy, kterou prohlásil hlavním městem Tibetu.\n\nŠkola Karma Kagjü, která se na politickém konfliktu podílela, byla následně v provincii Cang tvrdě pronásledována. Pronásledována byla i škola Džonangpa, která byla dokonce v centrálním Tibetu zakázána. Toto rozhodnutí bylo odůvodněno skutečností, že škola Džonangpa hlásala nesprávný názor ohledně prázdnoty (sans. šúnjata), ústředního buddhistického pojmu, pravděpodobně ve hře ale také byly i politické důvody.\n\nRoku 1653 vykonal pátý dalajláma oficiální návštěvu u dvora čínského císaře Šun-č', příslušníka nové mandžuské dynastie Čching. V Pekingu byl dalajláma přivítán s velikými poctami, císař jej ubytoval ve Žlutém chrámu, který pro něj nechal postavit.\n\nPátý dalajláma zreformoval státní správu. Jmenoval hejtmany různých okresů a nové ministry do své vlády. Založil dvě důležitá učiliště, jedno po mnišské a druhé pro laické úředníky, kde se kromě obvyklých předmětů vyučoval i sanskrt, mongolština, astrologie, poezie, lukostřelba a jezdectví. Také nařídil sčítání lidu, aby mohl vytvořit přesnější a spravedlivější daňový systém.\n\nHned po svém příchodu do Lhasy započal dalajláma v roce 1642 se stavbou paláce Potály na ruinách paláce Thicemarpo, postaveného v 7. století králem Songcän Gampou pro jeho nepálskou královnu. Potála byla dostavěna až roku 1693 po jeho smrti. Dodnes však zůstává symbolem Lhasy a celého Tibetu. Pátý dalajláma nechal také postavit klášter Näčhung (nacházející se velmi blízko původního sídla dalajlámů, kláštera Däpung). Klášter byl postaven v okolí svatyně ze 13. století, v níž mělo sídlit božstvo Pehar. V Näčhungu vznikla vládní věštírna, s jejíž pomocí bylo rozhodováno mnoho významných státních záležitostí.\n\nPátý dalajláma nebyl jen představitel školy Gelugpa a světský vládce Tibetu, nýbrž také praktikoval a vyučoval dzogčhen předávaný v rámci školy Ňingmapa. Také byl tzv. tertönem – objevitelem skrytých učení, která v 9. století ukryl Padmasambhava a jeho nejbližší žáci s tím, že až přijde pravý čas na jejich pochopení, budou znovu objeveny. Také na příkaz pátého dalajlámy založilo několik jeho žáků kláštery školy Ňingmapa ve východní provincii Kham.\n\nPátý dalajláma udělil svému učiteli Lozang Čhökji Gjalcchänovi titul pančhenláma. Převtělenci Lozang Čhökji Gjalcchäna od té doby nesou titul pančhenláma, přičemž držitelé tohoto titulu stojí v rámci hierarchie školy Gelugpa na druhém místě. Jelikož je však pančhenláma považován za vtělení buddhy Amitábhy, kdežto dalajlámové za vtělení bódhisattvy (tj. bytosti teprve směřující k plnému osvícení) Avalókitéšvary, tvrdí někteří pančhenlámovi stoupenci, že ve skutečnosti stojí pančhenláma výše nežli dalajláma.\n\nDvacátého pátého dne druhého měsíce roku Vody a Psa (1682) pátý dalajlama zemřel ve věku 68 let. Pátý dalajláma byl vynikajícím státníkem, dokázal využít spojenectví s Gušri-chanem ke sjednocení do té doby politicky nestabilního Tibetu. Tibet se stal na dalších 300 let jednotnou zemí, což mu zajistilo relativní politickou stabilitu a prosperitu. Pátý dalajláma kromě svého státnického nadání ovládal velice dobře sanskrt, byl vynikajícím duchovním učitelem a napsal několik knih. Pro všechny tyto výjimečné vlastnosti je Tibeťany nazýván jako „Velký pátý“.\n\n"}
{"id": "211034", "url": "https://cs.wikipedia.org/wiki?curid=211034", "title": "Load (album)", "text": "Load (album)\n\nLoad je šesté studiové album metalové skupiny Metallica. Před začátkem nahrávání členové skupiny prošli netradiční změnou: ostříhali si vlasy (Jason Newsted tak učinil již koncem roku 1992). Během jeho nahrávání vzniklo okolo 30 demoskladeb (jedna z nich nesla název \"Load\", později přejmenována na King Nothing), na albu se jich ale objevilo jen 14, na zbytku skupina pracovala ještě další rok a vydala na albu \"ReLoad\" (podobně jako Toxicity/Steal This Album! od System of a Down či Reise, Reise/Rosenrot od Rammstein). Autorem obalu je fotograf Andres Serrano, na fotografii je kravská krev a Serranovo sperma, to vše umístěné mezi plexisklo.\n\nLoad je doposud nejdelším studiovým albem skupiny. Píseň The Outlaw Torn musela být z důvodů omezené kapacity nosiče o minutu zkrácena, přesto je stopáž alba dlouhá téměř 80 minut.\n\nTexty napsal James Hetfield.\n"}
{"id": "211037", "url": "https://cs.wikipedia.org/wiki?curid=211037", "title": "Kateřina Bohadlová", "text": "Kateřina Bohadlová\n\nKateřina Bohadlová (* 17. ledna 1978 v Náchodě) je česká italianistka a germanistka, překladatelka a divadelní teoretička. Její další aktivity souvisí s profesionálním divadlem Geisslers Hofcomoedianten a festivalem barokního divadla, opery a hudby Theatrum Kuks.\n\nAbsolvovala Filozofickou fakultu Univerzity Karlovy v Praze, dále stáže a stipendijní pobyty na univerzitách v Essenu, Udine, Konstanzi a na římské univerzitě Univerzita La Sapienza. Specializuje se na románské literatury, především na italské divadlo (commedia dell´arte, barokní a současné divadlo). Její diplomová práce na téma \"Flaminio Scala a jeho Il Teatro delle Favole rappresentative v zrcadle doby\" získala cenu Francesca Petrarky a roku 2005 byla vydána knižně. V roce 2009 obhájila na Ústavu románských studií FF UK disertační práci o barokním divadle \"Astarto versus Atalanta. Heinrich Rademin, „Director Comicus” (1674–1731), v kontextu italsko-německé divadelní dramaturgie počátku 18. století\".\n\nKromě vědecké činnosti se zabývá překládáním. Překládá především divadelní texty z italštiny i němčiny, a to od barokních her až po texty moderní a současné. Překlady barokních textů jsou určeny hlavně pro kukské divadlo Geisslers Hofcomoedianten, které se specializuje na moderní jevištní interpretaci barokních her a textů ze šporkovského období. Ze současné dramatické literatury překládá především díla generačně blízkých autorů.\n\nOd roku 2011 působila v rámci stipendia Fulbright-Masaryk Scholarship na College of the Arts, School of Theatre and Film při Portland State University (Portland, Oregon). Přednášela zde comedii dell´arte, současné české a německé drama, režírovala tematická scénická čtení. Stala se spoluzakladatelkou a viceprezidentkou Czech School of Portland, kde učila češtinu. V říjnu 2012 byla hlavní organizátorkou turné divadla Geisslers Hofcomoedianten po USA. Od roku 2014 žije v Praze a působí jako ředitelka divadla Geisslers Hofcomoedianten, divadelní lektorka v divadle Minor a externí spolupracovnice a pedagožka DAMU.\n\n\n\n\n\n\n"}
{"id": "211038", "url": "https://cs.wikipedia.org/wiki?curid=211038", "title": "Odd", "text": "Odd\n\nOdd může mít více významů:\n\n"}
{"id": "211041", "url": "https://cs.wikipedia.org/wiki?curid=211041", "title": "Náboženská svoboda", "text": "Náboženská svoboda\n\nNáboženská svoboda neboli svoboda vyznání je princip zajišťující svobodu jednotlivce i skupin v jeho duševní a duchovní sféře, svobodu vyjadřovat a projevovat své náboženské či duchovní přesvědčenía to jak v soukromí, tak veřejně. Svoboda vyznání je jedním ze základních práv člověka. V právních předpisech je obvykle spjata se svobodou svědomí a svobodou myšlení.\n\nNositelem náboženské svobody je každý člověk. Právní řády jednotlivých zemí i mezinárodní smlouvy uznávají právo rodičů usměrňovat své děti ve výběru a praktikování náboženství přiměřeně jejich věku. Přesto někteří, jako je například britský vědec Richard Dawkins, to považují za vymývání mozku či indoktrinaci.\n\nZa subjekty náboženské svobody bývají též pokládány církve a náboženské společnosti.\n\nTradičně se náboženská svoboda dělí na dvě složky – první je svobodou mít své vnitřní přesvědčení (\"forum internum\") a druhá je svobodou projevit toto své přesvědčení navenek (\"forum externum\"). Aspektem vnitřní složky je i právo být bez náboženského přesvědčení. K oblasti vnitřního přesvědčení se váže právo na změnu náboženského vyznání, toto právo na změnu náboženství však není ve všech kulturách uznáváno a představuje jeden z nejkontroverznějších elementů náboženské svobody. Typickými projevy náboženské svobody je například konání bohoslužeb a náboženských shromáždění, zřizování charit a diakonií, výuka náboženství, slavení svátků a náboženských ceremoniálů.\n\nPrávo mít vnitřní náboženské přesvědčení musí být chráněno bezpodmínečně a je zásadně neomezitelné. Projev náboženského přesvědčení navenek však může podléhat omezením, které si nezbytně žádá zachování veřejného pořádku a ochrana práv jiných.\n\nNáboženská svoboda úzce souvisí s jinými lidskými právy – zejména se svobodou projevu, svobodou shromažďovací a sdružovací, s právem na respektování soukromí a se zákazem diskriminace.\n\nV roce 2010 Brian Grim a Roger Finke rozvinuli myšlenky Rodneyho Starka a ve své knize \"The Price of Freedom Denied\" ukázali, že náboženská svoboda je společenským zdrojem, který je přímo spojen s prosperitou a rozvojem, a že pouze ty společnosti, kde je garantována náboženská svoboda, mohou prosperovat.\n\nVe starověku bylo určité náboženství pevně spjato s určitým národem nebo státním útvarem (teokracie). Náboženství se prosazovalo mocí. Přesto se i v této době lze setkat s příklady náboženské tolerance – např. v osobě perského krále Kýra II. či indického krále Ašóky.\n\nKřesťanství, které se objevilo v 1. století, zformulovalo jeden ze zásadních předpokladů pro rozvoj idey náboženské svobody, a tím bylo oddělení náboženské sféry jednotlivce od sféry jeho politických závazků vůči státu. Tvrdá pronásledování, kterým museli raní křesťané čelit, je vedla i k formulaci požadavků na náboženskou svobodu jednotlivce a jejich teoretickému zdůvodnění, často s využitím koncepce přirozeného práva. Náboženská svoboda je prohlášena za součást přirozeného práva ve spisech řady starověkých církevních teologů.\n\nV průběhu 4. století se v Římské říši změnilo postavení křesťanství z náboženství státem pronásledovaného na státní náboženství. Tento fakt měl dopad i na teologické myšlení církve a stupňující se netoleranci křesťanských států vůči jiným náboženstvím, ústící do středověkých pronásledování pohanů, židů a kacířů. \n\nVětšina zemí v Evropě byla ve středověku katolických. Panovnická moc byla silně provázána s církví a spolu s ní zásadně ovlivňovala náboženské klima. Například židé byli střídavě tolerováni či pronásledováni. Roku 1264 byl v Polsku byl schválen Kališský zákon zaručující nebývale rozsáhlé svobody židům. Mezi další výrazné příklady patří naopak vyhnání židů ze Španělska v roce 1492. Někteří z těch, kteří zůstali a konvertovali byli inkvizicí mučeni a souzeni jako kacíři za údajné tajné praktikování judaismu. I přes pronásledování byli židé nejtolerovanější nekatolickou skupinou v Evropě.\n\nV roce 1380 Jan Viklef v Anglii odmítal myšlenku transsubstanciace. Za své názory byl odsouzen papežskou bulou z roku 1410 a veškeré jeho knihy, včetně překladu Bible, byly spáleny.\n\nV roce 1414 byla českému reformátorovi Janu Husovi římským císařem zaručena bezpečnost při jeho koncilu v Kostnici. Hus však nedůvěřoval ve svou bezpečnost a před svým odjezdem sepsal svůj odkaz. Jeho předtucha se naplnila a on byl za své názory 6. července 1415 upálen. Koncil rovněž nařídil exhumaci Viklefových ostatků a jejich exkomunikaci. Toto rozhodnutí bylo vykonáno až v roce 1429.\n\nPo pádu Granady v roce 1492 měla muslimskému obyvatelstvu náboženské svobody zaručit Granadská smlouva. Ta však byla brzy porušena. Již v roce 1501 dostali Granadští muslimové ultimátum konvertovat ke křesťanství nebo emigrovat. Většina z nich konvertovala, ovšem pouze navenek, přičemž se i nadále oblékali a hovořili, jak byli zvyklí a tajně praktikovali islám. Moriskové (Maurové, konvertovavší ke křesťanství, nazývaní též \"conversos\") byli nakonec králem Filipem III. vypovězeni ze Španělska mezi lety 1609 z Kastilie a v roce 1614 ze zbytku království.\n\nStále sílící společenské tendence nakonec na přelomu středověku a novověku vyústily v reformační hnutí v církvi, které bylo zásadním mezníkem ve vývoji filosofického myšlení i politické praxe v oblasti náboženské svobody. Objevení křesťanské svobody v protestantské reformaci a pochopení potřeby náboženské tolerance, vykoupené hořkou dějinnou skutečností, připravilo půdu pro moderní rozvoj lidských práv. \n\n31. října 1517 zveřejnil Martin Luther svých 95 tezí ve Wittenbergu. Jeho hlavním cíle byly vyjádřený ve třech základních dogmatech protestantismu:\n\nLuther usiloval o zastavení prodeje odpustků a o vnitřní reformaci církve. V roce 1521 mu bylo umožněno odvolat své požadavky na sněmu ve Wormsu před císařem Karlem V., což však Luther odmítl, načež byl prohlášen za kacíře. Částečně kvůli ochraně jej kurfiřt Bedřich III. nechal izolovat na hradě Wartburgu, kde Luther přeložil Nový zákon do němčiny. V roce 1521 byl exkomunikován papežskou bulou.\n\nNicméně hnutí i poté pokračovalo i v jeho nepřítomnosti a rozšířilo se do Švýcar. V Curychu hlásal v letech 1520 až 1523 reformu kazatel Huldrych Zwingli. Stavěl se proti prodeji odpustků, celibátu, poutnictví, uctívání obrazů, soch, relikvií, oltářů a varhan, což nakonec vyvrcholilo otevřeným bojem mezi protestantskými a katolickými kantony. V bitvě roku 1531 zvítězili katolíci a Zwingli byl zabit. Katolické kantony však byly ve svém vítězství velkorysé.\n\nK významným teoretikům náboženské svobody raného novověku patří také novokřtěnec Balthasar Hubmaier († 1528) či reformovaný teolog Sebastian Castellio († 1563). Z reformační teologie čerpali teoretikové náboženské svobody zejména v Severní Americe. K nejvýznamnějším z nich patří Roger Williams († 1683), který patří k zakladatelům amerického modelu odluky státu a církve.\n\nV Německu představil Filip Melanchthon svou vizi v roce 1530 císaři Karlovi V., jenž roku 1555 schválil tolerování luteránství ve Svatá říše římská prostřednictvím Aušpurského smíru. Podle pravidla \"Cuius regio, eius religio\", měl každý panovník pravomoc určit si náboženství ve své zemi. To ovšem nutně neznamenalo, že zde panovala náboženská tolerance. Občané jiných vyznání se mohli přestěhovat do přívětivějších zemí. \n\nOdpor vůči papežské moci se nadále šířil Evropou. V roce 1533 byl exkomunikován anglický král Jindřich VIII. kvůli svému rozvodu a novému sňatku s Annou Boleynovou. Jindřich proto ustanovil státní církev s biskupy dosazovanými panovníkem, čo se ovšem neobešlo bez vnitřní opozice. Za odpor proti Jindřichovi byl v roce 1535 popraven tehdejší nejvyšší kancléř katolík Tomáš More, který předtím tvrdě potíral protestanty.\n\nV roce 1535 se švýcarský kanton Ženeva stal protestantským a o rok později obyvatelé Bernu vnutili reformaci v kantonu Vaud násilím. Vyplenili katedrálu v Lausanne a zničili veškerý mobiliář a výzdobu. Jan Kalvín, působící v Ženevě byl roku 1538 z města vypuzen, avšak v roce 1540 byl povolán zpět.\nPodobné střídání nálad mezi protestanty a katolíky se odehrávalo i v Anglii, když královna Marie I. v roce 1553 zemi na krátkou dobu vrátila zpět k Římu a protestanti byli pronásledováni. Její nevlastní sestra Alžběta I. však v roce 1558 obnovila anglikánskou církev, tentokrát již natrvalo a pronásledováni byli naopak katolíci. \n\nAčkoli ve Francii byl roku 1570 vyjednáno příměří mezi protestanty a katolíky saintgermainským smírem, pronásledování pokračovalo i nadále, čehož nejznámějším příkladem je masakr známý jako Bartolomějská noc z 24. srpna 1572, při němž byly zabity tisíce protestantů po celé Francii. O několik let dříve, při \"Micheladě\" v Nîmes v roce 1567, protestanti povraždili místní katolické duchovní.\n\nPro Sicilské království na panování normanského krále Rogera II. byla typická svou multietnicitou a náboženskou tolerancí. Vedle sebe zde pokojně žili Normané, Židé, muslimští Arabové, byzantští Řekové, Lombarďané i domácí Sicilané. Římskněmecký Císař Bedřich II. Štaufský (1215–1250), vnuk Rogera II., místo vyhlazení sicilských muslimů zvolil možnost jejich usazení na pevnině, kde si směli vystavět mešity. Kromě toho je směli narukovat do jeho křesťanské armády a někteří byli dokonce jeho osobními strážci.\n\nMimořádné náboženské svobodě se v letech 1436 až 1520 těšilo obyvatelstvo zemí Koruny české a v této době bylo jedním z nejliberálnějších zemí křesťanského světa. Tzv. Basilejská kompaktáta z roku 1436 zaručovala svobodu vyznání a smír mezi katolíky a utrakvisty. Svého vrcholu pak dosáhlo uznání náboženské svobody v Rudolfově majestátu pro Čechy a Slezsko z roku 1609, v němž císař Rudolf II. potvrdil náboženské svobody v Českém království. Nábožensky tolerantní bylo v té době i Polsko, kde roku 1573 sněm ve Varšavě zaručil bezpodmínečný a trvalý smír mezi náboženstvími a zákaz diskriminace z důvodu náboženského přesvědčení.\n\nSituace v českých zemích se dramaticky změnila po porážce odbojných protestantů v bitvě na Bílé hoře roku 1620 a následná třicetiletá válka. Svoboda vyznání v českých zemích byla omezena a výsadní postavení získala katolická církev. Císař Ferdinand II., oddaný katolík, trval na konverzi rakouských a českých protestantů. Někteří protestanté přestoupili ke katolictví, jiní uprchli nebo byli vypovězeni ze země. Náboženské války na mnoha místech rozvoj náboženské svobody ukončily.\n\nNa evropském kontinentě dostala idea náboženské tolerance a svobody nový impuls v souvislosti s rozvojem přirozenoprávní filozofie a osvícenství. Osvícenské myšlení mělo vliv na ukončení období náboženské perzekuce i na území Habsburské monarchie vydáním tolerančního patentu císaře Josefa II. v roce 1781, plná náboženská svoboda v rakouské monarchii pak byla proklamována v roce 1848.\n\nAčkoli od 50. let 16. století ve Francii proběhlo mnoho pokusů o smíření mezi katolíky a protestanty, neměly obvykle dlouhého trvání. Po vítězství Jindřicha IV., jenž konvertoval k protestantismu, a jeho nástup na trůn, byla vyhlášena náboženská tolerance v ediktu z Nantes z roku 1598. Ten zůstal v platnosti až do roku 1685, kdy ho zrušil král Ludvíkem XIV. Přestože náboženská intolerance byla normou až do doby panování Ludvíka XVI., myšlenkové postoje osvícenství měly určující vliv na schválení tolerančního ediktu z Versailles, zaručujícího civilní práva také protestantům, přijetí ústavy (24. prosince 1789) a formulaci Prohlášení práv člověka a občana z roku 1789. Francouzská revoluce následně přinesla změny včetně zrušení státního náboženství a Deklarace práv člověka a občana (1789) zaručujících svobodu vyznání, pokud náboženská činnost nenarušuje společenský pořádek.\n\nVe 20. století byla náboženská svoboda celosvětově proklamována v čl. 18 Všeobecné deklarace lidských práv (1948). Roku 1965 se k ideji náboženské svobody přihlásila i katolická církev – učinila tak v koncilní deklaraci \"Dignitatis humanae\".\n\nSoubor právních předpisů upravujících náboženskou svobodu a postavení církví a náboženských společností tvoří právní odvětví, které se nazývá konfesní právo (státní právo církevní).\n\nNa ústavní rovině je náboženská svoboda chráněna ustanovením čl. 15 a čl. 16 Listiny základních práv a svobod.\n\nUvedené články stanoví:\n\nUstanovení Listiny provádějí zákony, zejména zákon č. 3/2002 Sb., o svobodě náboženského vyznání a postavení církví a náboženských společností a o změně některých zákonů. § 2 uvedeného zákona stanoví:\n\nV klasickém mezinárodním právu byly zakotveny jen dílčí aspekty náboženské svobody, jako např. ochrana určitých náboženských skupin při přechodu části území pod svrchovanost jiného státu.\n\nV moderním mezinárodním právu byla náboženská svoboda vyjádřena ve Všeobecné deklaraci lidských práv (1948) takto: \"Každý má právo na svobodu myšlení, svědomí a náboženství; toto právo zahrnuje i svobodu změnit své náboženství nebo víru, jakož i svobodu projevovat své náboženství nebo víru sám nebo společně s jinými, ať veřejně nebo soukromě, vyučováním, prováděním náboženských úkonů, bohoslužbou nebo výkonem obřadů.\" Tato formulace se následně stala východiskem pro řadu mezinárodních smluv a deklarací.\n\nNa úrovni celosvětové (v rámci OSN) nebyla dosud přijata úmluva věnovaná výlučně náboženské svobodě; náboženská svoboda je však zakotvena v řadě univerzálních mezinárodních smluv – např. v čl. 2 Úmluvy o zabránění a trestání zločinu genocidia (1948), v Úmluvě č. 111 Mezinárodní organizace práce o diskriminaci (zaměstnání a povolání) (1958), v čl. 18 Mezinárodního paktu o občanských a politických právech (1966), v čl. 14 a 30 Úmluvy o právech dítěte (1989).\n\nV rámci OSN je věnována speciálně náboženské svobodě Deklarace o odstranění všech forem nesnášenlivosti a diskriminace založených na náboženství či víře z roku 1981, která však není právně závazná.\n\nV rámci regionálních mezinárodních smluv o lidských právech je náboženská svoboda chráněna např. v čl. 9 Evropské úmluvy o ochraně lidských práv a základních svobod (1950), v čl. 12 Americké úmluvy o lidských právech (1969) a v čl. 8 Africké charty práv člověka a národů (1981).\n\nNáboženská svoboda bývá předmětem i dvoustranných mezinárodních smluv, zejména konkordátů.\n\nPřesto se opomíjí právo nevěřit. Teprve až roku 1993 byl od OSN oficiálně vydán výklad, že náboženská svoboda se týká i nevěřících a že Mezinárodní pakt o občanských a politických právech chrání i ateisty.\n\nZápadní, resp. univerzální pojetí náboženské svobody představuje oblast, kde jsou patrné nejvýraznější odchylky od islámských lidskoprávních teorií. Je tomu tak zejména ze dvou následujících důvodů:\nVýše uvedené skutečnosti vedou k tomu, že odpadnutí od islámu je nejen jedním z největších hříchů, ale též i trestných činů.\n\nMezi kontroverzní aspekty náboženské svobody lze zařadit například proselytismus, zahalování žen, odpadlictví od víry nebo rouhání.\n\nZahalování žen se týká především islámského světa. O odívání muslimů se můžeme dočíst ve 24. a 33. kapitole Koránu. Kapitoly se zde nejprve obrací na věřící muže a poté na věřící ženy a vyzývají je, aby \"cudně klopili zrak a střežili svá pohlaví\". Ženy jsou navíc vyzývány, aby \"nedávaly na odiv své ozdoby kromě těch, jež jsou viditelné.\" Už od středověku se vykladači Koránu snažili popsat, co přesně znamená sousloví \"kromě těch, jež jsou viditelné\". Je to poměrně nejasné a nejednoznačné vyjádření a tato nejasnost umožňuje, aby se jeho výklad v čase měnil a lišil se v různých dobách. V Koránu se dále dočítáme o blízkých mužských příbuzných, v jejichž přítomnosti nemusí žena pokrývku hlavy nosit. Jedná se manžela, otce, tchána a další blízké příbuzné muže, kteří jsou příbuzní pokrevně či skrze manželský svazek. Korán nabádá především k tomu, aby byli muži i ženy cudní. Žena má mít zahalenou hlavu a prsa.\n\nVe společnosti žen si mohou ostatní ženy sundat své pokrývky hlavy. Některým ženám ale takové obnažení není příjemné a pokrývku hlavy nosí i v přítomnosti žen. Když by si žena šátek sundala, mohla by se cítit nepatřičně, mohl by u ní převládat pocit, že jí někdo cizí kouká do duše, bude o ní všechno vědět, bude vystavená vnějším vlivům, bude s někým konfrontovaná, bude se muset pro něco rozhodnout, reagovat. Někdy tedy může být jednodušší nevystavovat se před nikým, neukazovat nikomu vlastní tvář. Pro mnohé ženy je nošení pokrývky hlavy zvyk, díky kterému se cítí bezpečněji, lépe. Některé ženy zakrývají svou identitu rády. \"Konstatování, že za zahalováním ženské tváře stojí pouze vliv mužů v rodině dané ženy je proto jen část pravdy. Dnes se mnozí arabští muži k zahalování své ženy staví dosti benevolentně.\"\n\nV roce 2010 odhlasoval francouzský parlament zákon, který zakazuje nošení oděvů, které zakrývají obličej. Jednalo se tedy o židovskou jarmulku, muslimský šátek, ale i křesťanský křížek (oděvy předepsané právním předpisem jako motocyklistická přilba nebo ospravedlněné zdravotními či profesními důvody byly vyjmuty, stejně tak přestrojení při karnevalech, slavnostech, průvodech či představeních). Za porušení tohoto nařízení je možné udělit pokutu ve výši 150 eur. \n\nMuslimka žijící ve Francii napadla tento zákon, neboť na jeho základě nemohla na veřejnosti nosit burku nebo nikáb, což považovala za zásah do náboženské svobody. Ona sama uvedla, že není nikým nucena pokrývku hlavy nosit, jedná se čistě o její svobodné rozhodnutí a nemá problém s tím, že by měla sundat šátek například při letištní kontrole či při jiné identifikaci. Dle jejího názoru nebylo třeba tento zákaz vydávat, neboť nebyl nezbytný k dosažení žádného legitimního cíle. \"Evropský soud pro lidská práva však v blanketním zákazu zahalování na veřejnosti porušení Evropské úmluvy o lidských právech neshledal. Svůj závěr opřel o to, že Francie při uzákonění zákazu sledovala cíl dosažení lepšího vzájemného soužití mezi obyvateli republiky.\" \n\nFrancouzští zákonodárci se rozhodli zakázat zahalování tváře na veřejnosti v důsledku společenských debat na téma islámu a imigrace. Skrze tento zákon se zákonodárci snažili ukázat, že ochraňují tradiční francouzské hodnoty. Evropský soud pro lidská práva dospěl k závěru, že zákaz zahalování obličeje omezuje náboženskou svobodu dané ženy a její právo na soukromí. Soud dále odmítl zdůvodnění francouzské vlády, která argumentovala veřejnou bezpečností. Francouzská vláda totiž nepodala důkaz o bezpečnostním ohrožení tak vysokém, aby musela tímto způsobem zasáhnout do práv muslimů. \"Francouzská vláda opřela svou obhajobu zákazu o dva důvody: jednak o veřejnou bezpečnost vyžadující identiﬁkaci jednotlivců a dále o ochranu práv a svobod jiných osob zajištěním respektu k minimu hodnot otevřené a demokratické společnosti. Mezi tyto hodnoty podle francouzské vlády patří princip „vzájemného soužití“ ve společnosti (\"le vivre ensemble\"), rovnost pohlaví a lidská důstojnost.\" \n\nPodle francouzských zákonodárců je zahalování obličeje projevem nezdvořilosti, negace a odmítnutí druhého člověka. Soud ale odmítl zdůvodnění zákazu veřejnou bezpečností i argument rovnosti pohlaví. Podle soudu je třeba, aby i lidi, kteří se zahalují, ostatní vnímali jako součást pluralismu a multikulturality, která je v demokratické společnosti přítomná. \"Evropský soud pro lidská práva totiž uznal, že pod ochranu práv a svobod jiných (jeden z legitimních důvodů omezení svobody náboženského projevu dle čl. 9 odst. 2 EÚLP) je možné podřadit také „respekt k minimálním požadavkům na život ve společnosti“. Když se následně zabýval otázkou, zda byl zákaz zahalování na veřejnosti přiměřený cíli zajištění lepšího či jednoduššího vzájemného soužití, dospěl k závěru, že zákaz nepřiměřený nebyl\". \n\nVzájemné soužití je samozřejmě důležité, ale tento pojem je zároveň dosti neurčitý a široký. Je nutné rozlišit požadavky vzájemného soužití od důvodů omezujících náboženskou svobodu a práva. Při zavedení do extrému by tyto argumenty mohly vést k možnosti vystěhování nějaké menšiny z toho důvodu, že působí komplikace pro většinovou společnost, a proto by bylo lepší, kdyby se s menšinovou společností nemusela většinová společnost vůbec potkávat. \"Zavedení tohoto  pojmu do judikatury Evropského soudu pro lidská práva proto představuje značné riziko pro rozsah náboženské svobody v zemích Rady Evropy, neboť se ho lehce mohou dovolávat vlády potlačující náboženskou praxi nepohodlných náboženských menšin\". \n\nVýzkumy ukázaly, že tento zákaz přispěl k tomu, že se začalo zahalovat více muslimek a navíc omezily svůj pobyt ve veřejných prostorech ať už z důvodu strachu z majoritní společnosti, nebo i ze strachu z pokut ze strany státu.\n\nV mnohých zemích existuje státní náboženství; podle toho se řídí státní správa a život v celé společnosti. Přesto stoupenci jiných náboženství nebývají, pokud v zemi panuje náboženská svoboda a systém je demokratický, nijak znevýhodňováni. Jsou však některé země (Čínská lidová republika, Severní Korea a do začátku 90. let i státy tzv. Východního bloku), jejichž ústava je definuje jako oficiálně ateistické a z různých důvodů zde dochází proto k potlačování svobod vyznávání některých, či někdy i všech, náboženství.\n\nNáboženská svoboda nebývá zajištěna v zemích, kde existuje silná a velmi vlivná náboženská skupina, konzervativně smýšlející (Írán, Saúdská Arábie), nebo kde vládne přísně ateistický režim (tedy země socialistické zmíněné výše). Frankistické Španělsko bylo striktně katolické a potlačovalo stoupence jiných náboženství.\n\n\n"}
{"id": "211043", "url": "https://cs.wikipedia.org/wiki?curid=211043", "title": "Targa", "text": "Targa\n\nTarga může znamenat:\n\n\n"}
{"id": "211047", "url": "https://cs.wikipedia.org/wiki?curid=211047", "title": "James Cole", "text": "James Cole\n\nJames Cole, rodným jménem Daniel Ďurech (* 20. února 1984 v Brandýse nad Labem) je český rapper.\n\nNarodil se 20. února roku 1984 v Brandýse nad Labem. Později se přestěhoval na pražský Žižkov, kde našel svoje hobby a to Hip Hop. Hip-hopové uskupení s názvem K.O. Kru založili Hack (Hugo Toxxx) s Phatem (James Cole) kolem roku 1998. Později s Hugo Toxxxem založili kultovní Supercrooo. Phat v roce 2002 začal nahrávat u P.A.trick records, avšak v polovině desky odešel a nahrál své sólové album Frekvence P.H.A.T. V roce 2008 vydal spolu s raperem Orionem CD Orikoule. Také je jedním z tvůrcům snímku Česká RAPublika. Studoval filozofii na Filozofické fakultě Univerzity Karlovy, avšak studium nedokončil.\n\nSólová tvorba\n\n\n\n\nSuperCrooo\n\n\nDalší projekty\n\n\n\n"}
{"id": "211053", "url": "https://cs.wikipedia.org/wiki?curid=211053", "title": "Blackburn Botha", "text": "Blackburn Botha\n\nBlackburn Botha byl britský dvoumotorový torpédový bombardér a námořní průzkumný letoun užívaný ve druhé světové válce.\n\nVývoj letounu spadá do roku 1935, kdy si tento stroj objednalo britské ministerstvo letectví. Koncem roku 1936 byla přijata zakázka na 442 těchto letounů. První prototyp (L6104), který byl zároveň prvním sériovým kusem, vzlétl 28. prosince 1938 z letiště Brough. Vzlet druhého prototypu Blackburn B.26 Botha Mk.I (L6105) následoval 7. června 1939. Oba prototypy poháněla dvojice motorů Bristol Perseus X o výkonu po 656 kW.\n\nLetouny obdržela v druhé polovině roku 1940 608. (North Riding) squadrona Coastal Command se základnou v Thornaby a 502. squadrona Coastal Command RAF. Zajímavostí ovšem je, že stroje k tomu, k čemu byly původně hlavně určeny – tedy k torpédování – nikdy nevzlétly. Letouny byly pro svou zastaralost a špatnou koncepci od 6. listopadu 1940 určeny k výcviku osádek, např. u 3. letecké školy všeobecného průzkumu ve Squire´s Gate, 2. bombardovací a střelecké škole dislokované v Miltonu a 3. a 11. škole radistů RAF v Prestwiku a Hootom Parku, k vlečení vzdušných terčů a jako spojovací letadla.\n\n\n\n\n"}
{"id": "211054", "url": "https://cs.wikipedia.org/wiki?curid=211054", "title": "Číhaná", "text": "Číhaná\n\nNázev Číhaná má více sídel:\n\n… a vrchol:\n"}
{"id": "211056", "url": "https://cs.wikipedia.org/wiki?curid=211056", "title": "Bohdan Chmelnický", "text": "Bohdan Chmelnický\n\nBohdan Zenobius Mychajlovyč Chmelnický ( \"Bohdan Chmelnyckyj\", , \"Zinovij Bogdan Michajlovič Chmelnickij\"; asi 1595 – 6. srpna 1657) byl kozácký hejtman, zakladatel prvního státu kozáků.\n\nBohdan Chmelnický byl příslušníkem polsko-ukrajinské šlechty. V mládí vystudoval jezuitské gymnázium, ale nekonvertoval k římskokatolické církvi. Po skončení studií v roce 1617 nastoupil vojenskou dráhu ve službách polského krále Vladislava IV. Sloužil jako hraničář v Moldávii a v ukrajinských stepích, vyznamenal se v bojích s Tatary. Účastnil se i poselstev ke krymskému chánu a osmanskému sultánovi. Mezi lety 1620 a 1622 byl vězněn v Istanbulu jako zajatec. Po návratu na Ukrajinu sloužil jako podkoní u hejtmana Mykolaje Potockého. Před rokem 1630 se oženil s Hannou Somkivnou, s níž měl dva syny, Jurije a Timofeje, a tři dcery. Podle některých zpráv roku 1645 navštívil Francii. Zlom nastal roku 1646, kdy zemřel velký zastánce kozáků, korunní hejtman Stanislaw Koniecpolski, a jeho syn Aleksandr začal spolu s dalšími polskými šlechtici na Ukrajině porušovat výsady Záporožských kozáků. \n\nChmelnický se dostal do majetkového sporu s čyhyrynským starostou Danielem Czapliňským, chráněncem Koniecpolského. Czapliňski se pokusil zabrat Chmelnického panství Subotiv, došlo ke sporu, Chmelnický si stěžoval u krále Vladislava a získal od něj písemné potvrzení vlastnictví Subotiva i kozáckých výsad. Czapliňski však Chmelnického zajal a plánoval jeho zavraždění, avšak Chmelnickému se podařilo uprchnout na Záporožskou Síč. Tam byl krátce nato, počátkem roku 1648, zvolen nejvyšším hejtmanem. V této funkci se stal vůdcem kozáckého odporu vůči polsko-litevské nadvládě na Ukrajině, začal razit vlastní mince a prosazoval protipolskou diplomacii. \n\nKdyž byla proti kozákům vyslána polská korunní vojska, Chmelnický je s pomocí tatarského prince Tuhaj Beje opakovaně porazil v bitvách u Žlutých vod a u Korsuně. Mezitím zemřel polský král Vladislav IV. a politická situace v Polsku se stala nepřehlednou. Vláda se snažila situaci řešit mírově pod vedením pravoslavného magnáta Adama Kisiela, avšak bez úspěchu. Postup kozáckého vojska byl provázen masakry Poláků a zejména Židů, které Chmelnický nenáviděl a pokládal za zrádce. Zajatci byli upalováni nebo naráženi na kůly. Během bezprecedentních pogromů přišly o život desetitisíce osob.\n\nMasakry zajatců prováděli Chmelnického podřízení, jedním z nejkrutějších byl plukovník Maxim Kryvonos. Mezi oběťmi masakrů byli i významní polští šlechtici, např. Marek Sobieski, bratr pozdějšího krále Jana III. Sobieského.\n\nKdyž se do čela polských vojsk postavil kníže Jeremiáš Wisniowiecki, postup kozáků byl zastaven roku 1649 v bitvách u Zbaraže a u Zborova. Wiśniowiecki proti kozákům postupoval systematicky a tvrdě potíral jakékoli známky odporu mezi vesničany. Nakonec kozáky rozdrtil roku 1651 v bitvě u Berestečka a následně u Bílé Cerekve. Při potlačování povstání se rovněž polské vojsko dopouštělo násilí a zajatí kozáci bývali často mučeni a bez soudu popravováni. Chmelnický byl vytlačen z Ukrajiny a nucen hledat ochranu nejprve na Krymu u chána Islama Gireje a posléze u ruského cara Alexeje Michajloviče. Roku 1654 inicioval uzavření Perejaslavské dohody, jíž byla Ukrajina rozdělena mezi moskevský stát a Polsko-litevskou unii, přičemž kozáci ztratili samostatnost. Hranicí se stala přibližně řeka Dněpr, která tak rozdělila Ukrajinu na tzv. „Levobřežní“ a „Pravobřežní“. Chmelnický nebyl s tímto výsledkem spokojený a pokusil se roku 1655 využít švédské expanze do Polska k novému tažení. Hodlal se spojit s transylvánským knížetem Jiřím Rákocsim, ale roku 1657 zemřel na mozkovou mrtvici, která ho údajně zasáhla, když se doslechl o vzpouře Ždanovičových kozáků. Byl pohřben v Subotivě, ale po dobytí města polskými vojsky roku 1664 byl jeho hrob zničen.\n\nV letech 1943-2019 byl městu Perejaslav na počest Chmelnického a připojení většiny Ukrajiny k Rusku přidán přídomek \"Chmelnyckyj\", roku 1954 pak bylo oblastní město Proskuriv přejmenováno na Chmelnyckyj.\n\nChmelnického roli v osudech celé východní Evropy nelze žádným způsobem přecenit. Právě na tomto\núzemí způsobil značnou změnu v rovnováze sil a určil další dějinné směřování celé Ukrajiny. Chmelnický byl už svými současníky vnímán velmi odlišně, což je postoj, který mezi historiky přetrvává i dodnes. Chmelnický tak patří mezi nejkontroverznější osobnosti Evropy v raném novověku.\n\nZ ukrajinského pohledu Chmelnický představuje národního hrdinu, někteří jej vnímají dokonce jako otce ukrajinské vlasti. Město a oblast v Ukrajině mají jméno po Chmelnickém, jeho obličej je vytištěn na ukrajinské bankovce s hodnotou 5 ukrajinských hřiven a jemu zasvěcený monument představuje jeden z hlavních bodů ukrajinského hlavního města Kyjev. V Ukrajině se také udílí tzv. Řád Bohdana Chmelnického, který patří mezi nejvyšší ukrajinská státní vyznamenání.\n\nI přes toto veskrze positivní vnímání Chmelnického odkazu se v Ukrajině najdou jeho odpůrci a kritici. Nejčastěji kritizovaným krokem Chmelnického bylo jeho uzavření spojenectví s Ruskem, které bylo některými Ukrajinci vnímáno jako pohroma pro budoucnost země. Tento pohled na věc byl především zastupován prominentním ukrajinským básníkem Tarasem Ševčenkem, který patřil mezi nejhlasitější kritiky Chmelnického osoby.\nChmelnického reputace byla na ukrajinském území dále poškozena jeho spojenectvím s krymskými Tatary, které Tatarům umožnilo zotročit značný počet ukrajinských venkovanů.\nI přes tato fakta je Chmelnický v Ukrajině častěji vnímán positivně než negativně a i jeho kritici uznávají, že uzavření spojenectví s Ruskem bylo nutností a logickým pokusem o přežití v těžkých časech.\n\nNaproti tomu je Poláky Chmelnický vnímán spíše negativně. Jeho rebelie z roku 1648 představovala konec zlatého věku Rzeczypospolité a začátek jejího úpadku. I když rebelii tento útvar přežil, stejně jako období potopy (na polském území se jednalo převážně o vpády švédského krále), za sto let už neexistoval a jeho zbytky byly rozděleny mezi Rusko, Prusko a Rakousko během Dělení Polska. Našli se mnozí, kteří Chmelnického přímo vinili za úpadek Rzeczypospolité, ale v opozici proti tomuto názoru stál názor mnohem komplexnější, totiž že chyby Rzeczypospolité vedly k povstání, které Chmelnický vedl. Někteří polští historici (např. Ludwik Kubala) Chmelnického srovnávají s osobou Olivera Cromwella. Kozáckou vzpouru z pohledu Poláků ztvárnil Henryk Sienkiewicz v díle Ohněm a mečem (část trilogie), kde líčí Chmelnického ve vyloženě temných barvách.\n\nRusové při hodnocení Chmelnického historické stopy zase podtrhují to, že Chmelnický se spojil s moskevským carem Alexejem Michajlovičem za účelem znovu sjednotit Ukrajinu a Rusko. Tento pohled se shodoval s ruskou teorií, která tvrdila, že Moskvě dědičně náleží celá oblast Kyjevské Rusi.\n\nV tomto světle byl Chmelnický vnímán jako ruský národní hrdina. Jeho role byla příkladem pro všechny Ukrajince, kteří měli mířit k silnějším vazbám na Rusko. Tento pohled byl vyjádřen monumentem, který byl objednán ruským nacionalistou Michajlem Juzefovičem a zbudován v centru Kyjeva v roce 1888.\n\nPozdější sovětské dějepisectví se tohoto pohledu drží a současně do příběhu přidává element třídního boje. Chmelnický je tudíž chválen nejen za spojení Ukrajiny a Ruska, ale také za vedení třídního boje utlačovaných ukrajinských venkovanů proti polským vykořisťovatelům.\n\nNáhled Židů na Chmelnického historickou roli je velice negativní, jelikož jedním z jeho hlavních cílů bylo vymýtit veškeré židovské obyvatelstvo na území Ukrajiny. Mezi lety 1648–1656 padl Chmelnického rebelům za oběť ohromný počet Židů. Příběhy o obětech masakru, které byly pohřbeny zaživa, obaleny slámou a zapáleny, rozsekány na kusy anebo donuceny se zabíjet navzájem, se rozšířily napříč celou Evropou a ještě dál. O této době píše slavný kanadský historik Orest Subtelny toto:\n\nBohdan Chmelnický je titulním hrdinou opery \"Bohdan Chmelnický\" ukrajinského skladatele K. F. Daňkevyče z roku 1951.\n"}
{"id": "211057", "url": "https://cs.wikipedia.org/wiki?curid=211057", "title": "Služetín", "text": "Služetín\n\nNázev Služetín má více sídel:\n"}
{"id": "211059", "url": "https://cs.wikipedia.org/wiki?curid=211059", "title": "Thomas Brussig", "text": "Thomas Brussig\n\nThomas Brussig (* 19. prosince 1964 v Berlíně) je německý spisovatel a scenárista. Jeho první román \"Wasserfarben\" (Vodovky), který Brussig v roce 1991 vydal pod pseudonymem Cordt Berneburger, nezaznamenal příliš velký ohlas. Proslavil se až románem \"Hrdinové jako my\" (\"Helden wie wir\"), který byl přeložen do mnoha jazyků včetně češtiny a roku 1999 zfilmován. Brussig k filmu napsal scénář, režie se ujal Sebastian Peterson.\n\nNarodil se jako syn stavebního inženýra a pedagožky v Berlíně, vyrůstal ve východní čtvrti Prenzlauer Berg. V letech 1981–1984 se vyučil, následně stihl ještě složit maturitu. Po absolvování základní vojenské služby studoval v letech 1990–1993 sociologii na Svobodné univerzitě v Berlíně, avšak v roce 1993 přešel na Vysokou školu filmu Konrada Wolfa (Filmhochschule Konrad Wolf) v Potsdami, kde absolvoval v roce 2000 obor dramaturgie.\n\nTematika jeho děl se často dotýká života v tehdejší Německé demokratické republice.\n\nV roce 2000 byla uvedena světová premiéra jeho divadelní hry \"Monolog eines Fußballtrainers\" (Monolog fotbalového trenéra) na výstavě EXPO v Hannoveru.\n\n\nČlánky v českých médiích\n"}
{"id": "211060", "url": "https://cs.wikipedia.org/wiki?curid=211060", "title": "Chmelnyckyj", "text": "Chmelnyckyj\n\nChmelnyckyj (, či ), do roku 1954 Proskuriv (, ) je město na západní Ukrajině; leží na horním toku Jižního Buhu v historickém kraji Podolí. Je pojmenováno po kozáckém vůdci Bohdanu Chmelnickém.\n\nMěsto je centrem Chmelnycké oblasti, jejíž sídlo sem bylo přeneseno z Kamence Podolského. Chmelnyckým prochází hlavní železniční trať Lvov – Ternopil – Žmerynka – Kyjev/Oděsa a na silnici E50 spojující západní Evropu přes Prahu, Užhorod, Dnipro a Donbas s jižním Ruskem. Chmelnyckyj je jedním z mála měst na Ukrajině, jejichž obyvatelstvo v posledních letech stoupá; roku 2019 zde žilo přes 270 000 obyvatel (v roce 1989 to bylo 237 000).\n"}
{"id": "211064", "url": "https://cs.wikipedia.org/wiki?curid=211064", "title": "Horní Ves (rozcestník)", "text": "Horní Ves (rozcestník)\n\nNázev Horní Ves má více sídel:\n"}
{"id": "211065", "url": "https://cs.wikipedia.org/wiki?curid=211065", "title": "Vickers Vincent", "text": "Vickers Vincent\n\nVickers Vincent (Vickers Vildebeest) byl britský třímístný dvouplošník používaný během 30. let a okrajově ještě v době druhé světové války. První prototyp vzlétl roku 1928, letoun se vyráběl od roku 1931 do roku 1936. Byl dodáván do Španělska a na Nový Zéland. Po vypuknutí války byl již beznadějně zastaralý.\n\n\n"}
{"id": "211071", "url": "https://cs.wikipedia.org/wiki?curid=211071", "title": "British Taylorcraft Auster", "text": "British Taylorcraft Auster\n\nBritish Taylorcraft Auster byl britský jednomotorový hornoplošník smíšené konstrukce s pevným podvozkem ostruhového typu, užívaný ve druhé světové válce jako spojovací a pozorovací letoun.\n\nPrvní prototyp vzlétl roku 1939, vyráběl se od roku 1940 do roku 1946. Byly vyrobeny varianty Auster Mk.I, dva kusy Auster Mk.II s motorem Lycoming 0-290-3 o 96 kW a 467 exemplářů Auster Mk.III s pohonnými jednotkami de Havilland Gipsy Major I o stejném výkonu.\nPo dodání většího počtu motorů Lycoming se instalovaly do 255 letounů Auster Mk.IV. Odlišovaly se od starších strojů tvarem přídě a vybavením kabiny, která byla třímístná. Přední dvě sedadla zůstala vedle sebe s úplným dvojím řízením, třetí sedadlo bylo uprostřed vzadu. Délka letounu se zmenšila z původních 7,10 na 6,83 m.\n\nTřímístná zůstala i poslední válečná verze Auster Mk.V s vybavením pro lety bez vnější viditelnosti, zalétána v prototypu na konci roku 1943. Její výroba skončila v lednu 1946 s celkovou produkcí 780 kusů.\n\nNa počátku války převzalo RAF 14 předchůdců řady I až V Taylorcraft Plus C s motory Lycoming o výkonu 40 kW, které sloužily jako spojovací. Potíže s opravami těchto amerických pohonných jednotek vedly mateřský závod k instalaci britských motorů Blackburn Cirrus Minor o 59 kW.\n\nStejné motory mělo i 8 letounů Plus D, mobilizovaných v roce 1940. Používaly se již zkušebně jako dělostřelecké pozorovací.\n\nNásledně RAF objednalo sérii 100 dvoumístných strojů pod názvem Auster AOP Mk.I (Air Observation Post). Prototyp byl zalétán v květnu 1942 a sériové letouny přicházely do služby v srpnu, nejprve k 654. peruti.\n\nPo 2. světové válce sloužily tři Austery v Československu pod označením K-61.\n\nÚdaje platí pro Auster Mk.V\n\n\n\n"}
{"id": "211074", "url": "https://cs.wikipedia.org/wiki?curid=211074", "title": "Hana Zagorová", "text": "Hana Zagorová\n\nHana Zagorová (* 6. září 1946 Petřkovice) je česká zpěvačka, textařka, herečka a moderátorka. Patří k nejznámějším českým zpěvačkám. Během své pěvecké kariéry se stala druhou nejúspěšnější držitelkou ocenění Zlatý slavík v kategorii zpěvačka v historii (po Lucii Bílé), když získala devět Slavíků v řadě v letech 1977 až 1985. Nazpívala přes 895 písní a za hudbu a zpěv získala mnoho prestižních cen.\n\nHana Zagorová se narodila a vyrůstala na Ostravsku. Otec Josef Zagora byl stavebním inženýrem, matka Edeltruda učitelkou. Prvním manželem Hany Zagorové byl v letech 1986–1992 tanečník a baletní mistr Vlastimil Harapes. Po rozvodu s Harapesem si vzala 30. května 1992 slovenského tenoristu Štefana Margitu.\n\nPoprvé na sebe pěvecky upozornila v roce 1963 v ostravské soutěži Hledáme nové talenty, kde ji doprovázel Orchestr Gustava Broma. V letech 1964–1968 studovala a následně absolvovala herectví na brněnském JAMU. V roce 1968 vydala svůj první pěvecký singl s písní \"Prý jsem zhýralá\". Koncem šedesátých let se začala častěji objevovat na televizní obrazovce. Účinkovala se skupinou Flamingo a natáčela v ostravském rozhlase.\n\nV tomto období se ve spojení s ní ujal termín „beatový šanson“, který poukazoval na přesvědčivost jí podaného textu písně. V tom jí pomáhala i její herecká průprava.\n\nDále účinkovala v souboru Sodoma-Gomora (Zagorová, Štědroň, Sodoma). Začala spolupracovat s orchestrem Václava Zahradníka, se kterým natočila své první LP Bludička (1970), nesoucí jeden z největších hitů \"Bludička Julie\" (1969). Od roku 1969 účinkovala v pražském divadle Apollo.\n\nPo přesídlení do Prahy začala natáčet s Tanečním orchestrem Československého rozhlasu, postupně vznikly např. písně \"Tisíc nových jmen, Já jsem tvá neznámá, Náš dům zní smíchem\" nebo třeba baladická píseň s citovým projevem \"On je někdo\". V letech 1972 až 1974 hostovala v Divadle Semafor v Suchého parodickém představení \"Kytice\" (zpracovaném velmi volně na námět Karla Jaromíra Erbena). Zde vystupovala v roli Bludičky. Její obliba u posluchačů narůstala, což se odrazilo i v jejím umístění v anketě posluchačské oblíbenosti. V r. 1974 a 1975 získala bronzového slavíka, následoval stříbrný a od roku 1977 získala devětkrát po sobě Zlatého slavíka. \n\nV roce 1977 podepsala Antichartu.\n\nNa koncertech se začala objevovat s vlastní doprovodnou kapelou, kterou vedl Karel Vágner. Vystupovala s kolegou Michalem Prokopem, kterého v roce 1975 vystřídal Petr Rezek. S Petrem Rezkem natočila několik úspěšných duetů (mimo jiné: \"Asi, asi\" nebo \"Duhová víla\"). Jejich spolupráce trvala šest let. Koncem sedmdesátých let koncertovala po ČSSR společně s italským zpěvákem Drupim. Natáčí své pořady s vlastním scénářem: \"Zaváté studánky, Prázdniny.\"\n\nV tomto období pravidelně natáčela svůj hudební TV pořad s názvem Dluhy Hany Zagorové. Často koncertovala, během roku odehrála až 360 koncertů doma i v zahraničí, často se vracela do Polska, kde se stala velmi populární zpěvačkou, a také do Ruska či Německa. Nahrávala desky pro domácí příznivce, ale také pro zahraniční firmy (Německo, Rakousko, Anglie, Polsko, Rusko). Natáčela pořady v zahraničí (Německo, Egypt, Malta, Polsko) a spolupracovala s řadou zahraničních kolegů (polská skupina Vox, polská zpěvačka Irena Jarocka, rakouská zpěvačka Goldie Ens, Belgičan Julius Zegers, Buena Ventura). V roce 1980 se objevila v jedné z hlavních rolí ve filmovém muzikálu \"Trhák\" režiséra Zdeňka Podskalského. Z tohoto filmu pochází duet s Jurajem Kukurou \"Lásko, amore\". V roce 1989 natočila ve spolupráci s německou televizí muzikálovou pohádku Peter Pan, kde hrála roli matky.\n\nV období let 1980 až 1986 vystupovala s tanečním a pěveckým duem Petra Kotvalda a Stanislava Hložka (se Stanislavem Hložkem až do r. 1989). Ze stáje Karla Vágnera r. 1981 odchází Petr Rezek. Rokem 1986 počíná spolupráce orchestru K. Vágnera a Hany Zagorové s dvojicí Linda Finková a Pavel Noha. Pokračovala spolupráce s Karlem Vágnerem, který pro ni byl nejen kapelníkem a manažerem, ale také skladatelem. Z jeho dílny pochází např. \"Počítadlo lásky\" nebo \"Usnul nám, spí\". Za doprovodu orchestru Karla Vágnera se zpěvačka těší enormní slávě, počátkem osmdesátých let čítá její počet hlasů v anketě Zlatý slavík takový počet, jako počet hlasů všech ostatních zpěvaček dohromady. Zagorová natáčí LP desky s velmi kvalitním repertoárem, jen namátkou LP \"Světlo a Stín, Co stalo se stalo, Sítě kroků tvých\" či \"Živá voda\". Skladby pro ni psali známí osvědčení, ale i začínající skladatelé – Pavel Žák, Petr Hapka, Jindřich Parma, Jiří Zmožek, Vítězslav Hádl či Lída Nopová i textaři – Pavel Žák, Jan Krůta, Jiřina Fikejzová, Zdeněk Borovec či Vladimír Čort. Sama interpretka rovněž přispívá svými texty – například \"Málokdo ví, To by nebylo fér, Sláva je bál\" nebo \"Černý páv\".\n\nV roce 1986 se po sérií zlatých slavíků umístila na bronzové příčce. Avšak Zagorová to nebere jako prohru, v budoucích letech se těší stálé oblibě publika a v anketě se umisťuje pravidelně v první desítce: 1989 – 6. místo, 1991 – 8. místo, 1996 – 9. místo, 2002 – 7. místo, 2003 – 4. místo, 2009 – 10. místo, 2010 – 8. místo, 2012 – 10. místo, 2013 – 9. místo.\n\nNatočila šansonově laděnou desku s texty Michala Horáčka s názvem \"Živá voda\". V podobném duchu se neslo i následující album \"Dnes nejsem doma\", které je ale vydáno až r. 1990. Směrem šansonu se ubírá i její další tvorba.\n\nV červnu 1989 podepsala petici Několik vět, v níž hnutí Charta 77 požadovalo propuštění politických vězňů a svobodu slova. Byla jí zastavena činnost a až do pádu komunistického režimu nesměla veřejně vystupovat. Odolala tlaku svůj podpis odvolat, naopak ho potvrdila slovy: „Nebylo tam nic, s čím by slušný člověk nesouhlasil.“ Znovu zpívala na veřejnosti v listopadu 1989 společně s Jaroslavem Hutkou, a to hymnu na Václavském náměstí v Praze, následně na Letné s Martou Kubišovou a Jiřím Suchým. \n\nNa přelomu osmdesátých a devadesátých let nazpívala znělky pro dětské seriály (Šmoulové a Tom a Jerry).\n\nV roce 1991 vydala šansonové album Rozhovor v tichu. Karel Vágner se stal jejím producentem a jeho vydavatelství Multisonic vydává nadále její řadová alba místo firmy Supraphon.\n\nPočátkem devadesátých let vystoupila s programem pro krajany v Kanadě. Doma připravila zcela nový koncertní program s názvem \"Noční telefony\", který tvořily převážně šansonově laděné skladby z posledních alb. S tímto programem vystupuje až do r. 1992.\n\nPoté omezuje svoji profesní činnost. Dle vlastních slov „měla pocit, že co měla odzpívat, už odzpívala.“ Věnuje se svému manželovi, Štefanu Margitovi. V tomto období píše scénáře některých televizních pořadů a vydává kompilace svých starších písní a LP desek.\n\nV letech 1993 až 1998 se objevuje na TV obrazovkách se svým pořadem \"Když nemůžu spát.\" Pro tento pořad natáčí nové písničky, převážně duety se svými hosty. Autorem těchto písní je Michal David.\n\nZnovu začíná koncertovat v roce 1996, od roku 1999 mají koncerty pravidelný plán. Na koncertech ji doprovázela skupina Miloše Nopa. Obnovuje příležitostnou spolupráci s Petrem Kotvaldem a Stanislavem Hložkem, pravidelně koncertuje s Petrem Rezkem.\n\nNatáčí také dvě alba s manželem Štefanem Margitou s názvy \"Ave\" (1994) a \"Ave 2.(1996)\" V roce 1998 natáčí po čtyřech letech novinkové album \"Já?\", na kterém se objevují první písně od jejího nového spolupracovníka, autora, Jiřího Březíka.\n\nKoncertně vystupuje až do roku 2010 se skupinou Miloše Nopa, od r. 2010 trvá spolupráce s Jiřím Dvořákem a jeho skupinou Boom!Band. Na koncertech spolupracuje s Petrem Rezkem. Pravidelně, každý rok před Vánoci, pořádá koncert v pražské Lucerně se speciálním programem a hosty. Koncertuje po celé České republice a v posledních letech se velmi často vrací i na Slovensko. Natáčí další novinková alba a singly a byly vydány také kompilace starších skladeb, za prodej svých alb a kompilací získává zlaté a platinové desky. V roce 2001 vydává album Hanka, získává zlatou desku, dostává se do čela hitparád a v anketě Český Slavík 2003 se umístila na čtvrtém místě.\n\nV letech 2000 až 2004 TV Nova vysílala zábavný pořad Hogo-Fogo, který společně s manželem moderovala a podílela se i na psaní scénáře. Pořad se těšil veliké oblibě.\n\nPíše scénáře a písňové texty, věnuje se literární tvorbě, v roce 2006 vydává svou knihu básnických sbírek pod názvem Milostně.\n\nV r. 2007 poprvé ztvárnila postavu bláznivé prostitutky v muzikálu Vašo Patejdla Jack Rozparovač v divadle Kalich, a o dva roky později, v Davidově Moně Lise, matku hlavní hrdinky. Divadlo Kalich v Praze se stalo domovskou scénou zpěvačky.\n\nV roce 2010 Česká televize a Supraphon vydali životopisnou knihu s DVD a CD nesoucí název Legenda – Hana Zagorová – Málokdo ví. Uspořádala koncert v pražské Lucerně, ze kterého Česká televize odvysílala záznam (byl vydán na CD a DVD). Vystupuje na řadě charitativních akcí a také se účastnila jejich organizace a produkce. V roce 2014 získává Diamantovou desku Supraphonu za 10,5 milionu prodaných nosičů, vydává dlouho očekávané novinkové album Vyznání, na kterém zpěvačka potvrzuje své kvality, dobře se prodává a zpěvačce se velmi omladilo publikum za zmíněné album získala Zlatou desku. V září 2016 slavila své sedmdesáté narozeniny koncertem ve vyprodané Lucerně, záznam z koncertu zaznamenává Česká televize, na koncertě křtí novinkové album O Lásce, hned první týden v prodeji se album stává nejprodávanějším pro daný týden, získalo status Zlatá deska, stejně tak, jako o dva roy později s albem Já nemám strach. \n\nSe zpěvačkou je spojen hovorový termín \"..nedělej Zagorku..\"\n\nI v současnosti patří mezi nejoblíbenější a nejprodávanější zpěvačky, o čemž svědčí například stálé umístění na předních příčkách v anketě Český slavík. Zagorová je jedinou zpěvačkou své generace, která se po celou svou dobu kariéry, od r. 1968, drží v první desítce žebříčku oblíbenosti ankety Český / Zlatý slaví. Je nejprodávanější tuzemskou zpěvačkou. V roce 2015 byla akademiky uvedena do Síně slávy 2014 v hudebních cenách Anděl.\n\n\"Hany, Svatej kluk, Poslední šantán, Obraz smutný slečny, Mrtvá láska, Bludička Julie, Tisíc nových jmen, Tanečnice, Prý jsem zhýralá, Černý pasažér,\"\n\n\"Gvendolína, Nemám ráda, Já jsem tvá neznámá,Koho tlačí můra, Fata morgana, Sliby-Chyby, Náš dům zní smíchem, Já se vznáším, On je někdo, já znám ten balzám, kluk na kterého můžu dát, Cesta ke štěstí, Studánko stříbrná,Breviář lásky, Kamarád, Zima,zima,zima, Dávám kabát na věšák, Byl to víc než přítel můj, Louka vábí, Maluj zase obrázky,Můj sen je touha žít, Žízeň, Málokdo ví, Zdá se, Telegram,Tak to jsem já, Sám jsi šel, Proč ti na tom tak záleží, Píseň labutí, Kosmický sen, Náskok\"\n\nDuety: s Petrem Rezkem: \"Asi, asi\" (1975), \"Duhová víla\" (1977), \"Dotazník\" (1978), \"Ta pusa je Tvá\" (1979), \n\ns italským zpěvákem Drupim: \"Setkání\" (1979, na SP 1980)\n\n\"Rýmy, Perný den, Opona, Líto je mi líto, Zásnuby, Tam pod naší strání,\"\n\n\"Benjamín, Usnul nám spí, Mimořádná linka, Sloky trochu smutné lásky, Nápad, Biograf láska, Žízeň po životě,Počítadlo lásky, Láska je počasí, Proč nejsi větší, Vím málo, Křižovatka 6, Co stalo se stalo,Dneska už to vím, Maják, Řekni třikrát lásko, Už dlouho se mi zdáš, Mys dobrých nadějí, Nešlap nelámej,Noční dopis, Sláva je bál,Když svítím, Sítě kroků tvých, Letní kluci, Džínovej kluk, Náhlá loučení, Láska na inzerát, Já chtěla jsem ti báseň psát, Dobré jitro, Už se mi nechce jít dál, Tu,tu, Naše láska ztrácí L, Kousek cesty s tebou, Zlato, Srážka s láskou, Skleněné sny, Mám plán, Živá voda, Zemětřesení, Modrá čajovna, Rybičko zlatá, přeju si, Měsíc je den ode dne krásnější\"\n\nDuety: \"Dávné lásky, Setkání, Hej, mistře basů, Jen pár dnů\"\n\nS Hložkem a Kotvaldem: \"Diskohrátky, Polibek, Černý páv, Máj je máj, Jinak to nejde, Kostky jsou vrženy, Spěchám, Pro dva tři úsměvy, Auťák na lásku, Můj čas\"\n\n\"Beránek, Andělé, Dnes nejsem doma, Skanzen bídy, Čas odejít, Rozhovor v tichu, Merilyn, Moře samoty, Žena za Tvými zády, Jako starý strom, Když nemůžu spát, Kdybych byla bůh, J´tame, Když tě ztrácím, Na co já tě mám\"\n\nDuety: \"Ave Maria, Svítíš mi v tmách, Mží, Den jako obrázek, Přijď aspoň na chvíli\"\n\nPro děti z přelomu 80./90. let: \"Šmoulí země\", \"Tom a Jerry\", \"Písničky pro Barbie\", \"Želvy Ninja\",\n\n\"Za každou chvíli s tebou platím, Je naprosto nezbytné, Zůstaň tady léto, Ode zdi ke zdi, Pokušení, Navěky zůstane pouze čas, Co jsi zač, Lásko vítej, Smůlu máš, Tam kde něco končí, Adieu, S láskou je svět akorát, Zloděj duší, Z nebe pláče déšť, Zítra se zvedne vítr, Zvon vánoční, Rande u zdi nářků, S tebou, Bleriot, Můj chlap, Už nemám křídla tvá, Je tady podzim, O Lásce, Hraj muziko, Já nemám strach, Není taková\"\n\n\n\n\n\n\n\n\n\n\n\n"}
{"id": "211078", "url": "https://cs.wikipedia.org/wiki?curid=211078", "title": "Kirovohradská oblast", "text": "Kirovohradská oblast\n\nKirovohradská oblast (ukrajinsky Кіровоградська область [Kirovohrads’ka oblasť]; někdy též Кіровоградщина / \"Kirovohradščyna\") je jednou z 24 samosprávných oblastí Ukrajiny. Rozkládá se v geografickém středu země; hlavním městem je Kropyvnyckyj (245 000 obyv.); dalším významnějším městem je železniční uzel Oleksandrija. Oblast byla ustavena 10. ledna 1939. Na východě zasahuje oblast k řece Dněpr, napříč západní částí pak protéká Jižní Buh.\n\nSoučasný název oblasti odkazuje na její hlavní město Kirovohrad, které se však v rámci zákona o dekomunizaci Ukrajiny\npřejmenovalo v roce 2016 na Kropyvnyckyj. Název oblasti lze měnit jen změnou v ústavě, takový návrh byl podán v květnu 2018, podle kterého by novým názvem byla Kropyvnycká oblast.\n\nKirovohradská oblast je jednou z nejméně osídlených oblastí Ukrajiny: v roce 2006 zde žilo 1 057 951 obyvatel, z toho 60 % ve městech. Při rozloze 24 588 km² je zde tedy 45 obyvatel na 1 km². 90 % obyvatelstva tvoří Ukrajinci, 7,5 % Rusové, dále zde žijí Rumuni a Bělorusové (po necelém 1 %). Přibližně 88 % obyvatel používá ukrajinštinu, zbytek pak ruštinu.\n\n\nV této oblasti leží velký impaktní kráter, který vznikl po dopadu planetky nebo komety na konci období druhohorní křídy, před asi 66 miliony let (v době, kdy vyhynuli dinosauři). Jmenuje se Boltyš a má průměr kolem 24 kilometrů.\n\n"}
{"id": "211079", "url": "https://cs.wikipedia.org/wiki?curid=211079", "title": "Úžeh", "text": "Úžeh\n\nÚžeh je přehřátí mozku, které se projevuje bolestí hlavy, horečkou a slabostí.\n\nÚžeh vzniká účinkem přímého slunečního záření, když člověk tráví příliš mnoho času na slunci bez dostatečné ochrany (např. pokrývka hlavy).\n\nVyvolává překrvení mozkových plen. Těžká forma může způsobit otok mozku a následnou smrt.\n\nLéčí se studenou sprchou či koupelí, pobytem ve větrané místnosti či ve stínu - každopádně mimo slunce a dusno, podáváním studených obkladů a hlavně dostatkem tekutin.\n\n\n"}
{"id": "211081", "url": "https://cs.wikipedia.org/wiki?curid=211081", "title": "Koncertní síň", "text": "Koncertní síň\n\nKoncertní síň je sál, většinou v budově přístupné veřejnosti, jehož hlavním účelem je provádění hudebních představení, zpravidla především koncertů klasické hudby. Menší sály bývají svou velikostí vhodné pouze pro komorní hudbu, zatímco větší koncertní síně jsou svými rozměry vhodné také pro koncerty symfonických orchestrů případně v doprovodu pěveckých sborů. Řada významných koncertních síní je vybavena i varhanami pro interpretaci varhanních skladeb, varhany samotné pak plní také funkci estetického prvku. Největší světové koncertní síně mají kapacitu okolo čtyř tisíc sedadel.\n"}
{"id": "211082", "url": "https://cs.wikipedia.org/wiki?curid=211082", "title": "Úpal", "text": "Úpal\n\nÚpal (siriasis) je poškození organismu způsobené nahromaděním tepla v těle. K úpalu dochází, když organismus není schopen za pomoci termoregulace odvést z těla dostatečné množství tepla. Tělo se poté zahřívá a tělesná teplota může překročit 40 °C. Teplo se následně šíří všemi orgánovými soustavami a ohrožuje je. Na mozku se například může vytvořit otok (oedema), může také začít tachykardie srdce nebo může dojít ke snížení krevního tlaku. Vyšší riziko úpalu je u starších osob, osob s onemocněním srdce, osob trpících obezitou a u dětí. \n\n\nÚpal se projevuje následujícími příznaky:\n\nPři těžkém úpalu, může mít toto zdánlivě neškodné poškození organismu tyto následky:\n\n\nOchlazujeme omýváním vodou (ne ledovou), pobytem ve větrané místnosti či ve stínu. Každopádně mimo slunce a dusné prostředí. Podávaním studených obkladů, a hlavně dostatkem tekutin. Nejdůležitější je snížít teplotu těla na 38,5 °C. Pokud by teplota klesla rychle pod tuto hranici, pacient může upadnout do šoku. Pravidelná kontrola vitálních funkcí a tělesné teploty. Přivolání lékaře.\n\nZdravý člověk většinou úpal zvládne bez větších obtíží. Některé skupiny lidí, kteří jsou více ohroženi (staří lidé, děti, lidí s onemocněním srdce a další) mají komplice, a jejich stav vyžaduje lékařskou péči. V takových případech musíme hlídat jejich životní funkce, v případě ztráty vědomí uložit do stabilizované polohy a volat ZZS na čísle 155. \n\n\n"}
{"id": "211083", "url": "https://cs.wikipedia.org/wiki?curid=211083", "title": "Avro Anson", "text": "Avro Anson\n\nAvro Anson byl britský dvoumotorový letoun smíšené konstrukce, který byl užíván jak britským Royal Air Force v době druhé světové války, tak i civilními letectvy mnoha zemí světa.\n\nPrvní Avro 652 (imatrikulace G-ACRM, „Avalon“) byl zalétán 7. ledna 1935 s dvojicí hvězdicových motorů Armstrong Siddeley Cheetah VI s výkonem po 213 kW. Krátce poté vzlétl druhý civilní exemplář (G-ACRN, „Ava“) a do roku 1939 byly oba stroje dopravcem Imperial Airways nasazeny na linku Croydon-Brindisi.\n\nPrvní prototyp vojenského stroje Avro 652A (sériové číslo K4771) vzlétl 24. března roku 1935 se stejnými pohonnými jednotkami, jako jeho civilní předchůdce. Interiér byl upraven pro tříčlennou osádku, nesl výzbroj jednoho pevného kulometu ráže 7,7 mm v přídi a jednoho pohyblivého v mechanicky otočné střelecké věži Armstrong Whitworth na hřbetě trupu. Dalším rozdílem oproti civilní variantě byly závěsy pro 164 kg pum a záměna kruhových oken v bocích trupu za velká obdélníková. V prosinci roku 1935 obdržel bojové jméno Anson Mk.I.\n\nPrvní sériový Avro 652A Anson Mk.I (K6152) se od prototypu značně odlišoval. V motorových gondolách byly instalovány pohonné jednotky Armstrong Siddeley Cheetah IX o výkonu po 246 kW a zasklení boků kabiny se protáhlo v jediném proskleném pásu až ke vstupním dveřím. Zvětšeno bylo i rozpětí vodorovné ocasní plochy.\n\nV srpnu 1941 vzlétl první kanadský licenčně vyrobený Anson Mk.II s motory Jacobs L6MB po 242 kW, následovaný verzí Anson Mk.III se stejnými pohonnými jednotkami. Anson Mk.IV měl instalovanou dvojici motorů Wright Whirlwind R-760-E1 po 220 kW a verze Anson Mk.V a Anson Mk.VI pak motory Pratt & Whitney R-985-AN-12B, nebo AN-14B po 230 kW. Kanadskou výrobu zajišťovaly firmy Federal Aircraft Ltd. a Canadian Car & Foundry Co. Ltd. v Montrealu, de Havilland Aircraft of Canada Ltd. v Torontu, Victory Aircraft Ltd. v Maltonu, Ottawa Car & Aircraft Co. Ltd. v Ottawě a McDonald Bros. ve Winnipegu.\n\nAvro Anson C.Mk.X byla dopravní neozbrojená varianta se silnější podlahou kabiny. V roce 1944 vznikly ještě z vojenské zakázky verze Anson C.Mk.XI s motory Cheetah 19 o výkonu po 290 kW a Anson C.Mk.XII s motory Cheetah 15 po 313 kW s vyšší kabinovou částí trupu.\n\nSpolečnost Avro nabídla v roce 1945 Anson C.Mk.XII pro poválečnou civilní dopravu, kde poté létal jako Avro 652A Mk.19 (také Avro 19 Series 1) s kabinou pro 9 cestujících. První vzlet byl proveden v lednu 1945 (G-AGNI). Po nahrazení dřevěného křídla kovovým vznikla dopravní varianta Avro 19 Series 2.\n\nJako první jimi byla vyzbrojena v únoru 1936 peruť č. 48 v Manstonu ve variantě Mk I. Měl sloužit především k leteckému hlídkování nad pobřežím a k bombardování. Nakonec se ukázalo, že se jedná o poměrně dobrý letoun pro účely pozorování, přepravy i jako civilní letadlo.\n\nPrvním zahraničním uživatelem se v listopadu 1936 stalo RAAF, které odebralo 12 Ansonů. Později byla zakázka rozšířena na 48 letounů. Tři Ansony zakoupilo Finsko, jeden odebral Egypt a dva Irsko. Turecko objednalo 25 strojů, ale v důsledku vypuknutí II. světové války dostalo jen šest. 19 z původních tureckých Ansonů bylo dodáno do Řecka, odkud se několik dostalo do Egypta.\n\nAnsony se zapojily do druhého světového válečného konfliktu hned od jeho počátku v síle 12 letek. Jeden od 500. letky bombardoval německou ponorku již 5. září 1939 a v témže měsíci jiný Anson od 269. squadrony sestřelil Dornier Do 18. V původní roli pobřežního protiponorkového hlídkového letounu Ansony sloužily do roku 1942.\n\nDalší významnou úlohu plnily ve výcviku osádek vícemotorových letounů. V roce 1939 bylo objednáno 1500 cvičných Ansonů pro výcvik letců ve Velké Británii, Kanadě a Austrálii, kde byla následně zahájena licenční výroba. USAAF zakoupilo v roce 1943 50 Ansonů Mk.II s motory Jacobs R-915-7 po 242 kW a používalo je pod označením AT-20.\n\nByl vyráběn v různých verzích až do roku 1952 a dodáván do mnoha zemí světa.\n\n\nÚdaje platí pro Anson Mk.I\n\n\n"}
{"id": "211085", "url": "https://cs.wikipedia.org/wiki?curid=211085", "title": "Česká kinematografie", "text": "Česká kinematografie\n\nČeská kinematografie je souhrnné označení pro filmy natočené na území Česka. Mezinárodního ohlasu dosáhla v 60. letech 20. století československá nová vlna. Snímky \"Obchod na korze\" (1965), \"Ostře sledované vlaky\" (1967) a \"Kolja\" (1996) získaly Oscara za nejlepší cizojazyčný film, šest dalších se dostalo do užší nominace.\n\nDo české kinematografie je někdy zahrnována i tvorba českých exulantů, jako je Miloš Forman, Ivan Passer či Vojtěch Jasný.\n\nVůbec prvním filmovým záznamem pořízeným na území Česka byl americký film The Horitz Passion Play z roku 1897 věnovaný velkolepým pašijovým hrám v Hořicích na Šumavě.\n\nPrvním českým režisérem a kameramanem byl Jan Kříženecký, který od roku 1898 natáčel krátké dokumenty, zvané filmové aktuality. S hercem Josefem Švábem-Malostranským natočil téhož roku tři krátké filmové skeče \"Dostaveníčko ve mlýnici\", \"Výstavní párkař a lepič plakátů\" a \"Smích a pláč\". \nPrvní stálé kino v Praze založil Viktor Ponrepo v roce 1907, v domě U Modré Štiky. Předtím měla kina podobu kočovných stanů, film byl putovní atrakce.\n\nPrvní český zvukový film – Tonka Šibenice byl natočen jako němý a ozvučen ve Francii. Premiéru měl 27. února 1930. Zvuk byl v Československu poprvé použit ve filmu \"Když struny lkají\".\n\nV září 1930 se v Československu konaly krajně pravicovým tiskem vyvolané nacionalistické demonstrace Čechů proti filmům mluveným v němčině. Vedly k zákazu všech potenciálně pobuřujících německých filmů v Československu, včetně protiválečného snímku \"Na západní frontě 1918\" (režie Georg Wilheim Pabst).\n\nStát ve 30. letech omezoval import zahraničních filmů a protežoval domácí tvůrce. V roce 1932 byl zaveden kontingentní systém, byla stanovena kvóta, podle níž směl za jeden film vyrobený v Československu jeho výrobce dovézt 7 zahraničních filmů. Později byla kvóta snížena na 1:5. Roku 1934 byl kontingentní systém zrušen a nahradil jej registrační systém; regulace dovozu byla zrušena, importéři za jeden dovezený film nadále platili registrační poplatek 20 tisíc korun. Tyto peníze se přes Fond pro podporu domácí výroby dostávaly formou dotací k československým tvůrcům.\n\nV roce 1933 byly zprovozněny ateliéry A-B Barandov.\n\nPo podepsání Mnichovské dohody v roce 1938 došlo k první ze tří emigračních vln. Československo opustil herec a režisér Hugo Haas. Ve Spojených státech se jako experimentální filmař a dokumentarista uplatnil Alexander Hackenschmied, který v exilu používal příjmení Hammid. Do USA odešli též Jiří Voskovec, Jan Werich a skladatel Jaroslav Ježek. Válečné dokumentaristice se ve Velké Británii po dobu války věnoval Jiří Weiss. Ostravský rodák Karel Reisz se jako dítě dostal do Británie s pomocí Nicholase Wintona a v šedesátých letech byl klíčovou postavou hnutí Free Cinema.\n\nPo okupaci Československa nacistickým Německem v roce 1939 byla zavedena tuhá cenzura. Okupanti zřídili dohlížecí instituci Českomoravské filmové ústředí. Okamžitě začali s arizací a germanizací českého filmového průmyslu. Titulky a plakáty musely být česko-německé. Filmy s židovskými herci nesměly být promítány a filmoví pracovníci museli být přezkušováni z němčiny. Nacisté už na počátku války vyvlastnili barrandovské ateliéry.\n\nNěkteří filmaři, stejně jako další umělci, byli před rokem 1945 pro protinacistickou činnost popraveni; mezi nimi Vladislav Vančura a herečka Anna Letenská.\n\nMezi nejslavnější filmy z 50. let patří: Cesta do pravěku, Dobrý voják Švejk, Císařův pekař - Pekařův císař, Princezna se zlatou hvězdou, Vynález zkázy, Pyšná princezna a Byl jednou jeden král...\n\nUž v průběhu války české intelektuální kruhy diskutovaly o možnosti zestátnění filmového průmyslu, někteří umělci v tomto kroku viděli naději na nezávislost tvorby na komerčních zájmech producentů. K zestátnění došlo krátce po osvobození, ještě před komunistickým převratem. Dekret presidenta republiky ze dne 11. srpna 1945 o opatření v oblasti filmu stanovil: „1) K provozu filmových atelierů, k výrobě osvětlených filmů kinematografických (…), k laboratornímu zpracování filmů, k půjčování filmů, jakož i k jejich veřejnému promítání je oprávněn výhradně stát. (2) K dovozu a vývozu filmů pro celé území Československé republiky jest rovněž oprávněn výhradně stát.“ Po následující čtyři desetiletí tak výrobu, dovoz i distribuci filmů v Československu plně kontroloval stát.\n\nV roce 1947 byl natočen první český barevný film, šlo o jiráskovské drama \"Jan Roháč z Dubé\" (režie Vladimír Borský). V témže roce byla také v Praze založena Filmová fakulta Akademie múzických umění známá jako FAMU.\n\nPo Únoru 1948 odešla do zahraničí další vlna emigrantů. Režisér František Čáp se stal jedním ze zakladatelů jugoslávské kinematografie. Jako nezávislý dokumentarista se živil v zahraničí Ladislav Brom.\n\nVe čtyřicátých a padesátých letech byl československý film především nástrojem komunistické propagandy. Náznak změny se objevil koncem 50. let; lehce společensky kritické filmy \"Tři přání\" (1958, režie Ján Kadár a Elmar Klos), \"Zde jsou lvi\" (1958, režie Václav Krška), \"Škola otců\" (1957, Ladislav Helge) a \"Zářijové noci\" (1956, režie Vojtěch Jasný) byly zkritizovány na I. festivalu československého filmu v Banské Bystrici a následně staženy z distribuce.\n\nV letech 1968–1970 odešla v reakci na okupaci Československa vojsky pěti armád Varšavské smlouvy v roce 1968 do zahraničí řada významných režisérů. Vlast tak opustili Ivan Passer, Vojtěch Jasný, Jana Boková, Václav Reischl, Otakar Votoček, Bernard Šafařík, Jan Němec a další. Odmlčet se musel Pavel Juráček, na několik let i Jiří Menzel a Věra Chytilová.\n\nMiloš Forman odešel do Spojených států již v roce 1967, na základě smlouvy americké společnosti Paramount s českou institucí Filmexport.\n\nMezi lety 1970 a 1989 tento exodus spolu s cenzurou způsobily úbytek filmů obsahujících uměleckou autorskou výpověď, česká kinematografie přestala získávat pozitivní ohlasy ze zahraničí; za celou dobu se dočkala pouze jedné nominace na Oscara za nejlepší neanglicky mluvený film, a to za Menzelův film \"Vesničko má středisková\" (1985). Dominujícími žánry byly lidové komedie a detektivky. Výjimkou byla například filmová pohádka Tři oříšky pro Popelku, ta se do dneška každoročně vysílá na Vánoce v několika evropských zemích, například v Německu, Švýcarsku, Španělsku, Švédsku a Norsku.\n\nV prvních letech po sametové revoluci došlo k postupné privatizaci filmového průmyslu. Prvním filmem vyrobeným mimo státní monopol byl \"Tankový prapor\" (1991, režie Vít Olmer), který produkovala společnost Bontonfilm.\n\nByla plně odstraněna státní cenzura, filmaři se zato nově museli vyrovnávat s tržním prostředím. Ve filmech se začal objevovat product placement. Na přelomu století se objevují první filmy natočené videokamerou, mimo jiné \"Láska shora\" (2002, režie Petr Marek).\n\n\n"}
{"id": "211091", "url": "https://cs.wikipedia.org/wiki?curid=211091", "title": "Koherence (vlnění)", "text": "Koherence (vlnění)\n\nKoherencí rozumíme vzájemnou souvislost fáze a amplitudy vlnění vycházejících buď ze dvou různých míst na povrchu zářícího tělesa (koherence prostorová) nebo vlnění vycházejícího z jednoho místa, avšak s určitým časovým odstupem (koherence časová).\n\nKoherentní vlnění je vlnění o stejné frekvenci, stejného směru kmitání a stejné fázi (nebo fázovém rozdílu). Mezi zdroje koherentního elektromagnetického vlnění patří především lasery, masery.\n\nOptické záření dělíme na základě koherence do tří skupin: koherentní, částečně koherentní\na nekoherentní.\n\nNa koherenci závisí také interference vln. Jestliže vlny interferují, ať už destruktivně, či konstruktivně. Záleží to na jejich vzájemném fázovém posunu. O dvou vlnách řekneme, že jsou koherentní, jestliže je jejich fázový rozdíl konstantní, tedy i jejich vlnová délka je shodná. Pro stacionární záření proto zavádíme pojem komplexní stupeň časové koherence \"g(τ)\". Stupeň koherence je určen tím, jak dokonale či nedokonale se vlny mohou vzájemně vyrušit.\n\n\nVe výrazu je symboly <> označena střední hodnota přes mnoho realizací funkce U. Stupeň koherence je pak jakousi „pamětí systému“ a srovnává míru podobnosti aktuálního záření se zářením posunutým o časový úsek τ. Absolutní hodnota \"g(τ)\" se pak pohybuje v intervalu <0; 1>. Pro monochromatické záření je formula_2 a záření je z principu koherentní pro libovolné τ. (tj. monochromatická vlna je podobná sama sobě v jakémkoli úseku)\n\nJe-li \"g(τ)\" monotónně klesající funkce, pak definujeme koherenční dobu τ , kdy \"g(τ)\" klesne na určitou hodnotu (1/2 nebo 1/e). Pro τ < τ jsou fluktuace silně korelované a τ > τ jsou slabě korelované.\n\nSvětlo, jehož koherenční doba τ je mnohem delší než doba potřebná k jeho průchodu studovaným systémem, je vůči tomuto systému efektivně úplně koherentní. Světlo je tedy efektivně koherentní, jestliže vzdálenost formula_3 je mnohem větší než všechny optické dráhové rozdíly, k nimž\nv daném případě dochází.\n\nVzdálenost\n\n\nJe koherenční délka. S koherenční délkou úzce souvisí spektrální šířka △ν neboli šířka spektrální čáry. Spektrum\nsvětla je často omezeno na úzký pás soustředěný okolo centrální frekvence ν . Světelný zdroj s\nširokým spektrem má krátkou koherenční dobu, zatímco světelný zdroj s úzkou spektrální čárou\nmá dlouhou koherenční dobu. V limitním případě čistě monochromatického světla má světelný zdroj\nnekonečnou koherenční dobu. Vztah mezi koherenční dobou a spektrální šířkou △ν lze vyjádřit vztahem\n\n\n"}
{"id": "211092", "url": "https://cs.wikipedia.org/wiki?curid=211092", "title": "Letošov", "text": "Letošov\n\nLetošov je menší osada v okrese Vyškov ležící 6 km východně od Bučovic v údolí na levém břehu Litavy, při státní silnici Brno - Uherské Hradiště v nadmořské výšce 240 m n. m.\n\nPrvní zmínka pochází z roku 1374, kdy zde sídlil Jindřich z Nevojic. V letech 1833 a 1866 zde řádila cholera a v roce 1865 velké krupobití. S Nesovicemi byl Letošov sloučen v roce 1942.\n\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n"}
{"id": "211099", "url": "https://cs.wikipedia.org/wiki?curid=211099", "title": "Kyperské království", "text": "Kyperské království\n\nKyperské království (, ) formálně Království Kypru a Jeruzaléma a od roku 1393 Království Kypru, Jeruzaléma a Arménie, byl státní útvar ležící na stejnojmenném ostrově ve Středozemním moři, existovalo v letech 1191 až 1489 a vzniklo po III. křížové výpravě. Kypr náležel od čtvrtého století střídavě k Byzantské a Arabské říši. V roce 1191 jej, v rámci křížové výpravy do Svaté země, dobyl anglický král Richard I. Lví srdce a prodal templářům.\n\nPrvním kyperským králem se stal bývalý král jeruzalémský, Kvido z Lusignanu, který ostrov od templářského řádu koupil. Po jeho smrti přijal korunu kyperského krále, z rukou císaře Svaté říše římské Jindřicha VI., jeho bratr Almerich. Rod Lusignanů vládl Kypru až do roku 1474, kdy zemřel teprve roční král Jakub III., syn krále Jakuba II. (asi 1440–1473) a Kateřiny Cornaro, která ostrov v roce 1489 prodala Benátské republice.\n\nOstrov v roce 1191 dobyl na zdejším řeckém vládci Izáku Komnenovi anglický král Richard I. při své cestě do Svaté země během třetí křížové výpravy. Richard pak ostrov prodal templářskému řádu, který jej obratem prodal bývalému jeruzalémskému králi Kvidovi z Lusignanu, který po krachu Richardovy kruciáty přišel o své království na pevnině. Kvidův bratr Almerich z Lusignanu po bratrově smrti roku 1194 obdržel kyperskou korunu od římského císaře Jindřicha VI.\n\nPo Almerichově smrti královstvím procházely zástupy dospívajících uchazečů o trůn. Členové rodu Ibelinů, kteří v Jeruzalémě drželi značnou moc v těchto letech vystupovali v roli regentů království. V roce 1229 byli Ibelinové zatlačeni do pozadí římským císařem Fridrichem II. Roku 1233 byli Fridrichovi stoupenci poraženi, avšak rod Hohenštaufů, loajální k Fridrichovi, vládl dále v Jeruzalémě až do roku 1268, kdy si po smrti Konráda III. Hugo III. Kyperský přisvojil titul jeruzalémského krále pro sebe a sjednotil tak obě království. Území Jeruzaléma bylo ztraceno za vlády krále Jindřicha II. roku 1291. Kypr však přetrval až do 15. století.\n\nVe 14. století Kypr stále více konkuroval italským městským státům v námořním obchodu, se kterými kyperští králové měli časté konflikty. Ty se vyostřily zejména po pádu křižáckých držav v Levantě roku 1291 a kdy se Kypr stal obchodní a kulturní křižovatkou mezi Evropou, Asií a Afrikou. Kypřané proto navázali diplomatické vztahy s avignonským papežstvím v naději, že Francouzi budou s to italský vliv ze Středomoří vytlačit. Roku 1426 mamlúci donutili krále, aby jim každoročně platil dávky a monarchie začala postupně ztrácet svou nezávislost. Roku 1489 byla poslední královna Kateřina Cornaro donucena prodat ostrov Benátčanům.\n\nStejně jako Jeruzalém měl i Kypr \"Haute Cour\" (Vysoký dvůr). Zde však neměl zdaleka takovou moc jako ve Svaté zemi, ostrov byl bohatší s většími vazbami na evropské monarchie a proto „více feudální“ než Jeruzalém. Pozice krále zde byla silnější a proto si mohl dovolit názory svých dvořanů a šlechticů ignorovat. Mezi nejvýznamnější rodiny na ostrově patřil i klan Ibelinů.\n\nÚřady na Kypru byly víceméně stejné jako v Jeruzalémě či ostatních křižáckých državách. Byly to úřady majorodoma, komisaře, hejtmana, vrchního lokaje a kancléře.\n\nKyperské obyvatelstvo bylo většinou řecko-ortodoxního vyznání. Byly zde však zastoupeny menšiny arménských monofyzitů a muslimů. Nepatrná populace křesťanů západního kléru byla přítomna ve městech na pobřeží nebo v hlavním městě Nikósii. Za křižáků katolíci tvořili vládnoucí elitní vrstvu, zatímco Řekové žili na venkově – stejná praxe jako v Jeruzalémském království. Nezávislému ortodoxnímu kyperskému arcibiskupovi, který nespadal pod žádného patriarchu, bylo dovoleno na ostrově zůstat, jeho postavení jako zdejšího hlavního náboženského představitele však převzal křižáky dosazený latinský patriarcha. V první polovině 14. století zde vznikla několikatisícová menšina maronitů, východních katolíků antiochijského ritu - uprchlíků před muslimy z Libanonu a Sýrie. V roce 1357 vznikla v Nikósii jejich archieparchie (arcidiecéze). Maronitská menšina žije na Kypru dodnes.\n\n\n\n\n"}
{"id": "211100", "url": "https://cs.wikipedia.org/wiki?curid=211100", "title": "Gabra a Málinka v čarovné zemi", "text": "Gabra a Málinka v čarovné zemi\n\nGabra a Málinka v čarovné zemi je čtvrtý díl knižní série Amálie Kutinové-Tauberové o Gabře a Málince, nerozlučných sestrách z Valašska. Poprvé tato kniha vyšla v roce 1938, v novějších vydáních byla spojena s předchozím dílem (Gabra a Málinka se učí latinsky), na který těsně navazuje. Stejně jako ostatní díly série je i tento založen na autobiografickém vyprávění o dospívání autorky („Málinka“ je sama autorka a „Gabra“ její starší sestra Gabriela), není však psán ich-formou a zachycuje i situace, u kterých Málinka nebyla osobně přítomna. Kniha je psána převážně spisovnou češtinou vyjma hlavní řeči postav. Dospělí příbuzní Gabry a Málinky sice mluví také spisovnou češtinou, obě dívky však hovoří valašským nářečím. Zvláštností tohoto dílu pak je, že většina vedlejších postav mluví nářečím kopaničářským, protože se příběh tentokrát odehrává převážně na Moravských Kopanicích.\n\nPrávě Moravské Kopanice jsou onou „čarovnou zemí“ v názvu knihy. Autorka je popisuje velmi malebně, s důrazem na přírodu, místní zvyky, kroje a nářečí (předznamenává tím svoji pozdější orientaci na zaznamenávání lidového folklóru, kterým se začala výrazněji zabývat v době, kdy jí byla ze strany komunistického režimu pozastavena spisovatelská činnost).\n\nGabře a Málince skončil druhý školní rok na Dívčím reálném gymnasiu ve Valašském Meziříčí. Ač měly jet původně na prázdniny do Prahy ke svojí vdané sestře Ludvě, nechají se přesvědčit Fanúškem Mackem, manželem jejich další sestry Valči, aby jely k nim do Žitkové, kopaničářské obce u hranic se Slovenskem. Fanúšek je v tamní škole řídícím učitelem, a protože má rád děti a s Valčou žádné nemají, už se těší, jak se bude moci Gabře a Málince věnovat.\n\nRodiče s děvčaty vypraví vlakem i jejich kozy, Herku a Šemíka, které musí Gabra s Málinkou pást i na prázdninách. Na Kopanicích se sestry seznámí s místními obyvateli a zažijí s nimi mnoho různých příhod. Gabra, která neustále vymýšlí nějaké neplechy, se například pokusí napálit bohyni (místní vědmu), ale dostane od ní co proto. Také ošidí Málinku o jejím svátku, když jí tajně sní její dort a předstírá, že to byly myši, nebo když jí jako „dárek“ objedná na dobírku různé nesmysly, které našla v inzerci v novinách, a nechá ji, aby to zaplatila.\n\nMálinka prožívá mnohem „mírumilovnější“ příhody. Například si založí „zvířecí farmu“ pro zvířátka, která jí darují děti z Fanúškovy školy (morčata, ochočenou lišku, veverku, zajíčka aj.). Rozhodne se, že lišku spolu s Mackovic psem odnaučí jíst maso, ale vyhladovělá liška zakousne Valčina kuřata. Aby ji zachránila před odplatou, pustí ji Málinka na svobodu, a spolu s ní i všechna ostatní zvířata z farmy, protože jí Gabra předtím řekla, že ji zvířata nemají ráda a chtějí po ní jen jídlo a volnost.\n\nNa konci prázdnin nastanou silné deště a povodeň. Málinka se při povodni málem utopí, a když potom do Žitkové přijede maminka zkontrolovat, jestli jsou všichni v pořádku, odjede s ní domů. Gabře se po sestře stýská, navíc její Herka zničí Fanúškovu zahradu a Fanúš ji chce buď zastřelit, nebo prodat. Proto se Gabra i s kozou přidá k procesí ze Štítné, vesnice, kde s rodiči ještě před dvěma roky bydlela, a vrací se s nimi k Valašskému Meziříčí.\n\n\n\nKromě těchto v knize vystupuje ještě řada dalších vedlejších postav.\n"}
{"id": "211108", "url": "https://cs.wikipedia.org/wiki?curid=211108", "title": "Čeng Ťün-li", "text": "Čeng Ťün-li\n\nČeng Ťün-li (TZ: 鄭君里 ZZ: 郑君里 pinyin: \"Zhèng Jūnlǐ\") (6. prosince 1911 – 23. dubna 1969) byl čínský filmový herec a režisér narozený v Šanghaji. Mimo Čínu jsou z jeho filmů nejznámější patrně Yi jiang chun shui xiang dong liu (1947, obvykle překládáno jako Proudy jarních řek tečou na východ) a Vrány a vrabčáci (1949). Zemřel ve vězení jako jedna z obětí komunistické Kulturní revoluce.\n"}
{"id": "211109", "url": "https://cs.wikipedia.org/wiki?curid=211109", "title": "Vickers Warwick", "text": "Vickers Warwick\n\nVickers Warwick byl britský dálkový dvoumotorový víceúčelový letoun užívaný v době druhé světové války. V souladu s konvencí dostal jméno po britském městě, v tomto případě Warwick. Byl největším britským dvojmotorovým letounem, který byl během druhé světové války nasazen.\n\nWarwick byl navržený a vyráběný společností Vickers-Armstrongs během pozdních třicátých let. Měl sloužit jako větší protějšek bombardéru Vickers Wellington. Obě letadla sdílela podobné konstrukční rysy, ale na rozdíl od menšího bombardéru Wellington byl vývoj Warwicku zpožděn nedostatkem vhodných výkonných motorů. K prvnímu letu došlo 13. srpna 1939, ale zpoždění vývoje zamýšlené pohonné jednotky, motoru Napier Sabre, vedlo k alternativám ve formě hvězdicových motorů Bristol Centaurus a Pratt & Whitney R-2800 Double Wasp. Než byly odpovídající motory k dispozici, tak rychlý pokrok v oblasti letectví účinnost konstrukce proti stíhačům Luftwaffe podkopal.\n\nWarwick vstoupil do sériové výroby během roku 1942 a do služby u Royal Air Force (RAF) krátce nato. V roli bombardéru byl však brzy nahrazován jinými typy a jako bombardéry bylo vyrobeno pouze několik strojů. Nakonec byl používán RAF Transport Command a RAF Coastal Command jako záchranný a námořní hlídkový letoun. Warwick byl také přijat polskými exilovým letectvem ve Velké Británii a jihoafrickým letectvem. Několik strojů Warwick používala společnost British Overseas Airways Corporation (BOAC).\n\nLetoun vznikl na základě specifikací B.1/35 z roku 1935 těžkého dvoumotorového bombardéru. RAF požadovalo rychlost alespoň 314 km/h v 4500 m s nákladem 1814 kg pum. Letecký výrobce Vickers přijal specifikace B.1/35 dne 2. července 1935. Šéfkonstruktér Rex Pierson nabídl rychlost 420 km/h při použití pohonných jednotek Bristol Hercules HEISM po 995 kW. Ministerstvo podepsalo zakázku na prototyp 7. října 1935 a v březnu následujícího roku byla hotova maketa stroje vedeného jako Type 284.\n\nShodně s Type 284 začal Vickers modelovat sériové provedení letounu Vickers Wellington (Type 285) a v této formě pak ministerstvo zakázkou 29/36 objednalo jejich velkosériovou výrobu. Sériový Wellington se tak stal zmenšeninou draku Warwicku.\n\nPro letoun Warwick se dlouho hledaly účinné a vhodné motory a teprve až roku 1937 bylo rozhodnuto, že první prototyp (K8178) bude mít řadové motory Rolls-Royce Vulture o výkonu po 1470 kW. Druhý prototyp Type 401 (L9704) s univerzálními gondolami a závěsy pohonných jednotek byl připraven na motory od dalších výrobců Napier a Bristol, které však nebyly k dispozici.\n\nRovněž nevyhovující střelecké věže Vickers byly nahrazeny typem Frazer-Nash s dvojkulomety Browning ráže 7,7 mm a to FN 5 na přídi, FN 9 na hřbětě trupu a FN 10 v zádi. Letoun poprvé vzlétl 13. srpna 1939 v Brooklands s letci „Mutt“ Summersem a Trevorem Westbrookem. Výkon motorů byl nedostatečný a s jedním zastaveným se nedalo letět vůbec. Druhý prototyp s dvouhvězdicovými agregáty Bristol Centaurus CEISM zalétal opět Summers 5. dubna 1940.\nDne 3. ledna 1941 bylo objednáno 250 kusů bombardérů s bojovým jménem \"Warwick\". Z toho mělo být 150 kusů verze \"B Mk.I\" s americkými dvouhvězdicovými Pratt & Whitney Double Wasp R-2800-S1A4-G po 1360 kW a 100 kusů \"B Mk. II\" s dvouhvězdicovými motory Bristol Centaurus CEISM. První letoun s R-2800 (L9704) vzlétl jako Type 427 v červenci 1941. Výroba dala první stroj (BV214) v květnu 1942, avšak pro jeho zastaralost byla produkce po 16 kusech zastavena. B Mk.II vznikl pouze v jediném exempláři (BV216).\n\nHotové draky se následně uplatnily i v dalších rolích, nejprve jako dopravní \"C Mk.I\", následně jako záchranné \"ASR Mk.I\", protilodní, průzkumné \"GR Mk.V\" se světlometem Leigh a radarem pod přídí a protiponorkové. Instalací pohonných jednotek Centaurus IV o výkonu po 1864 kW vzniklo 132 kusů \"GR Mk.II\".\n\nÚdaje platí pro verzi B Mk.I\n\n\n\n"}
{"id": "211111", "url": "https://cs.wikipedia.org/wiki?curid=211111", "title": "Úhor", "text": "Úhor\n\nÚhor je část pole ležící dočasně ladem. Tento způsob zvyšování výnosu zemědělské půdy byl využíván ve dvojpolním systému a trojpolním systému hospodářství. Na neobdělávané části pole se zpravidla pásl dobytek. Vždy po roce došlo k cyklickému posunu způsobu využití jednotlivých částí pole. Na trojpolní systém začali přecházet v Evropě zemědělci ve 12. století.\n\nPro víceletý úhor, kdy si půda více odpočinula, se používal termín lado, lada, jehož synonymem bylo ve staré češtině slovo laz/láz, lazy, které se dochovalo v některých místních názvech a které v novější češtině nářečně znamená \"pole ležící o samotě\" nebo \"louku nebo pole, které bylo získáno tříbením lesa,\" často tedy \"vysoko položené pole\".\n\n\n"}
{"id": "211112", "url": "https://cs.wikipedia.org/wiki?curid=211112", "title": "Olexandr Dovženko", "text": "Olexandr Dovženko\n\nOleksandr Petrovyč Dovženko (,\nv české literatuře Olexandr Dovženko nebo také Alexandr Dovženko, 10. září 1894 Sosnycja u Černihiva – 25. listopadu 1956 Peredělkino u Moskvy) byl sovětský filmový scenárista, producent a režisér, jehož filmy často oslavovaly životy a práci obyčejných Ukrajinců.\n\n\n"}
{"id": "211116", "url": "https://cs.wikipedia.org/wiki?curid=211116", "title": "Mílové právo", "text": "Mílové právo\n\nMílové právo bylo jedno ze středověkých městských privilegií, jehož cílem bylo chránit městské podnikání. Stejně jako ostatní městská práva je udílel panovník v případě královských měst, či majitel, pokud šlo o město poddanské.\n\nToto právo zaručovalo monopol řemeslníků sdružených v cechu na provozování a prodej svých výrobků či služeb (např. pohostinství) nejen uvnitř městských hradeb, ale také v okruhu přibližně jedné míle kolem města, přičemž vzdálenost se počítala od městských příkopů. Tato vzdálenost venkovanům umožňovala absolvovat cestu na městský trh a zpět během jednoho dne. Na českém území je nejstarší mílové právo známé z roku 1224, kdy ho král Přemysl Otakar I. udělil Opavě. Z českých měst získala mílové právo jako první Polička.\n\nNejstarší mílová práva byla zaměřena proti venkovským krčmám a na konci třináctého století začala zahrnovat také zákazy vaření piva, a postupně docházelo k rozšiřování embarga na další vesnické služby a řemesla. K rozsáhlému šíření mílového práva docházelo až v době vlády Lucemburků. Odhaduje se, že okolo roku 1300 tvořily mílovým právem chráněné obvody přibližně třetinu území českého státu. Zákazy venkovské výroby směřovaly k potlačení konkurence, která by mohla poškozovat výrobu ve městech. Vzhledem k potřebě řemeslnické práce na venkově však některá privilegia obsahovala výjimky, například pro venkovské kováře.\n\nMěsta vybavená mílovým právem se svým vlivem snažila omezovat rozvoj sousedních sídel, a mohlo docházet až k vzájemným sporům. Doložené je působení města Mostu, jenž důsledně kontroloval menší sídla Kopisty, Jiřetín a Jezeří, která disponovala drobnými výjimkami z mosteckého mílového práva. Most také pravděpodobně vedl spor s Chomutovem, protože jejich mílová práva se překrývala.\n"}
{"id": "211126", "url": "https://cs.wikipedia.org/wiki?curid=211126", "title": "Supermarine Walrus", "text": "Supermarine Walrus\n\nSupermarine Walrus byl britský létající člun užívaný v druhé světové válce. Jednalo se o tří- až čtyřmístný letoun, který sloužil především k průzkumu, ale stal se zejména známým pro své působení při záchraně sestřelených spojeneckých pilotů nad mořem. Předchůdce letounu Seagull Mk V vzlétl již roku 1933, prototyp Walrusu až v roce 1935. Ve válečném konfliktu sloužil v mnoha armádách, například australské, kanadské, egyptské či sovětské. Letoun byl užíván i k civilním účelům.\n\nJednalo se o jednomotorový dvouplošník s hvězdicovým motorem v tlačném uspořádání umístěným za kabinou mezi dolním a horním křídlem. Trup byl celokovový (Seagull Mk V a Walrus Mk I) nebo dřevěný (Walrus Mk II). Křídla se dala sklopit dozadu podél trupu. Střelci ovládali své kulomety z otevřených stanovišť: jedno na přídi před kabinou a druhé na hřbetě trupu za vrtulí. Kola hlavního podvozku se zatahovala do prohlubní ve spodním křídle, zatímco podvozkové nohy zůstaly nezakryty.\n\n"}
{"id": "211133", "url": "https://cs.wikipedia.org/wiki?curid=211133", "title": "Sakhir", "text": "Sakhir\n\nBahrain International Circuit (arabsky: حلبة البحرين الدولية) je závodní okruh, který se nachází na ostrově Bahrajn v Perském zálivu, nedaleko města as-Sachír. Pořádají se zde závody dragsterů a jednou ročně také závod formule 1, který se zde jezdí od roku 2004, a závod GP2. V roce 2006 se zde také poprvé jel závod australského šampionátu cestovních vozů V8 Supercar a také závod na 24 hodin.\n\nVýstavbu bahrajnského závodního okruhu podnítil bahrajnský korunní princ, šajch Salmán ibn Hamad Al Chalífa, který je také čestným předsedou Bahrajnské automobilové federace. Okruh je umístěn uprostřed pouště a pořadatelé měli obavy, že by se kvůli navátému písku na trati závod musel přerušovat. Avšak pořadatelé tento problém vyřešili rozprášením adhezivního materiálu okolo trati.\n\nOkruh byl navržen německým architektem Hermannem Tilkem. Stavba stála přibližně 150 milionů amerických dolarů. Na okruhu je možno vytvořit šest různých variant trati, mezi které patří i testovací ovál a rovinka pro závody dragsterů.\n\n\n\n\n\n"}
{"id": "211142", "url": "https://cs.wikipedia.org/wiki?curid=211142", "title": "Jindřich I. de Guise", "text": "Jindřich I. de Guise\n\nJindřich I. Lotrinský, vévoda z Guise, řečený \"Zjizvený\" (31. prosince 1550, Joinville – 23. prosince 1588, zámek Blois) byl nejstarším synem Františka z Guise a Anny z Este. Byl příslušníkem vévodského rodu Guise, jedné z nejvlivnějších francouzských šlechtických rodin své doby, která byla příbuzensky spjata s Bourbony (Jindřichovým pradědečkem byl František z Bourbonu) a tím vzdáleně i s královským rodem Kapetovců. Jindřich se stal vůdcem Katolické ligy za francouzských náboženských válek 16. století. Je považován z jednoho z možných organizátorů vraždy admirála de Colignyho, která vedla k masakru hugenotů v roce 1572. Sám Jindřich de Guise byl rovněž zavražděn, a to na příkaz krále Jindřicha III.\n\nJiž ve třinácti letech se zúčastnil obléhání města Orléans. Právě zde se pravděpodobně pod vlivem prožitého zrodila jeho celoživotní nesmiřitelná zášť vůči hugenotům. V témže roce zdědil po otci vévodský titul a funkci nejvyššího hofmistra krále (\"Grand Maître de France\"). Jako patnáctiletý bojoval v Uhrách proti vojsku tureckého sultána. Po návratu do vlasti se stal významným představitelem katolické strany ve francouzských náboženských sporech.\n\nV letech 1567–1572 bojoval v bitvách u Saint-Denis a Jarnacu. V bitvě u Moncontouru ubránil město Poitiers proti admirálu Colignymu. Nebyl příznivcem uzavření míru s hugenoty, k němuž došlo v Saint-Germain, již z toho důvodu, že jím nenáviděný admirál Coligny se svými přáteli po jeho sjednání získával stále větší vliv u francouzského dvora. Vliv Colignyho natolik rostl, že se Jindřich de Guise se rozhodl spojit s Kateřinou Medicejskou, bigotní katolickou francouzskou královnou. Měl poměr s její dcerou Markétou a roku 1570 se dokonce ucházel o její ruku, ale neuspěl a upadl v nemilost, král Karel IX. jej chtěl nechat zavraždit. Sňatkem s Kateřinou Klévskou, kmotřenkou Kateřiny Medicejské, se však opět rehabilitoval.\n\nVítězství konzervativních katolických Španělů roku 1571 nad Turky v bitvě u Lepanta začalo posilovat katolicismus ve Francii a zdálo se být určitým signálem k akci. Kateřina Medicejská, sama katolička, se obávala posílení vlivu hugenotů, a proto se rozhodla znesvářené strany uklidnit sňatkem své dcery Markéty s hugenotem Jindřichem Navarrským. Kateřina byla dobře informovaná, věděla, že Jindřich Navarrský, ač hugenot, není náboženským fanatikem a byl by v budoucnu ochoten podpořit kompromisní náboženskou politiku.\n\nSňatek Markéty a Jindřicha se měl uskutečnit v srpnu roku 1572. V průběhu příprav na tuto svatbu, kterou měli katolíci s hugenoty ve Francii dosáhnout určité formy smíru, se však Coligny spolu s hugenotskými povstalci začali připravovat na tažení proti Španělům do Nizozemska. Admirál Coligny chtěl navíc u krále získat podporu francouzských vojsk. Tato situace byla jak pro Jindřicha de Guise, tak pro Kateřinu Medicejskou nepřijatelná. Jediná možnost, jak dostat manipulovatelného krále Karla IX. z vlivu Colignyho, byla fyzická likvidace admirála.\n\nDne 22. srpna 1572, v době všeobecného veselí, kdy se v Paříži shromáždil výkvět hugenotské šlechty, se nejspíš na příkaz Jindřicha de Guise pokusil jeden z jeho nohsledů o vraždu admirála Colignyho. Atentátník vystřelil na Colignyho, avšak velmi nepřesně – admirál byl postřelen do ramene. Situace se vyostřila, mezi hugenoty a katolíky to jiskřilo, král Karel IX. osobně navštívil postřeleného Colignyho, jež mu vyložil, že tento atentát je prací Guisů.\n\nZa této situace byla Kateřina Medicejská i její syn Jindřich, vévoda z Anjou, ochotni přistoupit na plán, s nímž si Jindřich de Guise pohrával, a jež je i „nejznámějším“ jeho počinem – do dějin vstoupil pod názvem Bartolomějská noc.\n\nKarel IX., snadno manipulovatelný a zmatený král, dal souhlas k úderu. Cílem celé akce bylo vyhladit hugenotské spiknutí a vhodně s tím i některé nepohodlné katolické předáky. V noci z 24. na 25. srpna 1572 byly domy hugenotů, kteří měli být povražděni i s dětmi a veškerým služebnictvem, označeny před dveřmi bílými kříži. Pařížská lůza zfanatizovaná kázáním katolických kněží placených Guisem si měla našít na rameno pruh bílé látky, aby se v noci navzájem nepobila. Na znamení zvonu kostela Saint-Germain-l'Auxerrois vrazil Jindřich de Guise do domu, kde Coligny v Paříži přebýval a kde čekali vrazi. Admirál byl zabit a vyhozen z okna na dvůr domu. Když se de Guise ujistil, že je Coligny doopravdy mrtev, vydal se na krvavou jízdu noční Paříží.\n\nÚtok na bezbranné svatební hosty trval do dopoledních hodin 25. srpna 1572. Rozsah akce byl ohromný, Jindřich de Guise měl městskou radou sestavený seznam více než 3000 hugenotů a s nimi se paktujících katolíků. Valná většina padla za oběť brutální jízdě katolických vrahů. Muži, ženy i děti byli buď ubiti na místě a nebo ještě za živa vláčeni k řece Seině, kam se všechna těla házela. Jediní, kdo byli ušetřeni, byli Jindřich Navarrský, pozdější francouzský král, a Ludvík de Condé. Oba pod nátlakem ještě v noci přestoupili ke katolictví.\n\nŠpanělský král Filip II. či papež Řehoř XIII. tento vývoj přijali s nadšením a náležitě oslavili.\n\n10. října 1575 byl Jindřich de Guise v bitvě u Dormansu zraněn v obličeji a od té doby byl znám jako „Le Balafré“, do češtiny přeloženo „Zjizvený“. Stal se z něj neohrožený oponent hugenotů a významná osoba – roku 1576 zformoval „Katolickou ligu“.\n\nKatolická liga byla vyjádřením Jindřichova nesouhlasu s dalším ujednáním míru s hugenoty v Beaulieu. Jindřichův politický talent, neohroženost a sžíravá touha po (z jeho pohledu) čisté víře kontrastovaly s neschopností a slabostí stále ještě panujícího krále Jindřicha III.\n\nGuise, u nějž se spekulovalo o tom, že je potomkem Karla Velikého, si začal brousit zuby na francouzský trůn. Rozhořela se válka tří Jindřichů – Jindřicha III., stávajícího krále (nastoupil po smrti bratra Karla IX. v roce 1574], Jindřicha de Guise a Jindřicha Navarrského, pozdějšího krále Jindřicha IV. Guise velmi vypočítavě bojoval za nástupnictví Karla Bourbonského. Viděl v něm loutku, která mu později pomůže na trůn.\n\nKrál Jindřich III. si dobře uvědomoval, že nemá sílu na vedení války a chtěl rozhodnutí nechat na generálních stavech. Svolal je na zámku Blois. Ovšem záhy pochopil, že i zde budou mít přívrženci Katolické ligy a vévody de Guise převahu. Navíc zjistil, že se Jindřich de Guise proti němu tajně domlouvá se španělským králem Filipem II., který finančně podporoval vojska Guisových katolíků. Jindřich III. se rozhodl nechat mocného vévodu de Guise zavraždit. Spolehl se na kruh jemu oddaných 45 gaskoňských mladých šlechticů a v roce 1588 vydal příkaz k jeho zavraždění. Král tak sám, byť z jiných důvodů, potrestal strůjce Bartolomějské noci.\n\nJindřich zemřel dýkou na zámku Blois 23. prosince 1588. Spolu s ním byl zavražděn i jeho bratr Ludvík. Hugenoti došli alespoň malého zadostiučinění za události v roce 1572. Kateřina Medicejská neunesla psychický tlak, jenž na ní vyvinul Karel Bourbonský a jiní šlechtici postižení smrtí Guisů, a tři týdny po vraždě Jindřicha de Guise zemřela také.\n\n4. října 1570, ve svých 20 letech, se oženil s o dva roky starší Kateřinou Klévskou. Za osmnáct let manželství spolu měli spolu 14 dětí, žádný porod nebyl vícečetný. První syn Karel, jenž se stal jeho nástupcem, se narodil hned roku 1571. Třináctá dcera Ludvíka Markéta se narodila 1588 a pohrobek František Alexandr se narodil ještě 7. února 1589. Je silně pravděpodobné, že nebýt Jindřichova zavraždění, nebyl by František Alexandr jeho posledním potomkem.\n\nManželé spolu měli po prvorozeném synu Karlovi v roce 1572 syna Jindřicha, který zemřel ve dvou letech věku. 3. listopadu 1573 zemřela při porodu dcera Kateřina. V roce 1575 se narodil Ludvík, pozdější Ludvík III., kardinál de Guise, remešský arcibiskup. 1. ledna 1576 další syn, v pramenech uváděný rovněž jako Karel, zemřel při porodu. Dcera Marie, narozená 1577, zemřela jako pětiletá. V roce 1578 se narodil Claude, pozdější vévoda de Chevreuse. V roce 1579 se narodila dcera Kateřina, která zemřela rovněž v raném věku. V roce 1580 zemřela manželům při porodu dcera Kristýna. Devátý syn František, narozený v roce 1581, zemřel jako jednoletý. Dcera Renata, narozená 1585, se dožila dospělosti a zemřela v roce 1626 v Remeši, kde byl její bratr Ludvík až do své smrti v roce 1621 arcibiskupem. Renata se stala jeptiškou řádu sv. Petra. Jana, narozená 1586, sice zemřela až v roce 1636, ale byla rovněž nevěstou boží, jeptiškou v Jouarre. Pak v roce 1588 následovala Ludvíka Markéta, která se později provdala za Františka, prince z Conti. 7. února 1589 se narodil pohrobek František Alexandr. František Alexandr zemřel ve 24 letech, byl rytířem maltézského řádu.\n\nJindřich de Guise hleděl do hrobu svým sedmi dětem, jeho žena Kateřina Klévská se dožila na svou dobu úctyhodných 85 let a přežila 11 svých dětí. Zemřela v roce 1633. Přežil ji jen prvorozený Karel z Guise, Claude, vévoda z Chevreuse, a Jana, jeptiška v Jouarre.\n\n\n"}
{"id": "211143", "url": "https://cs.wikipedia.org/wiki?curid=211143", "title": "Deutz AG", "text": "Deutz AG\n\nDeutz AG je německý výrobce motorů, strojů a dopravních prostředků se sídlem v Kolíně nad Rýnem. Firma během své dlouhé historie nesla různá jména, například KHD (zkratka Klöckner-Humboldt-Deutz AG). Nákladní automobily a autobusy vyráběné firmou nesly název Magirus-Deutz, traktory Deutz a později Deutz-Fahr.\n\nFirma od roku 1964 používá logo společnosti Magirus z Ulmu: jde o velké písmeno „M“ stylizované do siluety chrámu v Ulmu. V březnu 2007 firma přeložila své hlavní sídlo z městské části Köln-Deutz do největšího výrobního závodu v části Köln-Porz.\n\nFirma Deutz AG byla založena v roce 1864 jako N. A. Otto & Cie v Kolíně. Založili ji Eugen Langen a Nicolaus August Otto (vynálezce Ottova motoru). Firma je tak jedním z nejstarších výrobců motorů na světě. V roce 1869 následoval přesun firmy do čtvrti Deutz. V roce 1872 se přejmenovala na Gasmotoren-Fabrik Deutz AG. Spolupracovníky firmy ve vedoucích funkcích byli například Gottlieb Daimler a Wilhelm Maybach. V roce 1876 začala se sériovou výrobou čtyřtaktních motorů.\n\nV následujících letech společnost rozšiřovala výrobu o další obory, především skupováním provozů svých konkurentů. V období let 1892 až 1970 vyráběl Deutz lokomotivy a důlní lokomotivy, především dieselové. Od roku 1897 vyráběla vznětové motory, později i v licenci firmy MAN. Mezi lety 1907 až 1912 se pod vedením Ettore Bugattiho neúspěšně pokoušela i o výrobu osobních automobilů. V roce 1926 představil Deutz svůj první dieselový traktor. Během první světové války stavělo 3 400 zaměstnanců pětitunové nákladní automobily podle návrhu Josefa Volmera. Mimoto Deutz vyráběl i tahač „Deutzer Trekker“ pro dělostřelectvo. Firma vystavovala své nákladní vozy i na průmyslové výstavě v roce 1925 v Berlíně. Nejdůležitější částí výrobního programu byla po dlouhá léta zemědělská technika. Produkce zahrnovala vzduchem, olejem a vodou chlazené naftové a plynové motory pro stacionární i mobilní použití s výkony v rozsahu 40 kW až 4 MW.\n\nV roce 1930 následovalo převzetí kolínské strojírenské firmy \"Humboldt AG\", která vyráběla stroje k těžbě a úpravám surovin a sypkých hmot (těžní zařízení, mlýny, drtiče a vibrátory). Současně s tím se změnilo jméno na Humboldt-Deutz. Po převzetí další společnosti \"Motorenfabrik Oberursel\" byly společností vyráběny i letecké motory. Továrna v Oberurselu patří v současnosti firmě Rolls-Royce Deutschland.\n\nO šest let později převzal Humboldt-Deutz společnost Magirus vyrábějící nákladní a užitkové automobily v Ulmu, která měla v té době finanční problémy. Obě firmy se vzájemně doplňovaly: Magirus vyráběl vozidla, Humboldt-Deutz dodával motory. Fúze umožnila výrobu mnoha typů nákladních vozů, autobusů a hasičských speciálů. Vozidla byla prodávána pod značkou Magirus-Deutz.\n\nV roce 1938 došlo k podpisu smlouvy s firmou Klöckner-Werke AG a vznikla firma Klöckner-Humboldt-Deutz AG (zkratka KHD).\n\nBěhem druhé světové války se firma především zabývala zbrojní výrobou, vyráběla tanky, obrněná vozidla, pásová a polopásová vozidla („Raupenschlepper Ost“) pro Wehrmacht. Pro tuto techniku byly nově vyvíjeny vzduchem chlazené dieselové motory.\n\nVýrobní kapacity byly v průběhu války silně poškozeny. Koncem roku 1945 se opět rozběhla výroba pásových vozidel, tentokrát šlo o stroje pro mírové nasazení, zejména pro lesní hospodářství. První poválečné nákladní automobily měly vodou chlazené naftové motory, které byly od roku 1948 nahrazeny nově vyvíjenými motory chlazenými vzduchem. Vzduchem chlazené motory byly v poválečné době poznávacím znamením vozů firmy KHD (do současné doby vyvíjí a vyrábí tento druh motorů pro nákladní vozy už jen česká automobilka Tatra). Tyto motory byly používány i pro stavební kompresory.\n\nS převzetím firmy \"Vereinigten Westdeutschen Waggonfabriken\" („Westwaggon“), vyrábějící v Kolíně a Mohuči se od roku 1953 Deutz několik let zabýval i výrobou tramvají. Výroba autobusů Magirus-Deutz byla v roce 1955 z továrny v Ulmu převedena do továrny Westwaggon v Mohuči.\n\nOd roku 1962 KHD neustále zvyšoval svůj akciový podíl ve firmě Fahr, výrobci traktorů a zemědělských strojů, v roce 1975 jej převzal. Vyráběné traktory se v Evropě prodávaly pod značkou Deutz-Fahr a v USA pod značkou Deutz-Allis.\n\nKHD se značkou Magirus-Deutz se v šedesátých letech 20. století stal jedním z největších německých výrobců užitkových vozů. Vozy se prodávaly po celém světě a motory byly částečně vyráběny v licenci v jiných zemích.\n\nVelké investice do vývoje nových modelů Magirus-Deutz a výstavba nových výrobních prostor v Ulmu způsobily koncernu KHD finanční těžkosti. V roce 1970 byla zastavena produkce lokomotiv. V roce 1974 došlo přesto k podepsání dohody o dodávce 9500 těžkých nákladních vozů Magirus-Deutz do SSSR. Měly být nasazeny na Sibiři na stavbě Bajkalsko-amurské magistrály (ale velká část byla později použita při otevírání nových ropných nalezišť na Sibiři. V roce 1976 byl tzv. „Delta-Projekt“ hotov a vozy dodány. Se svými vzduchem chlazenými motory měla firma oproti konkurenci velkou výhodu a razila heslo: „Kde není žádná chladicí kapalina, tam také žádná nezamrzá“.\n\nKHD (tak jako mnoho jiných výrobců nákladních automobilů) hledal v 70. letech strategického partnera. Po nezdařených jednáních s firmou Daimler-Benz se z firmy Deutz začátkem roku 1975 vyčlenila nová společnost Magirus-Deutz AG a spojila se s nově založenou společností IVECO. IVECO byl podnik vzniklý spojením několika evropských výrobců, KHD se na něm podílelo dvaceti procenty, zbylých 80 % vlastnil Fiat.\n\nKHD se soustředil opět na výrobu motorů. Připravoval se na velké zakázky na americkém trhu, kam chtěl dodávat vzduchem chlazené vznětové motory (v době po ropné krizi v polovině 70. let, která upřednostnila úspornější diesely) pro americkou armádu. Poté, co US Army zamítla vzduchem chlazené motory pro jejich vyšší hlučnost, znamenalo neuskutečnění plánů pro Deutz finanční katastrofu.\n\nV roce 1985 převzal KHD firmu Motorenwerke Mannheim (MWM). Dnes v Mannheimu vyrábí především plynové turbíny pro výrobu elektřiny a velké dieselové motory. V tom samém roce Deutz převzal i část francouzského výrobce zemědělských strojů Allis-Chalmers.\n\nO deset let později prodala firma Deutz celou výrobu zemědělských strojů italské skupině Same. Od roku 1997 se vrátila zpět k názvu DEUTZ AG. Od roku 2001 se věnuje i výrobě technologických celků.\n\nDEUTZ AG má v současnosti (31. prosinec 2011) 4060 zaměstnanců, z toho 1200 mimo Německo. Ovládá 22 dceřiných společností a má zastoupení ve 130 zemích světa. Roční obrat firmy se pohybuje okolo 1,5 miliardy Euro.\n\nTovárny firmy se nacházejí v Kolíně nad Rýnem, Mannheimu, Ulmu a ve Španělsku. 7. prosince 2006 byl založen joint venture podnik s čínskou firmou FAW, největším čínským výrobcem nákladních automobilů.\n\n\n\n"}
{"id": "211144", "url": "https://cs.wikipedia.org/wiki?curid=211144", "title": "Katy Kaclová-Vališová", "text": "Katy Kaclová-Vališová\n\nKaty Kaclová, \"křtěná\" Kateřina, \"provdaná\" Vališová (28. září 1883, Praha – 15. dubna 1971, tamtéž) byla česká herečka z období počátku němého filmu. \n\nHrála v šesti filmech v letech 1913 – 1917. Byla partnerkou Josefa Švába-Malostranského (film \"Pět smyslů člověka\") či Josefa Rovenského. Vedle Anduly Sedláčkové je pokládána za naši první ženskou filmovou hvězdu. Nejvýznamnějším filmem Katy Kaclové-Vališové byla komedie \"Pražští adamité\" z roku 1917, současně však byla i rolí poslední. Je také spoluautorkou námětu nedochovaného filmu \"Cholera v Praze\". Jejím prvním manželem, byl Jan Vališ (1881), po ovdovění, se 26. listopadu 1917 v Praze (u sv. Petra na Poříčí), provdala za Ferdinanda Krůtu st. (1878 - 1952), se kterým měla divadelního a filmového herce Ferdinanda Krůtu (1920 - 1992).\n\n\n\n"}
{"id": "211145", "url": "https://cs.wikipedia.org/wiki?curid=211145", "title": "Fudži (závodní okruh)", "text": "Fudži (závodní okruh)\n\nFuji International Speedway je závodní okruh, který se nachází ve městě Ojama na úpatí hory Fudži, v prefektuře Šizuoka, v Japonsku. Na tomto přebudovaném okruhu se o víkendu od 28. do 30. září jela GP Japonska 2007.\n\nV letech 1976 a 1977 se zde ještě na staré trati jel závod formule 1.\n\nTento okruh byl původně navřžen jako 4 km (2,5 míle) dlouhá trať se dvěma klopenými zatáčkami, tzv. superspeedway (jako je dnešní okruh v Daytoně), ale kvůli nedostatku financí tento projekt nemohl být dokončen, avšak jedna klopená zatáčka byla postavena. Přestavěný okruh, jehož součástí byla tato klopená zatáčka, byl otevřen v prosinci roku 1965. Ukázalo se však, že je poněkud nebezpečný a to hlavně díky své klopené zatáčce, ve které docházelo k mnoha nehodám. Později byla trať přebudována, čímž byl tento problém vyřešen.\n\nNa konci sezony 1976 se zde jel první závod formule 1 v Japonsku a zároveň to byl poslední závod této sezony. Závod měl dramatickou zápletku v podobě souboje o titul mistra světa mezi Jamesem Huntem a Niki Laudou. Navíc na trati panovaly nebezpečné podmínky v podobě přívalů deště, díky kterým se prakticky rozhodlo o titulu mistra světa, který získal James Hunt. Závod vyhrál s náskokem jednoho kola na druhého v pořadí, Mario Andretti na Lotusu, James Hunt skončil na třetím místě a Niki Lauda vzdal závod, právě kvůli nebezpečným povětrnostním podmínkám. V příštím roce už nebylo tolik důvodu k oslavám, a to kvůli havárii vozu Gillese Villeneuvea, který usmrtil dva diváky. O deset let později se formule 1 na japonské ostrovy vrátila. Ale už ne do Fudži, ale na novou trať do Suzuky.\n\nFudži však zůstala i nadále populární, díky závodům sportovních vozů a byly zde pořádány pouze japonské národní závody. Postupem času se trať stala velice rychlou a také trochu nebezpečnou. Z tohoto důvodu byly na okruhu vybudovány dvě zpomalovací šikany. Jedna hned za první ostrou zatáčkou, druhá na začátku velmi dlouhé a rychlé poslední zatáčky (300R). Ale hlavní dominanta trati, téměř 1,5 km dlouhá startovní a cílová rovinka, byla zachována.\n\nNa podzim roku 2000 koupila trať společnost Toyota. O tři roky později byla trať uzavřena a přestavěna podle návrhů Hermanna Tilkeho. Trať byla znovu otevřena 10. dubna 2005. V roce 2007 se zde znovu pojede závod formule 1, Grand Prix Japonska, která se v předchozích letech jezdila na okruhu v Suzuce.\n\n\n\n"}
{"id": "211147", "url": "https://cs.wikipedia.org/wiki?curid=211147", "title": "Akutní radiační syndrom", "text": "Akutní radiační syndrom\n\nAkutní radiační syndrom známý také jako otrava radiací nebo nemoc z ozáření, je forma poškození orgánových tkání způsobená nadměrným vystavením se ionizujícímu záření. Termín je obecně používán pro označení akutních problémů způsobených vysokou dávkou radiace po krátkou dobu. Mnoho ze symptomů otravy radiací nastane, když radiace poškodí dělení buněk. Tento efekt je ale používán i v léčbě. Rakovinové buňky patří mezi nejrychleji dělící se buňky v těle a jsou zničeny dávkou radiace, která normální buňky nepoškodí.\n\nPrvní případy zdravotních potíží, způsobených ionizujícím zářením, se objevily prakticky současně s jeho objevem v roce 1896. První si účinků záření povšiml německý chemik Giesel, který v roce 1900 nosil dvě hodiny na ruce připevněnou špetku radnaté soli. Důsledkem byl zánět a sloupnutí kůže. Marie Curie tento pokus vzápětí zopakovala a nosila sůl radia na ruce 10 hodin. Během tří týdnů se vytvořila hluboká hnisavá rána, která se hojila další dva měsíce. Významný je případ popálenin Henri Becquerela, který nechtě nosil 3. a 4. dubna 1901 v kapse u vesty trubičku se solí radia s aktivitou 160× vyšší, než před tím Marie Curie na ruce. Po týdnu se objevila červená skvrna, která se postupně zanítila. V místě kontaktu mu začala odumírat tkáň, kterou bylo třeba chirurgicky odstranit. Léčení trvalo 7 týdnů, poté se rána začala zavírat. V roce 1902 byl předveden první případ rakoviny z ozáření.\n\nPrvní badatelé v oblasti radioaktivity měli běžně zářením lehce popálené prsty. A řada z nich (včetně Marie Curie) zemřela na různé formy leukémie a rakoviny.\n\n\nPříznaky: Žádné příznaky. Úroveň je potenciálně nebezpečná pro pozdější vznik rakoviny a změny v genetické informaci. Člověk běžně z okolí obdrží i více než 3 mSv za rok (tedy přes 0,2 Sv za život). Ovšem pokud se například podstupuje rentgen zubů (typicky 0,1 mSv) každý rok, tak se výskyt rakoviny mozku či štítné žlázy zdvojnásobuje.\n\n\nPříznaky: Žádné znatelné symptomy. Počet červených krvinek se dočasně snižuje.\n\n\nPříznaky: Bolesti hlavy a zvýšené riziko infekce z důvodu narušení imunitních buněk. Dočasná sterilita u mužů je možná.\n\n\nPříznaky: Typickými příznaky jsou mírná až střední nevolnost s příležitostným zvracením začínajícím 3 až 6 hodin po ozáření a končícím do jednoho dne. Dále následuje desetidenní až čtrnáctidenní latentní fáze, po které se objeví lehké symptomy jako vyčerpanost.\nImunitní systém je utlumený; nemoci se léčí pomaleji a je zvýšené riziko infekce. Dočasná mužská neplodnost je obvyklá. U těhotných žen nastane spontánní potrat nebo narození mrtvého plodu.\n\n\nPříznaky: Nevolnost je obvyklá, s 50% rizikem zvracení. Příznaky nastupují od 1 do 6 hodin po ozáření a končí po jednom až dvou dnech. Poté nastává latentní fáze, při které vypadají všechny vlasy a chlupy po těle, objeví se únava a celkově nezdravý vzhled. Při takovýchto úrovních ozáření prudce klesne počet leukocytů (bílých krvinek), což výrazně zvyšuje nebezpečí infekcí. Existuje možnost permanentní ženské sterility. Rekonvalescence trvá několik měsíců.\n\n\nPříznaky: Symptomy jsou podobné jako u dávky 2 – 3 Sv, navíc s nekontrolovatelným krvácením z úst, zpod kůže a z ledvin (vnitřní krvácení).\n\n\nPříznaky: Příznaky začínají půl hodiny až 2 hodiny po ozáření a končí do dvou dnů. Po 7 až 14 dnech latentní fáze nastávají stejné příznaky jako po 3 – 4 Sv. Při této úrovni je obvyklá ženská sterilita. Rekonvalescence trvá několik měsíců až rok. Pokud je expozice radiaci delší, zasažený umírá na infekce a vnitřní krvácení.\n\n\nPříznaky: Přežití závisí na intenzivní lékařské péči. Kostní dřeň je skoro kompletně zničená, je nezbytná její transplantace. Gastrické a střevní tkáně jsou vážně poškozené. Příznaky začínají 15 až 30 minut po ozáření a končí do dvou dní; mezi tím je pětidenní až desetidenní fáze, po které postižený umírá na infekci nebo vnitřní krvácení. Rekonvalescence trvá několik let a osoba se pravděpodobně nikdy plně nezotaví.\n\n\nPříznaky: Expozice takovéto úrovně vede ke spontánním symptomům po 5 až 30 minutách. Po silné vyčerpanosti a okamžité nevolnosti způsobené přímou aktivací chemických receptorů v mozku po ozáření nastává perioda několika dní relativní pohody, nazývaná latentní fáze. Poté buněčná smrt v gastrické a střevní tkáni, způsobující masivní průjem, střevní krvácení a ztrátu vody, vede k vodo-elektrolytické imbalanci. Smrt nastane s deliriem a kómatem způsobeným selháním oběhu. Úmrtí je prakticky nevyhnutelné; jedinou léčbou je podávání léků utišujících bolest.\n\n\nPříznaky: Okamžitá dezorientace a kóma v řádech minut nebo sekund. Smrt nastává po několika hodinách kolapsem nervového systému.\n\n\nPříznaky: Předpokládá se okamžitá smrt. \n\n"}
{"id": "211148", "url": "https://cs.wikipedia.org/wiki?curid=211148", "title": "Kostel svaté Markéty", "text": "Kostel svaté Markéty\n\nKostelů zasvěcených svaté Markétě je více:\n\n\na další\n"}
{"id": "211160", "url": "https://cs.wikipedia.org/wiki?curid=211160", "title": "Faust (film, 1913)", "text": "Faust (film, 1913)\n\nFaust je český němý film z roku 1913 natočený amatérským operním pěvcem Stanislavem Hlavsou podle opery Charlese Gounoda \"Faust a Markétka\" pro filmovou společnost \"Kinofa\".\n\nHlavsa natočil zkratku prvního jednání Gounodovy opery, v němž stárnoucí Faust rozjímá nad smyslem života a jeho marností, chystá se jedem ukončit svůj život. Vtom se objeví ďábel Mefisto a nabídne mu omlazovací nápoj, který výtečně zafunguje. Na závěrečných snímcích se objevil před kamerou sám režisér a představitel Mefista Stanislav Hlavsa a ukláněl se do kamery.\n\nFilm vznikl na podnět malíře a amatérského operního pěvce Stanislava Hlavsy, který se podjal úlohy režiséra adaptace části prvního jednání opery francouzského skladatele Charlese Gounoda \"Faust a Markétka\". Sám se ujal také role Mefista, Fausta ztvárnil František Krampera. Film byl natočen pro filmovou výrobnu Antonína Pecha Kinofa. Za kamerou stál Alois Jalovec. Film se natáčel na střechách paláců \"Koruna\" a \"Lucerna\" na Václavském náměstí v Praze. Z historického pohledu je film zajímavý tím, že se jej jeho tvůrci pokusili „ozvučit“. Na představeních uváděných Kinofou stál sám režisér a představitel Mefista při projekci vedle plátna a střídavě zpíval role Fausta i Mefista, přičemž uměl zvládat jak Faustův tenor i Mefistův baryton. Udaná délka filmu 223 m nemusí být úplná, jde o současnou archivovanou délku filmového materiálu.\n\n\n"}
{"id": "211164", "url": "https://cs.wikipedia.org/wiki?curid=211164", "title": "Anna Freudová", "text": "Anna Freudová\n\nAnna Freudová (3. prosince 1895, Vídeň – 9. října 1982, Londýn) byla rakousko-uhersko-britská psychoanalytička židovského původu, dcera zakladatele psychoanalýzy Sigmunda Freuda. Je zakladatelkou egopsychologie a dětské psychoanalýzy. Jejím nejvýznamnějším konceptem jsou obranné mechanismy Ega a systém paralelních vývojových linií. Věnovala se též problému puberty a adolescence. Byla 99. nejcitovanějším psychologem ve 20. století.\n\nNarodila se ve Vídni jako šesté a poslední dítě zakladatele psychoanalýzy Sigmunda Freuda a jeho manželky Marthy Bernays.\n\nFreudová navázala především na otcovu práci \"Já a Ono\" z roku 1923, který se zde zabývá svým modelem psychických instancí (Ono, Já, Nadjá). Svou pozornost nejprve soustředila na problém, jaké obrany užívá Ego v analytickém procesu vůči impulsům z Id (Ono), které psychoanalytická technika probouzí a vyvolává. Úkolem analytika bylo podle Freudové především interpretovat tyto obrany, odhalit je pacientovi, tím je zlikvidovat a přimět ho tak k náhledu, jaký pudový impuls ho vlastně trápí. Problém je, že některé obrany Ega jsou nevědomé, a také že některé obranné techniky jsou vrostlé přímo do charakteru člověka. Proto se interpretace soustřeďuje především na tyto aspekty Ega, a proto se také psychoanalýza vlivem Freudové pozvolna přetransformovala na ego-psychologii, neboť pudový impuls – původní předmět zájmu freudovské psychoanalýzy – prakticky zcela ustoupil do pozadí. Vrůstání obran do charakteru také umožnilo přesun pozornosti analytiků k normální osobnosti, klasická freudovská analýza se soustřeďovala naopak na psychopatologii. Své poznatky o obranách Ega Freudová shrnula především do přelomové práce \"Ego a obranné mechanismy\" z roku 1936, která je považována za jedno ze standardních děl o psychoanalýze. Zde rozlišila 10 základních obranných technik Ega:\n\n\nNa Freudové práce o obranách navázal zejména Ernst Kris a Joseph Sandler, který pracoval spolu s Freudovou na klinice v Hampsteadu a vypracoval zde diagnostický systém tzv. Hampsteadský index obran.\n\n\n\n"}
{"id": "211166", "url": "https://cs.wikipedia.org/wiki?curid=211166", "title": "Tres faciunt collegium", "text": "Tres faciunt collegium\n\nTres faciunt collegium je známé latinské přísloví, v doslovném překladu „tři tvoří spolek“. Znamená, že k vytvoření plnohodnotného společenství, spolku či jiné korporace je potřeba, aby se sešli alespoň tři lidé. Byla to jedna z římskoprávních zásad (římský právník Neratius Priscus, \"Digesta\" 50, 16, 85, okolo roku 100 n.l.), podle níž bylo také možno veřejně vystupovat či přednášet za účasti nejméně tří osob.\n\nV současnosti je slovní spojení „tres faciunt collegium“ používáno jako rčení, zejména ve smyslu, že „v přítomnosti tří lze už jednat“; dále ve spojitosti s výkladem o zakládání různých obchodních společností a družstev; s hodnocením mínění, zda se dvojice lidí může nebo nemůže vždy dohodnout.\n\n"}
{"id": "211169", "url": "https://cs.wikipedia.org/wiki?curid=211169", "title": "Krajský úřad", "text": "Krajský úřad\n\nKrajský úřad je jedním z orgánů kraje (vedle zastupitelstva kraje, rady kraje, hejtmana kraje a zvláštního orgánu kraje). Krajské úřady jsou dnes neopominutelným článkem veřejné správy.\n\nKrajský úřad nemá na rozdíl od samotného kraje právní subjektivitu.\n\nKrajský úřad plní úkoly v samostatné působnosti uložené mu zákonem, zastupitelstvem kraje a radou kraje a napomáhá činnosti výborů a komisí. Dále vykonává zákonem stanovenou státní správu (přenesená působnost).\n\n\n\n\n\n\n\n\nKrajský úřad se ze zákona člení na odbory a oddělení. Oborová působnost jednotlivých odborů částečně odráží působnost ministerstev (odbor životního prostředí a zemědělství, odbor školství, mládeže, sportu a tělovýchovy, odbor pro místní rozvoj), částečně je tato působnost určena vyčleněnou agendou přenesenou na krajský úřad (odbor krajského živnostenského úřadu), zřízení zbylých odborů vyplývá z konkrétních potřeb kraje jako právnické osoby (odbor majetkový, odbor ekonomický, odbor kontroly, odbor interního auditu, odbor kanceláře hejtmana, odbor kanceláře ředitele), někdy velmi specifických (odbor průmyslové zóny TRIANGLE).\n\nKrajský úřad tvoří ředitel a zaměstnanci kraje zařazení do krajského úřadu. V čele krajského úřadu stojí ředitel; i ten je zaměstnancem kraje. Ředitel odpovídá za plnění úkolů svěřených krajskému úřadu v samostatné i přenesené působnosti. Do funkce ho jmenuje (resp. odvolává) hejtman s předchozím souhlasem ministra vnitra.\n\nV čele jednotlivých odborů a jejich oddělení stojí vedoucí. Vedoucí odborů jmenuje a odvolává na návrh ředitele rada kraje.\n\nPracovněprávní vztahy zaměstnanců kraje se řídí zejména zákoníkem práce a zákonem o úřednících územních samosprávných celků (zákon č. 312/2002 Sb.).\n\n\n"}
{"id": "211171", "url": "https://cs.wikipedia.org/wiki?curid=211171", "title": "Diskografie Ramones", "text": "Diskografie Ramones\n\nToto je diskografie punk rockové skupiny Ramones.\n\n\n\n\n"}
{"id": "211176", "url": "https://cs.wikipedia.org/wiki?curid=211176", "title": "Jugoslávská kinematografie", "text": "Jugoslávská kinematografie\n\nJugoslávská kinematografie je termín zastřešující kinematografie jednotlivých národů zaniklého jihoevropského státu Jugoslávie. V šedesátých letech hnutí jugoslávský nový film získalo zahraniční příznivce díky formální originalitě. V devadesátých letech dosáhl se svými filmy úspěchů na mezinárodních festivalech režisér Emir Kusturica.\n\nPřed 2. světovou válkou neexistovala v Jugoslávii souvislá filmová tvorba. Jediným centrem byl Bělehrad, kde byla zřízena Státní dílna pro výrobu filmů (srbochorvatsky \"Državna radionica za izradu filmova\") při Ministerstvu zdravotnictví, která měla za úkol připravovat filmy s naučně-zdravotní tematikou (např. o rizikách alkoholismu).\n\nNa konci 20. let vzniklo v Bělehradě několik filmových studií, např. \"Novaković film\", \"Artistik film\", \"Adrija Nacional\", \"Mačva film\", \"Pobeda film\". Většina filmů, které však byly vyprodukovány byla komerčně neúspěšná a řada studií velmi rychle zanikla.\n\nFilmový průmysl se začal souvisleji ve všech zemích Jugoslávie vytvářet až v druhé polovině 40. let. Jedním ze zakladatelů byl i poúnorový emigrant z Československa, František Čáp. Vznikla nová studia, např. \"Zvezda film\", či \"Avala film\"\n\nPadsátá léta proto byla v duchu budování jugoslávského filmu tak, aby se přiblížil tehdejší evropské úrovni. Mezi režiséry tehdejší doby, kterém se toto podařilo, patřili například Radoš Novaković, Vojislav Nanović, Vladimir Pogačić a další. Třetí zmíněný režisér získal za svůj snímek \"Veliki i mali\" i ocenění na Karlovarském filmovém festivalu. Zfilmována byla známá díla domácí klasiky. Film \"Pop Ćira i pop Spira\" podle románu Stevana Sremace se stal prvním jugoslávským barevným filmem.\n\nHnutí \"novi film\" (nový film) se objevilo v letech 1963-1968 a znamenalo určitý odklon od socialistického realizmu, doktríny umění ve Východním bloku. Mladí tvůrci se nebáli prozkoumávat vyjadřovací prostředky filmu. Srb Aleksandar Petrović se ve filmu Dva (1961) věnoval problémům současné společnosti; ve snímku Dny (1963) zachytil prázdný život městského páru. Dušan Makavejev znovuobjevil techniku montáže; do hnutí nového filmu lze zařadit jeho snímky Člověk není pták (1965), Milostný příběh aneb Tragédie pracovnice pošt a telegrafů (1969) a W. R. – mystéria organismu (1971). Za tvůrce nového filmu se považují i Želimir Žilnik, Slovinec Boštjan Hladnik, Boro Drašković s debutovým snímkem Horoskop (1969) a další režiséři z různých jugoslávských etnik.\n\nKomunističtí kritici a úředníci toto hnutí na konci 60. let odsoudili, díla označili za černé filmy a i díky tomu hnutí postupně zaniklo, podobně jako československá nová vlna.\n\nKonec 60. let znamenal v Jugoslávii jisté kulturní uvolnění. Politická decentralizace, která byla jeho následkem, znamenala také rozvoj kinematografie i v dalších republikách SFRJ; ve Slovinsku, Chorvatsku, Makedonii aj. Jen v Srbsku bylo mezi lety 1961 až 1991 natočeno přes tři sta filmů.\n\nZvláštní kategorií byly i filmy z druhé světové války, které vykreslovaly úspěchy partyzánského hnutí. Tyto snímky vznikaly ve spolupráci několika filmových studií z celé Jugoslávie, s bohatým rozpočtem a pozváni do nich byli i slavní herci ze Západní Evropy, či Spojených států (např. Richard Burton, Yul Brinner aj). Mezi takové snímky patří např. \"Bitva na Neretvě\" (1969), \"Sutjeska\" (1972), \"Užická republika\" (1974, \"Valter brani Sarajevo\", 1972). Tento žánr, který měl rozšířit partyzánský mýtus ještě efektivněji mezi jugoslávskou veřejnost byl poměrně populární. Filmy byly velice emotivní a černobíle vykreslovaly události války.\n\nDemystifikován byl po roce 1990, kdy došlo k přehodnocení role protiválečného odboje. Celá řada filmů, která vznikla v první polovině 90. let na tradici partyzánských snímků ze 70. let odkazovala, především relativizací tehdejšího kultu.\n\nV 70. letech se v Jugoslávii autorsky projevují filmaři, kteří vystudovali pražskou Filmovou akademii múzických umění. Jsou to Goran Paskaljević (např. \"Klamné léto '68\", \"Pes, který měl rád vlaky\"), Goran Marković, Srdjan Karanović, Rajko Grlić a Lordan Zafranović. Jejich filmy byly velmi úspěšné jak v domácím prostředí, tak i v zahraničí. Získaly celou řadu ocenění na Filmovém festivalu v Pule.\n\nV Praze vystudoval i Emir Kusturica, držitel francouzského Řádu umění a literatury a dvou Zlatých palem z festivalu v Cannes, za filmy Otec na služební cestě (1985) a Undreground (1995). Další jeho celovečerní filmy jsou Vzpomínáš na Dolly Bell? (1981), Dům k pověšení (1988), Arizona Dream (1991), Černá kočka, bílý kocour (1998), Život je zázrak (2004) a Neviditelné děti (2005).\n\n"}
{"id": "211181", "url": "https://cs.wikipedia.org/wiki?curid=211181", "title": "Näčhung", "text": "Näčhung\n\nNäčhung je malý ale významný klášter v Tibetu, nacházející se velmi blízko (přibližně 10 minut chůze) od kláštera Däpung u Lhasy. Do roku 1959 byl sídlem státního věštce dalajlámovy vlády. Státní věštec byl médiem Dordže Drakdena, projevu božstva Pehar, gelugpovského ochránce buddhistického státu.\n\nNa místě Näčhungu stála svatyně, založená přibližně ve 13. století. Ve svatyni bylo uctíváno zde sídlící božstvo Pehar. Sídlem státního věštce se Näčhung stal za 5. dalajlámy Ngawang Lozang Gjamccha. V té době byl Pehar ustaven ochráncem tibetské vlády. Okolo původní svatyně byl za 5. dalajlámy vybudován klášter – Näčhung. Od té doby tibetská vláda klášter podporovala. Počet mnichů vzrostl na 101, za 13. dalajlámy na 115.\n\nBěhem čínské kulturní revoluce byl klášter prakticky srovnán se zemí. Nyní je však zrestaurován a je znovu v provozu. Státní věštec odešel se 14. dalajlámou Tändzinem Gjamccho do indické Dharamsaly.\n\n"}
{"id": "211183", "url": "https://cs.wikipedia.org/wiki?curid=211183", "title": "Copleyho medaile", "text": "Copleyho medaile\n\nCopleyho medaile je vědecké ocenění za práci na jakémkoliv poli vědy, nejvyšší ocenění udělované každoročně Královskou společností v Londýně. Je také nejstarším společenským oceněním – první medaile byla udělena roku 1731.\n\nCena byla vytvořena poté, co Godfrey Copley, bohatý velkostatkář ze Sprotbrough poblíž Doncasteru v Jižním Yorkshire, který byl zvolen za člena společnosti v roce 1691, odkázal roku 1709 Královské společnosti 100 liber. Jde o jednu z deseti medailí, které společnost uděluje (některé ceny jsou udělovány každoročně, jiné v různých časových intervalech podle podmínek jejich odkazu). Tato medaile je střídavě udělována za fyzikální a biologické vědy a vítězi jsou vybraní členové Královské společnosti. Vítěz ocenění obdrží stříbrnou pozlacenou medaili spolu s částkou 5000 liber.\n\nV minulosti byli laureáty této ceny:\n\n"}
{"id": "211186", "url": "https://cs.wikipedia.org/wiki?curid=211186", "title": "Karel Jarolím", "text": "Karel Jarolím\n\nKarel Jarolím (* 23. srpna 1956 Čáslav) je český fotbalový trenér a bývalý fotbalista, v letech 2016–2018 hlavní trenér české fotbalové reprezentace.\n\nJe ženatý a má dva syny a dceru. Jeho manželka se jmenuje Jaroslava Jarolímová. Starší syn Lukáš (ročník 1976) působí v SK Slavia Praha. Mladší syn David (ročník 1979) je členem týmu Mladé Boleslavi a dcera Anet (ročník 1989) hraje závodně florbal.\n\nZačínal ve Spartaku Třemošnice (1965–1971), hostoval ve Spartaku Žleby a poté hrál v Pardubicích (1971–1977). Odtud odešel do Slavie Praha (1977–1978), následovala Dukla Praha (1978–1979), VTJ Tábor (1979–1980) a opět Slavia Praha (1980–1987). Poté přešel do francouzského Rouenu (1987–1990) a odtud do dalšího francouzského klubu Amiens (1990–1991). Po návratu do vlasti hrál opět za Slavii Praha (1991–1992), dále Viktorii Žižkov (1992), Švarc Benešov (1993–1994), Bohemians Praha (1994–1995) a Českou Lípa (1995).\n\nBýval technickým záložníkem s výbornou kopací technikou. Nejvyšší soutěž hrál ještě ve 39 letech.\n\nTrenérskou kariéru začal v Příbrami, kde působil v letech 1997-8. Od července 1999 trénoval jako asistent Františka Cipra v pražské Slavii, kterou i v letech 2000-2001 vedl jako hlavní trenér. Přestože obsadil 2. místo, byl odvolán. Trenér Ivan Hašek si ho následně vybral jako svého asistenta u francouzského Racingu Štrasburk, kde působil v letech 2001-2003. Po této zahraniční misi se vrátil do české ligy a od srpna 2003 byl trenérem Synotu Uherské Hradiště, kde působil do prosince 2004.\n\nDo Slavie nastoupil na jaře 2005 na pozici hlavního kouče, kde nahradil Josefa Csaplára. V sezoně 2006/07 dovedl tým k druhému místu v lize. V následné kvalifikaci Ligy mistrů senzačně postoupil do základní skupiny, když vyřadil Žilinu a slavný Ajax Amsterdam. Ve skupinové fázi se Slavia utkala s FC Sevillou, londýnským Arsenalem a Steaua Bukureští. Získala pět bodů a postoupila do jarní části Poháru UEFA, kde hned v prvním vyřazovacím kole vypadla s Tottenhamem. V sezoně 2007/08 získal se Slavií svůj první mistrovský titul. V evropských pohárech se již nepodařil zopakovat postup do slavné Ligy mistrů a tým hrál základní skupinu Poháru UEFA. Za tyto úspěchy získal ocenění Trenér roku 2008 v anketě Fotbalista roku.\n\nV ligové sezoně 2008/09 Slavia opět získala mistrovský titul a trenér Jarolím se tak stal prvním trenérem pražského klubu po 66 letech, který dokázal titul obhájit. V červenci 2009 byl kontaktován předsedou FAČR Haškem s nabídkou vést českou reprezentaci, ale Jarolím to odmítl. V následné sezoně tým znovu postoupil do základní skupiny nově vzniklé Evropské ligy, kde uhrál mj. dvě cenné remízy s Valencií. Na ligové scéně se ale Slavii v sezoně 2009/10 přestalo dařit. Proto trenér Jarolím v dubnu 2010 ve Slavii skončil a nahradil ho bývalý kouč sešívaných František Cipro. Dlouho však u slávistického kormidla nevydržel a v červnu 2010 se Jarolím vrátil zpět k týmu. Sezona 2010/11 však začala pro Slavii velmi špatně. Z deseti zápasů získala pouhých 10 bodů a krčila se na dvanáctém místě ligové tabulky. 29. září 2010 tak Jarolím odstoupil ze své funkce a do konce podzimní části ho nahradil jeho asistent Michal Petrouš.\n\nPoté odešel do zahraničí, nejprve na Slovensko, kde převzal tým Slovanu Bratislava, s nímž vyhrál v sezóně 2010/11 ligový titul i slovenský fotbalový pohár. Následně působil v saúdskoarabském Al Ahli, se kterým v sezoně 2011/12 obsadil druhé místo v Saudi Professional League a také druhé místo v Lize mistrů AFC 2012. V roce 2013 trénoval půl roku v klubu Al-Wahda ze Spojených arabských emirátů.\n\nV lednu 2014 se vrátil po necelých 4 letech do české ligy, když jej klub FK Mladá Boleslav jmenoval jako svého hlavního trenéra. V týmu se setkal se svým synem Davidem, který zde hrál na pozici záložníka. Na konci sezony 2013/14 skončil tým na 3. místě a hrál kvalifikaci Evropské ligy, kde vypadl v 3. předkole se silným Lyonem. V následných dvou ligových sezonách (2014/15 a 2015/16) se Boleslav umístila na 4. místě, v roce 2016 vyhrála český pohár. V květnu 2016 prodloužil s Mladou Boleslaví smlouvu o další tři roky. Tým však vedl pouze v předkolech Evropské ligy 2016/17 a svoje klubové působení k 25. srpnu 2016 ukončil.\n\nV červenci 2016, poté co ve funkci trenéra české fotbalové reprezentace skončil Pavel Vrba, byl jmenován novým hlavním koučem národního týmu s datem nástupu 1. srpna 2016. Do 25. srpna 2016 měl povoleno souběžně vést FK Mladá Boleslav. Své působení u reprezentace ukončil 11. září 2018 po sérii neúspěšných zápasů.\n\n\n\n\n"}
{"id": "211187", "url": "https://cs.wikipedia.org/wiki?curid=211187", "title": "Vibrační deska", "text": "Vibrační deska\n\nVibrační deska patří mezi hutnící stroje, tj. stroje určené pro hutnění zemin nebo živic (asfaltů). Pracovní částí je ocelová nebo ocelolitinová deska (též plotna), na které je umístěn vibrátor, nejčastěji poháněný spalovacím motorem. Vlivem vibrací se deska pohybuje a současně tyto vibrace přenáší na hutněný materiál. Obdobní stroj v menším provedení a se svislejší rukojetí (podobný pneumatickému sbíjecímu kladivu, s nímž je někdy kombinovatelný) se nazývá vibrační pěch. Tyto stroje se označují též jinými názvy, například \"mechanické dusadlo\", slangově se nazývají též \"žába\". \nZákladní části – pracovním nástrojem je ocelová či ocelolitinová plotna. Na ní je upevněn vibrátor, který obsahuje jeden či více excentrů. Vibrátor je poháněn zpravidla spalovací motorem přes odstředivou spojku.\n\n\nJednosměrné vibrační desky jsou obvykle jednoduché konstrukce, s celkovou hmotností od 40 do 150 kg (typicky 100kg +/−). Jsou vybaveny vibrátorem s jedním excentrem, který vyvozuje neusměrněnou kruhovou vibraci. Vibrátor je vždy upevněn na přední části stroje a otáčí se ve stejném směru, jako je smysl pohybu stroje. Vibrační desku ovládá obsluha, která za ní kráčí a řídí její směr. Stroj se uvádí do pohybu a zastavuje pouhým přidáním plynu – při přidání plynu se rozběhne odstředivá spojka a roztočí vibrátor.\nReverzní vibrační desky spadají obvykle do vyšší váhové kategorie (100–500kg, výjimečně až do 1t). Jsou vybaveny vibrátorem s usměrněnou vibrací, přičemž vektor výsledné síly je možné v určitém rozmezí naklápět. Změnou směru vektoru vibrace se pak řídí směr pojezdu.\n\nŘiditelné vibrační desky se vyskytují velmi vzácně, obvykle jako vlajková loď velkých výrobců. Vycházejí z konstrukce reverzní vibrační desky, ale navíc jsou vybaveny dalšími mechanismy, které umožňují jejich směrové řízení a tím i možnost jejich dálkového ovládání.\n\nJednosměrné vibrační desky jsou velmi univerzální hutnící stroje, i když díky své nevelké hmotnosti s poměrně malým výkonem. Používají se pro hutnění zemin (podkladní vrstvy staveb), hutnění živic (např. při opravách silnic) a jsou nezastupitelné při pokládce zámkové dlažby.\n\nReverzní vibrační desky jsou stroje s velkým hutnícím účinkem. Používají se obvykle pro hutnění zemin (zásypy, navážky, náspy atd.), rovněž pro hutnění živic.\n\nVhodným nastavením těchto parametrů je dosaženo optimálního hutnícího účinku.\n\n"}
{"id": "211196", "url": "https://cs.wikipedia.org/wiki?curid=211196", "title": "Michel Fernando Costa", "text": "Michel Fernando Costa\n\nMichel Fernando Costa (11. března 1981, Piracicava – 8. října 2017) byl brazilský fotbalový záložník.\n\nS fotbalem začal v 11 letech. Je hráčem HFK Olomouc, kam přišel v létě 2008. Svůj první gól v české nejvyšší soutěži vstřelil v dresu Slavie do branky Brna. Na začátku sezony 2007/2008 odešel na půlroční hostování do Sokolova, kde se stal nejlepším podzimním střelcem týmu a v zimě se vrátil zpět do Slavie. Tam ale už o něj nebyl zájem a odešel do Příbrami. V létě 2009 odešel do týmu HFK Olomouc, který hraje MSFL.\n\nJeho fotbalový vzor je Marcelinho Carioca a Zinedine Zidane.\n\nV říjnu 2017 podlehl vážné chorobě, při níž podstoupil i transplantaci kostní dřeně.\n\n"}
{"id": "211197", "url": "https://cs.wikipedia.org/wiki?curid=211197", "title": "Josef Csaplár", "text": "Josef Csaplár\n\nJosef Csaplár (* 29. října 1962) je český fotbalový trenér.\nKromě trenérské kariéry působí ve fotbale i jako televizní komentátor a expert. Mezi českými fanoušky a médii zpopularizoval pojmy jako \"Csaplárova past\", \"festival lehkých ztrát\" nebo \"chybějící kvalita.\"\n\nS fotbalem začínal jako hráč v příbramských klubech. Nejvýše působil ve druhé lize v Teplicích (1984/85 a 1987/88) a na vojně v Táboře (1985/86).\n\nJeho největším trenérským úspěchem je mistrovský titul a čtvrtfinále Poháru UEFA s Libercem v sezóně 2001/02. Klub tehdy trénoval v rovnocenné dvojici s Ladislavem Škorpilem. Kromě Liberce trénoval prvoligovou Příbram a Slavii. Vyzkoušel si i zahraniční angažmá v řeckém Panioniosu Athény a polské Wisle Plock, se kterou získal v sezoně 2005/06 polský fotbalový pohár a v roce 2006 polský Superpohár.\n\nV roce 2008 působil krátce jako hráčský skaut anglického týmu FC Everton. V září téhož roku převzal po odvolaném Stanislavu Grigovi Viktorii Žižkov, ale již 3. listopadu byl od mužstva po sérii neuspokojivých výsledků odvolán. U týmu působil pouze 55 dní a odtrénoval 7 ligových kol s bilancí 1 výhra, 1 remíza a 5 proher. V roce 2011\nbyl trenérem reprezentace ČR do 17 let, kterou poprvé v její historii dovedl na MS ve fotbale U17 2011, kde tým nepostoupil ze základní skupiny.\n\nV prosinci 2014 se po šesti letech vrátil na českou prvoligovou scénu, když byl společně s Jiřím Kotrbou ustanoven trenérem klubu FC Slovan Liberec. Ten se po podzimní části nacházel na sestupovém 15. místě. Po prvních třech jarních kolech, ve kterých klub třikrát prohrál s celkovým skóre 2:8, byli oba trenéři 9. března 2015 ze svých funkcí odvoláni.\n\nV roce 2019 skončil ve Zlíně. Na post trenéra nastoupil před sezonou v červnu a u týmu FC Fastav Zlín vydržel jen čtyři měsíce.\n"}
{"id": "211201", "url": "https://cs.wikipedia.org/wiki?curid=211201", "title": "Jan Krines", "text": "Jan Krines\n\nJan Krines (23. června 1897 Petrovice – 21. února 1968 Újezd)\nbyl chodský kronikář, vlastivědný badatel a regionalista. \nZpracoval podrobné dějiny Petrovic, dvora Rejkovic, Újezda a Havlovic. \n\n"}
{"id": "211217", "url": "https://cs.wikipedia.org/wiki?curid=211217", "title": "Zastávkový mys", "text": "Zastávkový mys\n\nZastávkový mys je typ stavebního uspořádání nástupiště tramvajové, autobusové nebo trolejbusové zastávky, tvořeného rozšířenou částí chodníku. Ve srovnání s nástupním ostrůvkem jde o jakýsi poloostrůvek, ostrůvek spojený s přilehlým chodníkem v jeden celek. Jejich účelem je zvýšení bezpečnosti dopravy vyloučením kolize cestujících se silničními vozidly a umožnění pohodlného nástupu cestujících z úrovně chodníku. \n\nTento typ nástupiště se používá v Česku u tramvají například v místech, kde v minulosti býval nástup přes vozovku. Jízdní nebo parkovací pruh je přerušen a chodník je v místě zastávky rozšířen až ke koleji, přičemž rozšířená část tvoří nástupiště. Provoz silničních vozidel je sveden na tramvajovou kolej (tramvajový pás). \n\nV Praze jsou zastávkové mysy například v tramvajových zastávkách Jindřišská, Letenské náměstí, na rekonstruované Sokolovské ulici v Karlíně atd. Začaly být zřizovány kolem roku 1999. \n\nV USA jsou pod názvem bus bulb zřizovány obdobné zastávkové mysy pro autobusy, obvykle v přerušení parkovacího pruhu.\n\nZastávkový mys se liší od tzv. zastávky vídeňského typu (nazývané též \"pojížděný mys\"), což je tramvajová zastávka s nástupem cestujících přes vozovku, přičemž vozovka v místě zastávky je zvýšená na úroveň chodníku. Tento typ zastávky se v Praze příliš neosvědčil, protože cestující (chodci) zvýšenou část vozovky používali často jako vyčkávací plochu nástupiště, čímž nutili řidiče silničních vozidel k jízdě po tramvajovém pásu, jako by objížděli zastávkový mys. \n\nDalším podobným řešením je časový ostrůvek. Ten spočívá v tom, že před běžným nástupním ostrůvkem je světelné signalizační zařízení, které na dobu pobytu tramvaje v zastávce zastaví provoz silničních vozidel. \n\nPodobným způsobem vysazená chodníková plocha se používá i v místech přechodů pro chodce.\n\n\n"}
{"id": "211218", "url": "https://cs.wikipedia.org/wiki?curid=211218", "title": "Melantrich", "text": "Melantrich\n\nMelantrich bylo české nakladatelství a vydavatelství, působící od roku 1898, nejprve pod názvem Tiskařské družstvo Národně sociální strany. Název \"Melantrich\" neslo od roku 1910. V období první republiky se Melantrich stal nejvýznamnějším polygrafickým podnikem v Čechách. Byla zde vydávána jak řada novin a časopisů, tak i množství knižních publikací, včetně děl nejvýznamnějších autorů české i světové beletrie, naučná literatura, sebrané spisy významných osobností, soudobá poesie, životopisné knihy i knihy historické. Melantrich fungoval i v období nacistické okupace. Po komunistickém převratu nezanikl, ale jeho činnost byla výrazně okleštěna. Po roce 1989 se pouze obtížně adaptoval na podmínky tržního hospodářství a v roce 1999 zanikl.\n\nRoku 1897 vzniklo po odštěpení České strany národně sociální od Českoslovanské sociálně demokratické strany dělnické \"Tiskařské družstvo Národně sociální strany\". Toto družstvo založilo 9. července 1898 podnik s názvem \"Tiskárna národně sociálního dělnictva\". Téhož roku byla zakoupena tiskárna ve Školské ulici v Praze na Novém Městě.\n\nRoku 1907 zde začal vycházet deník \"České slovo\". Roku 1910 byl na Václavském náměstí zakoupen dům č. p. 793, na jehož místě byla do roku 1913 postavena nová rozsáhlá budova podle návrhu Bedřicha Bendelmayera. Tiskárna, která zde sídlila, se stala základem úspěchu Melantricha. Dne 17. října roku 1910 došlo také k přejmenování na \"Melantrich, grafický a umělecký ústav národně sociální strany\". Název \"Melantrich\" byl zvolen podle jména významného českého renesančního nakladatele Jiřího Melantricha z Aventina. Podnik přijal i Melantrichovo heslo: \"„Nepodlehne ohni ani meči“\".\n\nPrvní světová válka utlumila fungování podniku. Od roku 1915 bylo též zakázáno vydávání \"Českého slova\".\n\nV roce 1919 podnik získal nakladatelskou koncesi. Koupil tiskárnu ve Spálené ulici v Praze a také tehdy nejmodernější tiskařskou techniku ze Švýcarska. \"České slovo\" opět vycházelo a to v nákladu 110 000 výtisků denně (30 000 ranní a 80 000 večerní vydání + 40 000 výtisků nedělního vydání).\n\nRoku 1920 začal vycházet \"Pražský ilustrovaný zpravodaj\", který bývá označován za první bulvární časopis v Čechách, neboť s obrazem, zpravidla rozměrnou a kvalitně vytištěnou fotografií pracoval jako s hlavní náplní časopisu. Textové sdělení zpravidla hrálo často pouze roli vysvětlujícího popisku. Ještě rozšířenější byla od roku 1925 vycházející \"Hvězda československých paní a dívek\" dosahující nákladu 400 000 výtisků.\n\nRoku 1924 se podnik stal akciovou společností. Roku 1926 Melantrich koupil smíchovskou tiskárnu firmy Koppe a Bellmann (Drtinova 557/10), 1928 získal filiálku v Ostravě, 1934 v Brně a nakonec i v Žilině. Ve třicátých letech se Melantrich podílel i na natáčení filmů a věnoval se reklamní grafice. Průběžně docházelo i k modernizaci tiskařského zařízení, takže tiskárna Melantrichu na Václavském náměstí mohla roku 1929 vytisknout 755 000 výtisků \"Českého slova\" denně. Začínají vycházet i specializované časopisy pro ženy (\"Eva, Vkus\"), sportovce (\"STAR\"), či dokonce trampy (\"Ahoj na neděli\"). Jedním z nich byl i od roku 1935 vycházející \"Malý\", později \"Mladý hlasatel\" Jaroslava Foglara. Náklad záhy dosáhl 200 000 výtisků.\n\nRoku 1936 vzniká hudební nakladatelství MelPa (Melantrich & Pazdírek), v r. 1938 Orchestrální oddělení Melantricha a také cestovní kancelář Prago Via. Téhož roku Melantrich přebírá krachující Republikánskou lidovou pojišťovnu a sanuje její dluh ve výši 12 milionů korun. (Celá záchrana pojišťovny nakonec vyšla na 20 milionů Kč). Roku 1938 měl Melantrich obrat 138 298 705 Kč, 2000 zaměstnanců a patřil k největším a nejmodernějším polygrafickým podnikům v Evropě.\n\nVýznamnou postavou knihtiskárny byl Jaroslav Šalda. Už roku 1905 se stal účetním tiskařského družstva a roku 1925 byl na mnoho let jmenován ústředním ředitel Melantricha. Šalda měl významný podíl na výrazném růstu a rozvoji nakladatelství, které se stalo nejvýznamnějším nakladatelským, grafickým a tiskařským podnikem v prvorepublikovém Československu. Šaldovým cílem a posléze zásluhou bylo také to, že Melantrich začal vedle novin a časopisů vydávat též knihy. Podařilo se mu dokonce uhájit existenci Melantrichu v dobách nacistické i komunistické totality, přestože on sám musel po roce 1948 podnik opustit.\n\nDůležitým mužem Melantrichu byl i Bedřich Fučík, který byl od roku 1928 ředitelem nakladatelství. Tento mladý (narozen 1900) literární kritik vytvořil rozsáhlý reprezentativní a přitom i komerčně velmi úspěšný ediční plán, který pak nakladatelství v následujících letech uskutečňovalo. Hned první kniha, kterou připravil k vydání, Remarquovo \"Na západní frontě klid\", sklidila ohromný úspěch. Téměř okamžitě se jí prodalo přes 100 000 výtisků.\n\nPřestože se Šaldovi podařilo podnik uhájit před nacisty, byl v roce 1941 zatčen a v nakladatelství získali významný vliv někteří kolaboranti. Přesto Melantrich všemožně podporoval jak jednotlivce postižené nacistickou perzekucí, tak ilegální odboj. V tiskárně Melantrichu byly například tištěny ilegálně vycházející odbojové noviny \"Rudé právo\" a \"V boj\".\n\nProdukce vydavatelství i nakladatelství postupně klesala. V letech 1939–1941 bylo vydáno 111, 152 a 126 knih ročně. V roce 1942 vyšlo pouze 39 knih. V posledních letech války to bylo kolem 50 knih ročně.\n\nParadoxně až po válce byl Šalda oficiálně zbaven vedoucího postavení. Dne 7. června 1945 převzali akcie Melantrichu čelní představitelé předsednictva \"Národně socialistické strany\", kteří do té doby v podstatě nezávislý, samostatně fungující akciový podnik hodlali přeměnit opět ve stranická vydavatelství. Šalda byl nucen odejít do důchodu, neboť tuto koncepci stranického vydavatelství nesdílel.\n\nNovým ředitelem se stal Julius Firt, který se snažil o opětovné oživení vydavatelské činnosti. Začaly například vycházet týdeníky \"Svobodný zítřek\" a \"Sobota\", čtrnáctideník \"Světový pramen\" atp. \"České slovo\" bylo přejmenováno na \"Svobodné slovo\". S novou silou pokračovalo i vydávání knih.\n\nPo roce 1948 komunisté veškerý nemovitý majetek Melantrichu zabavili a zestátnili. Od roku 1950 Melantrich fungoval jako ústřední nakladatelství komunisty ovládané Československé strany socialistické vydávající stranické brožurky a podobné tiskoviny. Například roku 1954 nakladatelství vydalo pouze 11 titulů. Postupná likvidace významu Melantricha byla reflektována také jeho přejmenováním. Od počátku roku 1957 bylo nakladatelství přejmenováno na \"Svobodné slovo–Melantrich\", po roce 1959 už se jmenovalo pouze \"Svobodné slovo\".\n\nKoncem 50. let 20. století byl ředitelem vydavatelského podniku Melantrich Václav Hulínský. KSČ tehdy spustila proti socialistické straně novou kampaň. Na konferenci ČSS v té době vystoupil přední komunistický funkcionář Václav Kopecký a kritizoval její údajnou vstřícnost vůči elementům bývalé národně socialistické strany. Zároveň vyjádřil kritiku nad chodem podniku Melantrich. V lednu 1959 rozhodlo politbyro Ústředního výboru Komunistické strany Československa odebrat socialistické straně Melantrich. V souvislosti s tím byl na jaře 1959 Hulínský odvolán z funkce ředitele, podnik přejmenován na Vydavatelství Svobodné slovo. Hulínský rezignoval rovněž na poslanecký mandát. Čistky proběhly i v tiskových orgánech strany.\n\nV době politického tání se opět zvyšovala úroveň a množství vydávaných titulů. 4. dubna 1968 se nakladatelství také opět vrátilo k historickému názvu \"Melantrich\". Stoupající význam Melantricha však byl opět přerušen v období normalizace.\n\nV listopadu roku 1989 posloužil právě balkón Melantricha jako tribuna řečníků na demonstracích sametové revoluce.\n\nV roce 1990 se Melantrich stal opět akciovou společností. Roku 1996 se jeho majoritním akcionářem stal Chemapol Group. Na konci devadesátých let 20. století byl Melantrich nejdéle fungujícím nakladatelstvím v Čechách. Přesto bylo patrné, že se podnik, podobně jako mnohá další velká nakladatelství, obtížně adaptuje na nové tržní podmínky. V roce 1999 Melantrich svou činnost ukončil. Dnes sídlí v historické budově Melantricha na Václavském náměstí obchodní dům Marks & Spencer, wellness centrum a apartmánový hotel.\n\nOd roku 1919 Melantrich vydával vedle novin i naučnou literaturu. V první polovině dvacátých let ještě spíše náhodně a nekoncepčně, později už jako pevná součást nakladatelského a vydavatelského profilu. Postupně se nakladatelství snaží získávat nejvýznamnější autory beletrie i naučné literatury, vydává řadu překladů světových děl, vydává sebrané spisy významných autorů, soudobou poesii, životopisné knihy i knihy historické.\n\n\n"}
{"id": "211221", "url": "https://cs.wikipedia.org/wiki?curid=211221", "title": "Rumex OK 2", "text": "Rumex OK 2\n\nRumex OK 2 (\"Rumex patientia × Rumex tianschanicus\" cv. 'Uteuša') je mezidruhový hybrid šťovíku, který se též nazývá šťovík krmný nebo šťovík energetický či šťovík Uteuša (podle šlechtitele). Jedná se o křížence mezi šťovíkem zahradním (\"Rumex patientia\") (mateřská linie) a šťovíkem ťanšanským (\"Rumex tianschanicus\") (otcovská linie).\n\nTato kulturní rostlina byla vyšlechtěna na konci 20. století, v „Národní botanické zahradě Ukrajiny N. N. Grižka“, pěstitelem J. A. Uteušem a D. B. Rachmetovem jako krmný šťovík. V roce 2004 byla plodina, pod málo používaným jménem šavnat ( schavnat), registrována pod číslem EU 21629 k ochraně odrůdových práv u Evropské unii.\n\nRostlina není náročná na kvalitu půdy ani na teplo či nadmořskou výšku, dobře přezimuje a je odolná proti vymrzání, zůstává na jednom místě patnáct až dvacet let. Nesnáší však půdu s kyselosti pod 5 pH a trvale zamokřenou, stejně jako písčitou a kamenitou s malou schopností jímat vodu. Je závislá na dostatečném přísunu srážek v průběhu vegetačního období. Škodí ji během růstu bezdešťové období delší 15 až 20 dnů. V podmínkách České republiky dosahuje největších výnosů na středně těžkých půdách na Českomoravské vrchovině, kde bývá během jejího růstu dostatek srážek.\n\nJe velice ranou rostlinou, začíná obrůstat v březnu současně s ústupem sněhu. Počátkem května je již vysoká 160 až 180 cm a vyrůstají květní poupata.\n\nVytrvalá, trsnatá rostlina vytvářející 4 až 6 lodyh o výšce 220 až 280 cm. Z rozvětveného, u starší rostliny 1,5 až 2 m dlouhého kořene, vyrůstají rovné, lysé, okrouhlé lodyhy v bazální části hrubé 1,5 až 2,5 cm. Střídavé listy s řapíky jsou u spodu lodyhy dlouhé asi 50 cm a směrem nahoru se zmenšují na délku 30 cm. Listové čepele mají tvar vejčitě kopinatý a po obvodě jsou celokrajné nebo jemně ozubené.\n\nKvětenstvím je lata, dlouhá 90 až 130 cm, skládající se z deseti až dvaceti větviček prvního řádu. Drobné, oboupohlavné květy mají narůžovělá, šestičetná okvětí po třech lístcích ve dvou kruzích. Vnitřní, téměř volné lístky se zvětšují a vytvářejí křídlaté krovky kryjící plod. Tyčinek je v květu šest, pestík má tři blizny, květy jsou samosprašné a obvykle opylovány větrem. Plod je trojboká nažka světlehnědé barvy.\n\nKříženec byl vyvíjen jako krmivářská plodina a v praxi byl zkoušen paralelně v Česku i na Ukrajině. Vznikla rychle rostoucí bylina odolná proti nepříznivým půdně klimatickým podmínkám a schopná produkce velkého množství biomasy vhodné jako krmivo pro dobytek. Na rozdíl od Ukrajiny, kde se na tuto plodinu nahlíží jako na plodinu ryze krmivářskou, v ČR byla od počátku hodnocena z hlediska možného využití i jako energetická plodina.\n\nPři použití pro krmné účely je velice vhodná její raná zralost, prvá seč začíná obvykle již koncem dubna. Píce s vysokým obsahem dusíku a optimálně vyrovnanými živinami se může se také přímo spásat nebo silážovat. Počátkem srpna rostliny znovu obrůstají, netvoří se již lodyhy, ale jen přizemní listové růžice. Lze tedy krmivo sklízet, sice v menším množství, podruhé a v závislosti na vláze i potřetí. K výrobě bioplynu se sklízí ve stadiu plného nasazení plodů, přibližně v polovině června.\n\nPro fytoenergetiku je příhodné brzké dozrávání a rychle ukončení vegetace rostlin, usychají již „nastojato“ uprostřed léta. Lze je v červenci sklízet v suchém stavu (do 20 % vlhkosti) ještě před žněmi. Sklizená hmota má dobré vlastnosti jako biopalivo a výhřevností se blíží dřevní štěpce. Sklízí se v době těsně před dosažení plné zralosti, kdy ještě nevypadávají semena, důležitá složka pro posílení výhřevnosti. Pro spalování se sklízí jednou za rok. Roční energetická výtěžnost z 1 hektaru je asi 270 Gj.\n\nŠťovík krmný nemá předpoklady se stát invazní rostlinou, nesnáší konkurenci jiných rostlin, není vhodný ani pro pěstování ve směsích a není schopen samostatně se rozvíjet v přírodních podmínkách.\n\nNázev plodiny navržený autory „šavnat“ pochází z ruských slov označujících šťovík a špenát, ( se šťovík zahradní jmenuje „Щaвeль шпинaтньιй“ (šťovík špenátový)).\n\n"}
{"id": "211222", "url": "https://cs.wikipedia.org/wiki?curid=211222", "title": "Seznam golfových pojmů", "text": "Seznam golfových pojmů\n\nToto je seznam golfových pojmů, které jsou běžně používány mezi golfisty.\n\n\n\n"}
{"id": "211225", "url": "https://cs.wikipedia.org/wiki?curid=211225", "title": "Balrog", "text": "Balrog\n\nBalrog (sindarsky \"Démon desu,\" quenijsky \"Valarauco\") je fiktivní démon ohně a stínu ve fantasy knihách J. R. R. Tolkiena \"Silmarillion\" a \"Pán prstenů\". Balrogové byli Maiar, které svedl Melkor. Byli Morgothovými nejstrašnějšími služebníky, až na Saurona. Jejich pánem byl Gothmog. Balrog se svojí silou a způsobenými škodami vyrovná drakům a porazit ho dokázali pouze silou rovní jedinci. V Prvním věku to byli elfové, kteří v té době byli na vrcholu svých sil, ve Třetím věku s balrogem bojoval Gandalf, který byl podobně jako balrog Maia.\n\nPodle Silmarillionu byli balrogové původně Maiar, které svedl Melkor ještě před stvořením Ardy. Během Prvního věku byli nejobávanějšími Morgothovými služebníky. Když Valar ve Válce hněvu zničili Morgothovu pevnost Utumno, mnozí balrogové unikli a skryli se v jámách Angbandu a hluboko u základů Země.\n\nJako Maiar, měli původně balrogové schopnost měnit svou fyzickou podobu pouze svou vůlí. Později však Melkor, Sauron a jejich služebníci tuto schopnost ztratili. Melkor zůstal v podobě \"tyrana z Utumna\", gigantické a strašné postavy, nebyl však schopen uzdravit své popálené ruce od Silmarilů a zranění ze souboje s Fingolfinem na nohách a v obličeji. Sauron obdobně ztratil schopnost užívat sličnou a krásnou podobu poté, co jeho fyzické tělo bylo zničeno při Pádu Númenoru.\n\nElfové se poprvé střetli s balrogy v Dagor-nuin-Giliath v Prvním věku. Po vítězství Noldor nad skřety, Fëanor táhl k Angbandu, ale proti němu vyšli balrogové a jejich vůdce Gothmog ho smrtelně zranil.\n\nPozději během pádu Gondolinu byli zabiti dva balrogové. V bitvě o Gondolin bojoval s balrogem Ecthelion, Pán fontán z Gondolinu a právě v tomto hrdinském boji po pravici krále Turgona zabil Gothmoga. V bitvě pod Gondolinskou věží jím však byl sám zabit. S balrogem se utkal také Glorfindel, který s ním při ústupu gondolinských uprchlíků bojoval v horském průsmyku holýma rukama nad propastí a nakonec jej svrhl dolů. Přestože při tom činu sám zahynul, zachránil tím život všech utečenců včetně Idril, Turgonovy dcery.\n\nBalrogové byli skoro všichni zničeni na konci Prvního věku ve Válce hněvu. Někteří však unikli a skryli se v hlubinách Země. V roce 1980 Třetího věku trpaslíci v Morii kopali tak hluboko, až probudili jednoho z Morgothových balrogů, který byl trpaslíky poté, co zabil Durina VI., nazýván Durinova zhouba. V roce 3019 Společenstvo prstenu procházelo Morií a bylo napadeno v Balinově komnatě skupinou skřetů. Společenstvo bylo nuceno utéct z komnaty a Gandalf se pokusil zamknout kouzlem dveře. Ale v tu chvíli se objevil balrog a zaklínal protikouzlo. Gandalf vyslovil Velitelské slovo, ale dveře tento souboj nevydržely. Gandalf byl vyčerpán soubojem a Společenstvo ustoupilo až k můstku. Balrog je ale pronásledoval, takže Gandalf se mu na můstku postavil. V souboji se můstek zlomil a oba se zřítili do propasti. Spadli až do základů kamenů, kde byla mrazivá voda. Balrog se v ní stal slizkým, ale Gandalf se ho chytil a spolu tak procházeli tajnými chodbami Morie, které Durin nevybudoval. V těchto místech žili tvorové, které neznal ani Sauron a kteří byli starší než on. Potom došli k nekonečným schodům a vystoupali až na Durinovu věž. Tam Gandalf s balrogem bojoval a nakonec ho svrhl z hory. Balrog se roztříštil, ale Gandalf zemřel také, bloudil mimo myšlení a čas, byl však poslán zpět, neboť jeho úkol ještě nebyl dokončen. Pak ho našel Gwaihir, Pán větru, a odnesl ho do Lothlórienu, kde ho vyléčili a oblékli do bílého. Gwaihira totiž poslala sama paní Galadriel, paní země Lórien.\n\nBalrog je vysoký, hrozivý démon v podobě člověka ovládající oheň a stín. Působí hrůzu mezi přáteli i nepřáteli, jeho srdce je ohnivé, ale obklopuje se stínem a tmou. Z Tolkienových zápisků není jasné, jak přesně balrog vypadal. O tom, zda měl křídla, vedou tolkienologové diskuse a zatím se neshodli. Rovněž není známo, zda a kdy ztratili schopnost měnit svou podobu.\n\nDebata o tom, zda balrogové měli křídla, vychází z kapitoly Společenstva prstenu Můstek Khazad-dûm. Jsou zde dvě reference.\n\n\nTokien použil frázi „jako dvě velká křídla“, což vede některé k názoru, že balrog neměl fyzická křídla, protože stín je v druhém případě metaforou. Někteří si však myslí, že jsou popsána skutečná křídla, takže balrogové křídla mají v Pánu prstenů a PC hře \"Lord of the Rings: Battle for Middle Earth 2\" balrog křídla má.\n\nNení jasné, zda jde o metaforu nebo o skutečný popis. V prvních náčrtcích kapitoly, jak je popsána Christopherem Tolkienem v The Treason of Isengard, se zdají být balrogové bez křídel.\n\nAť už však balrogové křídla mají nebo nemají, nepochybně umí létat.\n\nBalrog z Morie používal v souboji s Gandalfem meč a ohnivé důtky. V prvním věku také používali černé sekyry a palcáty.\n"}
{"id": "211227", "url": "https://cs.wikipedia.org/wiki?curid=211227", "title": "Mebyon Kernow", "text": "Mebyon Kernow\n\nMebyon Kernow (česky: \"Synové Cornwallu\") je politická strana působící ve Velké Británii v oblasti Cornwallu.\n\nStrana byla založena 6. ledna 1951 a jejím současným předsedou je archeolog Dick Cole. Mezi programové cíle strany patří autonomie oblasti Cornwallu a ustavení Cornwallského národního shromáždění. Její politické názory jsou středo-levicové. Mebyon Kernow není zastoupena v Parlamentu Spojeného království ani v Evropském parlamentu, ale má své zástupce v místní samosprávě.\n\n"}
{"id": "211228", "url": "https://cs.wikipedia.org/wiki?curid=211228", "title": "HMS Sheffield", "text": "HMS Sheffield\n\nTři válečné lodi Royal Navy nesly jméno HMS Sheffield podle města a metropolitního distriktu Sheffield v South Yorkshire na severu Anglie:\n\n"}
{"id": "211232", "url": "https://cs.wikipedia.org/wiki?curid=211232", "title": "Handicap (golf)", "text": "Handicap (golf)\n\nHandicap (zkráceně hcp) je číselné vyjádření herní úrovně amatérského golfisty. Na turnajích se používá jako \"výhoda\" pro méně zkušené hráče, aby také mohli vyhrát. Nejvyšší možný handicap je 54. \n\nHandicap stoupá či klesá podle aktuálního herního skóre hráče pomocí tzv. stablefordových bodů, což je jeden ze způsobů hry, ve kterém se rány nesčítají za celou hru, ale v jednotlivých jamkách se porovnávají hodnotou závislou na paru jamky, handicapu hráče a obtížností jamky. \n\nPokud golfista ještě nedosáhl handicapu 36 , nemůže zhoršit svůj hcp. Hcp se golfistovi zvyšuje o kousek , ale snižuje o hodně. Když golfista dosáhne handicapu 36 , tak se mu začne i zvyšovat , ale většinou jen na 36,3 a takhle po kouskách. \n\nHandicap se nepoužívá v profesionálním golfu.\n"}
{"id": "211240", "url": "https://cs.wikipedia.org/wiki?curid=211240", "title": "Daniil Andrejev", "text": "Daniil Andrejev\n\nDaniil Leonidovič Andrejev ( \"Даниил Леонидович Андреев\", 2. listopadu 1906, Berlín – 30. března 1959, Moskva) byl ruský spisovatel, básník a mystik.\n\nDruhý syn slavného ruského spisovatele Leonida Nikolajeviče Andrejeva (1871–1919) a praneteře Tarase Ševčenka Alexandry Michajlovny Andrejevové (rozené Veligorské, 1881–1906) se narodil v Berlíně (Grunewald, Gerbertshtrasse 26).\nKdyž poporodní komplikace způsobily smrt jeho matky (28. října/15. listopadu [dle nového stylu] 1906) A. Andrejevové, zarmoucený otec situaci neunesl a novorozeného syna, v jeho očích příčinu smrti jeho milované ženy, se zřekl. D. Andrejeva se ujala babička Je. V. Veligorská (rozená Ševčenková 1846–1913), jež chlapce odvezla do Moskvy k rodině další ze svých dcer, J. M. Dobrovové (rozené Veligorské, 1868–1942), manželce významného moskevského lékaře F. A. Dobrova.\nPo těžkém porodu byl Daniil často nemocný; na záškrt, jímž jako šestiletý také onemocněl, se nakazila a umřela jeho babička Je. V. Veligorská. Téhož roku se na chatě nedaleko Petrohradu podařilo malého chlapce na poslední chvíli zastavit u mostu přes řeku, kde se chtěl utopit, aby se mohl co nejdříve shledat se svojí matkou a babičkou.\nDům Dobrovových byl jedním z literárních a hudebních center Moskvy, který navštěvovali mnohé osobnosti z kulturního, zejména divadelního prostředí. Pod vlivem této atmosféry začal mladý D. Andrejev brzy psát prózu a poezii.\nNa jaře roku 1915 D. Andrejev napsal svou první báseň „Zahrada“. V dětství také podle vzpomínek manželky A. A. Andrejevové napsal kromě krátkých próz také rozsáhlý epos, jehož děj se odehrává ve smyšleném meziplanetárního prostoru. V té době také namaloval cyklus portrétů panovníků této smyšlené dynastie.\nV září 1917 začal D. Andrejev studovat na moskevském gymnáziu E. A. Repmana na Nikitském prospektu, které dokončil v roce 1923. Od roku 1924 pokračoval dále ve studiu na státním Vyšším literárním institutu V. Brjusova, a začal pracovat na románu Hříšníci (nedochoval se). V roce 1926 se stal členem Svazu básníků, jež existoval do roku 1929.\nNa konci srpna 1926 se D. Andrejev oženil se spolužačkou A. L. Gublerovou (rozená Gorobovová, 1907–1985). Manželství však nemělo dlouhého trvání – žádost o rozvod byla podána již následující měsíc. V roce 1928 D. Andrejev napsal báseň „Rudá Moskva“ (nedochovala se), pokračoval v práci na románu Hříšníci, a zahájil práci na básnickém cyklu „Katakomby“.\n\nVe 30. letech D. Andrejev pracoval jako výtvarník a návrhář, ve volných chvílích se věnoval především literární práci. V roce 1930 napsal báseň „Slunovrat“ (nedochovala se). Roku 1931 se setkal s významným ruským básníkem M. Vološinem (1877–1932) a toto setkání považoval za zcela zásadní. Od února do března 1932 D. Andrejev působil jako jazykový korektor a později jako hlavní redaktor novin moskevské továrny Dinamo; na vlastní přání však odtud odešel. V létě 1932 také dokončil sbírku básní „Deník básníka“ (zničenou autorem nejpozději v roce 1933). V roce 1933 začal pracovat na práci Kontury prozatímní doktríny (nedokončeno) a na cyklu „Předhůří“. 20. října 1934 navštívil Koktěbel, místo, kde žil a tvořil M. Vološina, a věnoval mu zde napsanou báseň „Hrob“. V roce 1935 D. Andrejev vstoupil do moskevského Výboru grafiků a 8. září téhož roku napsal úvod k poémě „Píseň o Monsalvatu“ (báseň zcela dokončena v roce 1938).\n\nNa základě doporučení E. P. Peškovové (první ženy spisovatele M. Gorkého) D. Andrejev napsal v roce 1937 dopis Stalinovi, v němž se tázal na možnosti usnadnění návratu svého staršího bratra Vladimíra z exilu. V tomtéž roce započal práce na románu o duchovním hledání inteligence v tehdejší době s názvem Poutníci noci, jež byl koncipován nejen jako portrét doby, nýbrž především jako „epopej ducha“. Práci nad osudovým románem přerušilo vypuknutí 2. světové války (dílo bylo dokončeno až v roce 1947).\n\nV březnu 1937 se D. Andrejev seznámil s A. A. Ivaševovou-Musatovovou (rozenou Bružesovou, 1915–2005), jež se po 8 letech známosti stala jeho ženou. Později byla odsouzena spolu se svým manželem, a osvobozena rok před ním; byla nejen autorovu oporou v letech věznění a v obtížné době po propuštění, ale také po dlouhá desetiletí rovněž uchovávala dílo D. Andrejeva a v 90. letech 20. století umožnila jeho vydání.\n\nV dubnu 1941 zemřel F. A. Dobrov, jehož D. Andrejev považoval za svého adoptivního otce. Během 2. světové války D. Andrejev pracoval na básni „Jantary“ (1942) a „Němci“ (nekompletní) a dokončil cyklus básní „Katakomby“ (1928–1941).\n\nV říjnu 1942 byl D. Andrejev povolán do armády – v řadách 196. pěší divize Rudé armády vstoupil v lednu 1943 po ledu Ladožského jezera do obklíčeného Leningradu. Sloužil v pohřební jednotce jako sanitář a grafik. Po válce byl uznán jako veterán Velké vlastenecké války druhé třídy.\nV listopadu 1945 se D. Andrejev oženil s A. A. Ivaševovou-Musatovovou a pracoval jako grafik v moskevském Muzeu spojů.\n\nPočátkem roku 1947 D. Andrejev dokončoval román Poutníci noci a uvažoval o sepsání druhého románu předpokládané trilogie, předběžně nazvaném Nebeský Kreml (měl popisovat autorovy zážitky z fronty). 21. dubna téhož roku byl však na základě udání a románu Poutníci noci zatčen (podle § 58); o dva dny později byla rovněž zatčena A. A. Andrejevová. Oba byli obviněni z vytváření protisovětské skupiny, antisovětské agitace a terorismu. Spolu s nimi bylo odsouzeno k trestu odnětí svobody na dobu od 10 do 25 let v pracovních táborech 18 jeho příbuzných a blízkých přátel. Vše, co D. Andrejev napsal před svým zatčením, zničila MGB (dříve NKVD, později KGB).\n\nPřes své uvěznění se D. Andrejev dále věnoval literární činnosti:\n\n- v roce 1950 dokončil báseň „Němereča“ (1937–1950), poetickou knihu \"Ruské oktávy\" a napsal poému \"Symfonie městského dne\". Na konci téhož roku začal pracovat nad \"Železným mysteriem\", ale především nad traktátem Růže Světa: „Začal jsem psát knihu v tíživém období tyranie,\ndeptající dvě stě milionů lidí. Začal jsem ji psát ve vězení, kterému říkali politická izolace.\nPsal jsem ji tajně. Rukopis jsem schovával a dobré síly, lidé i nelidé, ji ukrývali během\nprohlídek. A denně jsem čekal, že rukopis bude zabaven a zničen, stejně jako byla zničena má\npředchozí práce, které jsem věnoval deset let života a jež mne přivedla do vězení pro politické\nvězně.“\n\n- roku 1951 započaly práce nad \"Ranním oratoriem\"; napsána poéma \"Smrt Hrozného\".\n\n- v roce 1952 začal pracovat na první verzí knihy \"Ruští bohové\" (dokončena v roce 1953)\n\n- v roce 1953 pracoval na novelách pro knihu \"Nejnovější Plútarchos\" (napsanou společně se spoluvězni V. V. Parynem a L. L. Rakovem); dokončil poému \"Leningradská apokalypsa\".\n\n- v roce 1955 pracoval na básních „Návna“ a „U démonů odplaty“\n\n- v roce 1956 dokončil \"Železné mysterium\"\n\nV říjnu a listopadu 1953, než byl přemístěn do jiné cely, prožil D. Andrejev několik mystických vidění, která později považoval za bezprecedentní v jejich majestátnosti a síle.\n\n10. listopadu 1954 D. Andrejev napsal dopis předsedovi Rady ministrů SSSR T. M. Malenkovovi, v němž odmítl názor, že v zemi existují „skutečné a garantované“ demokratické svobody a prohlásil, že sovětský systém v jeho stávající podobě nemůže přijmout. Na konci téhož roku spisovatel prodělal infarkt myokardu. 10. srpna 1956 byla propuštěna z tábora na svobodu A. A. Andrejevová.\n\nZ vazby byl D. Andrejev propuštěn 23. dubna 1957. 21. června plénum Nejvyššího soudu přehodnotilo jeho případ a zrušilo obvinění proti němu. 11. července 1957 byl Daniil Andrejev rehabilitován.\n\nV létě roku 1957 se v Kopanovu nedaleko Rjazaně těžce nemocný D. Andrejev po více než 40 letech odloučení setkal se svým starším bratrem Vadimem. V listopadu téhož roku se i s manželkou přestěhovali do Moskvy.\n\nNa jaře roku 1958 po zhoršení anginy pectoris a arteriosklerózy byl D. Andrejev přijat do nemocnice Institutu terapie lékařských věd SSSR. Čtvrtého června oddal protojerej Nikolaj Golubcov Daniila a Allu Andrejevovi v Rizopoloženském chrámu na Šabolovce. Na svatební cestu se vydali na palubě parníku Pomjalovskij na cestu z Moskvy do Ufy a zpět.\n\nV říjnu roku 1958 D. Andrejev dokončil práce nad traktátem Růže Světa: „Rukopis Růže Světa dokončuji na svobodě, v podzimní zlatavé zahradě. Ten, pod jehož útlakem strádala v tomto světě celá země, již dávno sklízí podle zásluh v jiných světech. Nicméně poslední stránky rukopisu schovávám stejně, jako jsem schovával první a do obsahu knihy nesmím zasvětit žádnou živou duši.\nStejně jako dříve nemám jistotu, že kniha nebude zničena, že v ní obsažená duchovní\nzkušenost bude předána alespoň někomu…\nJsem těžce nemocen, mé dny jsou sečteny. Bude-li rukopis zničen nebo ztratí-li se, nestihnu jej obnovit. Avšak dostane-li se někdy alespoň k několika lidem, jejichž potřeba duchovna je přiměje přečíst si rukopis až do konce, nehledě na všechny těžkosti, pak se myšlenky v něm uložené stanou semeny, z nichž vyklíčí výhonky v jejich srdcích.“\n\nV listopadu 1958 byl D. Andrejev hospitalizován v nemocnici Institutu terapie lékařských věd SSSR. Po propuštění žil i s ženou v dvoupokojovém komunálním bytě na Leninském prospektu, neustále trápen srdečními potížemi.\n\n30. března 1959 Daniil Andrejev zesnul. Pohřební obřad se konal 3 .dubna v Rizopoloženském chrámu na Šabolovce, pohřben byl na Novoděvičím hřbitově vedle hrobu své matky.\n\nVeškeré literární práce, které Andrejev napsal před rokem 1948, včetně románu \"Poutníci noci\" (rusky Странники ночи), líčícího autorovu duchovní opozici vůči ateismu a sovětskému režimu, byly zničeny státními institucemi jako „protisovětská literatura“. Ve vězení ale Andrejev některé své staré básně napsal znovu, z \"Poutníků noci\" však napsal jen pár stránek. Několik básní bylo také zachráněno jeho přáteli, včetně jeho první básně, kterou napsal v osmi letech.\n\nJeho hlavním dílem je mystický spis \"Růže světa\" (rusky Роза Мира), detailně popisující mnoho vrstev duchovních světů, obklopujících svět - celá struktura se nazývá Šádánakár - a blížící se náboženství, zvané \"Růže světa\", které v sobě sjednotí všechny lidi všech zemí a národů, události kolem nadcházejícího příchodu Antikrista a jeho pádu.\n\nMimo \"Růži světa\" D. Andrejev rovněž napsal poémy \"Železné mysterium\" (rusky Железная мистерия, publikováno 1990), \"Ruští bohové\" (Русские боги, v plném znění publikováno 1995) a další díla.\n\n\nKnihy vydané v češtině\n\n"}
{"id": "211245", "url": "https://cs.wikipedia.org/wiki?curid=211245", "title": "Kašubové", "text": "Kašubové\n\nKašubové ( , , německy \"Kaschuben\") je západoslovanský národ (podle Poláků západoslovanská etnická skupina), která se odvozuje od Pomořanů osídlivších Gdaňské Pomoří i východní část Západního Pomoří. Dělí se na větší množství etnografických podskupin, které se liší kulturně i jazykově (seznam polských - kašubských pojmenování těchto podskupin: Bylacy - \"Bëlôcë\", Gachy - \"Gôchë\", Józcy - \"Józcë\" lub Mucnicy - \"Mùcnicë\", Krubanie - \"Krëbane\", Lesacy - \"Lesôcë\", Morzanie - \"Mòrzanie\", Rybaki - \"Rëbôcë\", Zaboracy - \"Zabòrôcë\").\n\nV polské společnosti převládá vnímání Kašubů jakožto etnické podskupiny polského národa. Toto rozdělení značně komplikuje také definici celé skupiny Kašubů – podle sčítání lidu z roku 2002 se přihlásilo ke kašubské národnosti asi 5100 obyvatel (polská vláda tuto národnost neuznala a vyškrtla ji z oficiálních výsledků, podobně jako národnost slezskou). Většina Kašubů ovšem deklaruje sama sebe jako obyvatele národnosti polské a etnické příslušnosti kašubské, přičemž počet etnických Kašubů se odhaduje na 500 000. Kašubštinu z nich aktivně používá ovšem pouze asi 50 000 osob, asi 5 % Kašubů pak používá jako rodný jazyk němčinu. Průzkum provedený v letech 1986–1989 zjistil, že v Kašubsku bydlí 368 000 Kašubů a 119 000 polo-Kašubů.\nVětšina Kašubů žije v Kašubsku, malá část je rozptýlena po Polsku, významné diaspory existují v Německu, Kanadě a Spojených státech amerických.\n\nPrvní známý výskyt pojmenování Kašubové v historických dokumentech pochází z 19. března 1238: v dokumentu papeže Řehoře IX. je zápodomořský kníže titulován jako \"duce Cassubie\" (kníže Kašubů). Na památku toho se v Pomoří řadu let slaví na 19. března Den jednoty Kašubů (\"Dzień Jedności Kaszubów\"). Barnim III. Veliký (1320-1368) oficiálně používal titul kníže Kašubů. V roce 1906 byl we Wdzydze Kiszewskie. Jeho tvůrci byli Izydor a Teodorę Gulgowští.\n\nVývoj Kašubů a jejich kultury byl značně ovlivněn tím, že se nacházeli v pohraniční oblasti, o kterou spolu po staletí zápasilo Polsko se Svatou říší římskou (resp. později Pruskem a Německem). Kašubské teritorium bylo v průběhu historie různě děleno, či obsazováno nebo dobýváno dotčenými státy, řada Kašubů ztrácela svoji kulturní identitu a podléhala germanizaci, či polonizaci, z části přirozené, části vynucené. Mnoho polských, pruských i německých vojevůdců mělo kašubské předky – řada z nich se ale ke svému původu nehlásila.\n\nKašubské národní hnutí má dlouholetou tradici, byť nenáleží k hlavnímu proudu Kašubsko-pomořského hnutí. Za slovanský národ odlišný od polského považoval Kašuby např. Florian Ceynowa, tuto myšlenku po něm převzali tzv. Zrzeszeńcy, kteří byli pro tyto své postoje perzekvováni ze strany komunistických úřadů. Ty je obviňovaly ze separatistických tendencí, šlo však o prefabrikovaná obvinění – kašubské národní hnutí nikdy neusilovalo o odtržení Kašubska od Polska, šlo mu jen o rozvoj kašubštiny a uchovávání tradic jejich národa.\n\n\n\n\n\n"}
{"id": "211247", "url": "https://cs.wikipedia.org/wiki?curid=211247", "title": "Bluetooth protokoly", "text": "Bluetooth protokoly\n\nBluetooth používá řadu počítačových protokolů. Následuje jejich seznam.\n\nL2CAP, je zkratkou \"Logical Link Control and Adaptation Protocol\" a je používán uvnitř Bluetooth rozhraní. Posílá síťové pakety na Host Controller Interface (HCI) nebo u nehostovaných systémů přímo na Link Manager.\n\nL2CAP poskytuje následující funkce:\n\nL2CAP je používán ke komunikaci pomocí ACL \"(Asynchronous Connectionless)\" linky. Spojení je vytvořeno po nastavení ACL linky.\n\nBNEP je zkratkou pro \"Bluetooth Network Emulation Protocol\", a je používán pro dopravu síťových packetů. Tento protokol je používán v PAN (Personal Area networking) profilech.\n\nRFCOMM je zkráceninou \"Radio Frequency Communication\". Bluetooth protokol RFCOMM je jednoduchou sadou přenosových protokolů, založených na L2CAP protokolech, poskytuje emulovaný RS-232 sériový port (až šedesát současných připojení bluetooth přístrojů). Protokol je založen na ETSI standard TS 07.10.\n\nRFCOMM je někdy nazýván Serial Port Emulation. Bluetooth sériové porty jsou založeny na tomto protokolu.\n\n\n"}
{"id": "211251", "url": "https://cs.wikipedia.org/wiki?curid=211251", "title": "Time management", "text": "Time management\n\nTime management je sadou postupů, doporučení a nástrojů pro plánování času, obvykle za účelem zvýšení efektivnosti využití času. Time management v současnosti zahrnuje širokou škálu aktivit mezi které patří plánování, přidělování, stanovení cílů, delegování, analýza stráveného času, monitorování a stanovení priorit. Zpočátku bylo hospodaření s časem využíváno jen pro obchodní nebo pracovní činnosti, ale postupem času se tento obor z důvodu narůstajících nároků na život rozšířil i do osobních aktivit.\n\nNa základě práce Stephena Coveyho lze rozdělit způsoby plánování do několika generací.\n\nStrategie Time managementu by měla vždy začít stanovením osobních cílů. Tyto cíle by měly být zaznamenány a mohou být rozděleny do řízení projektů, akčních plánů, nebo jednoduchých seznamů úkolů. Pro jednotlivé úkoly či cíle může být následně stanovena důležitost a mohou být také nastaveny lhůty. Výsledkem tohoto procesu je plán se seznamem úkolů, rozvrh nebo kalendář aktivit. Lze si také stanovit denní, týdenní, měsíční plánovací období spojené s různými hodnoceními. To se provádí různými způsoby, a to takto.\nSeznam úkolů (také v angličtině známý výraz \"to-do list\") je seznam činností, aktivit a věcí, který by měl být podle autora splněn. Jedná se o nástroj, který slouží jako alternativa nebo doplněk k paměti. Pokud je jednotlivá položka ze seznamu splněna, je tato položka označena nebo vyškrtnuta. Tradičním zvykem je psát si takový seznam na kousek papíru obvykle z poznámkového sešitu. V současné době existuje spousta elektronických ekvivalentů, kde je možné takový seznám nalézt a aktivně ho používat (PDA, Mobil, PC).\n\nK organizaci úkolů slouží v dnešní době spousta nástrojů. Originálním řešením pak může být propojení klasického diáře s motivačním nástrojem, jako je motivační diář DOLLER. Seznamy úkolů jsou často odstupňovány. Nejjednodušší systém obsahuje obecný seznam, který zaznamenává všechny úkoly, které člověk potřebuje v daném čase dosáhnout. Dále z obecného lze přejít na denní seznam, který je vytvořen každý den přenesením úkolů z obecných úkolů.\n\nPřidělení důležitosti:\n\n\n\n\nModerní softwarové aplikace mají vestavěné moduly pro zpracování úkolů a mohou podporovat množství metod pro filtrování a řazení seznamu úkolů. Mezi dalšími funkcionalitami může také být dynamické určování aktuálních úkolů, které se mají právě zpracovávat. Spousta takových programů dokonce podporuje řízení úkolů pro více uživatelů. Jedna osoba tak může dalším lidem zadávat úkoly.. Seznam úkolů může být také součást nějakého jiného nástroje, jakým je například Správce osobních informací nebo Správce projektů.\n\nExistuje několik technik pro nastavení priorit. Mezi nejznámější patří ABC analýza a Paretova analýza.\n\nTato technika se využívala pro kategorizaci do skupin. Tyto skupiny jsou často označeny písmeny A, B a C. Úkoly jsou následně označovány podle následujících kritérií:\nKaždá skupina je následně seřazena podle priority. ABC analýza může mít více než tři skupiny, které vyplývají z jejího označení.\n\nABC analýza je běžně kombinována s Paretovou analýzou.\n\nTato analýza je založena na tom, že 80 % úloh může být ukončeno v 20 % času, který máme k dispozici. Zbývajících 20 % úloh bude trvat 80 % času. Tento princip je tak založen na rozdělení úloh do dvou skupin, kdy je doporučeno úlohám v první skupině přiřadit vyšší prioritu.\n\nParetův princip může být také použit k zvýšení produktivity: předpokládá se, že 80 % produktivity může být dosaženo dokončením 20 % úloh. Jestliže je cílem vyšší produktivita, pak by měla mít první skupina vyšší prioritu.\n"}
{"id": "211253", "url": "https://cs.wikipedia.org/wiki?curid=211253", "title": "Emily Brontëová", "text": "Emily Brontëová\n\nEmily Jane Brontëová (30. července 1818 – 19. prosince 1848) byla britská spisovatelka. Nejvíce ji proslavil její jediný román \"Na Větrné hůrce\" (\"Wuthering Heights\"), klasické dílo anglické literatury. Emily byla druhá nejstarší z pěti sester Brontëových. Publikovala pod mužským pseudonymem Ellis Bell.\n\nNarodila se v Thorntonu u Bradfordu Patricku Brontëovi a Marii Branwellové jako jejich páté dítě. Když byly Emily dva roky, rodina přesídlila na faru v Haworthu, kde její otec začal působit jako vikář. Patrick Brontë, vlastním jménem Brunty, pocházel z chudé irské rolnické rodiny. Vystudoval teologii v Cambridgi a změnil si jméno na vznešeněji znějící Brontë. Matka Maria Branwell naopak pocházela ze zámožné rodiny, která bydlela v jihozápadní části Anglie. Za necelých osm let Maria porodila šest dětí – dcery Mary, Elizabeth, Charlotte, Emily, Anne Brontëovy a syna Patricka Branwella Brontë. Velmi mladá zemřela a její místo v rodině zaujala Mariina sestra, pro děti tetička Branwellová.\n\nSilně věřící teta dívky vedla k tomu, aby se staly řádnými křesťankami a vzornými ženami. Děti nevyrůstaly v láskyplném prostředí, jakékoliv projevy náklonnosti ze strany tety a otce jim byly cizí. Sama teta Branwellová, která děti vychovávala, nebyla zvyklá dávat najevo své city a otec byl nejčastěji zahloubán do vlastních myšlenek. Není proto divu, že už od raného dětství žily děti ve svém fantazijním světě a tím si vynahrazovaly šedivý obraz reálného života. Emily spolu se svými sestrami Charlotte a Anne i s bratrem Patrickem vymýšleli fiktivní země (Angria, Gondal, Gaaldine, Oceania), které se později objevují i v jejich příbězích.\n\nV době, kdy bylo nejstarší dceři deset let, se otec rozhodl, že dětem dopřeje vzdělání. Vybral penzionát v Yorkshiru, určený pro nemajetné pastorské dcery. Postupně do něj byly odvedeny všechny děti kromě nejmladší Anne a Patricka. V internátní škole panoval velmi tvrdý režim. Mary a Elizabeth zde zemřely na tuberkulózu a domů se tak vrátily pouze Emily s Charlotte. Utrpení, které sestry v penzionátu prožívaly, Charlotte později vylíčila ve svém románu Jana Eyrová.\n\nPoté žila, stejně jako její sestry, střídavě doma nebo v laciných internátech. Roku 1842 začala pracovat jako vychovatelka v Miss Patchett's Ladies Academy (ústav pro vzdělávání mladých dam) v Law Hill Hall, nedaleko Halifaxu. Téhož roku odcestovala Emily do Bruselu, kde se učila v penzionátní škole manželů Hegerových. Po smrti tety Branwellové zdědily dívky malé dědictví, které použily k založení vlastní školy. Realizace tohoto plánu však nedopadla podle představ, škola neměla jediného žáka.\n\nRoku 1846 vydaly sestry společné dílo, sbírku básní. Na její žádost si zvolily pseudonymy skrývající jejich pohlaví. Emily si nepřála zveřejnit své jméno, aby se vyhnula předsudkům, které by v polovině 19. století ženské autorky vyvolaly. V pseudonymech zachovaly jen své iniciály – Ellis (Emily), Acton (Anne) a Currer (Charlotte) Bellovi. Básně se však nesetkaly s úspěchem, a proto se sestry rozhodly pro odlišný žánr. Tak vznikla románová díla \"Na Větrné hůrce\" (Emily Brontëová), Agnés Grey (Anne Brontëová) a Profesor (Charlotte Brontëová).\nCelý život měly sestry zdraví oslabené pobytem ve škole i drsným podnebím doma. Emily zemřela 19. prosince 1848 krátce po smrti svého bratra, když nastydla na jeho pohřbu. Dva roky po její smrti vydala sestra Charlotte knihu \"Na Větrné hůrce\" znovu jako samostatný román pod jejím skutečným jménem. Teprve v této době bylo její dílo objeveno a doceněno. Román Na Větrné hůrce kritikové začali srovnávat s takovými díly, jakými jsou \"Ztracený ráj\" nebo \"Cesta poutníka\". Ona sama je oslavována jako „geniální“, „nesrovnatelná“, či „nadlidská“ a básně i romány sester Brontëových se řadí k nejcitovějším dílům, které v anglické literatuře za tzv. viktoriánské éry vznikly.\n\nSvůj jediný román \"Na Větrné hůrce\" vydala Emily roku 1847. Inspirací jí byly oblíbené „moors“ (vřesoviště), které doma často ráda sledovala. \"Na Větrné hůrce\" vydala pod pseudonymem jako dva svazky trojdílného souboru (třetí svazek byla \"Agnés Grey\" od sestry Anne). Inovativní struktura díla však ve své době vyvolala smíšené reakce.\n\nDěj románu Na Větrné hůrce zachycuje osudy dvou rodů od roku 1770 až do počátku 19. století. Celý příběh vypráví služebná Nelly Dean, která sama mohla sledovat životy dvou anglických rodin z Yorkshiru. Životní příběhy těchto dvou rodin Nelly přibližuje cizinci Lockwoodovi, který si v Yorkshiru pronajal usedlost.\n\nMajitel usedlosti Větrná hůrka Earnshaw nalezne na jedné ze svých cest opuštěného cikánského chlapce. Rozhodne se jej vychovat spolu se svými dvěma vlastními dětmi Kateřinou a Hindleyem a pojmenuje jej Heathcliff. Kateřina chlapce od začátku přijme jako sobě rovného, ale Hindley na něj žárlí a s Heathcliffem si nerozumí. Když otec dětí Earnshaw zemře, Hindley se stane pánem Větrné hůrky a z Heathcliffa udělá čeledína. Hindley Heathcliffa začne i týrat a otevřeně jej ponižuje, což Heathcliff nese velmi těžce. Nelehkou situaci mu pomáhá přestát blízký vztah s nespoutanou Kateřinou, která s Heathcliffem tráví volný čas a otevřeně vůči němu projevuje svou náklonnost.\n\nKateřina se spřátelí s Edgarem a Izabelou Lintonovými, kteří žijí v nedaleké usedlosti Drozdov. Obzvlášť dobře si začne rozumět s jemným a citlivým Edgarem. Heathcliff v něm však vidí soka a nepřítele. Kateřina se s bohatým Edgarem zasnoubí, aby se mohla stát váženou paní a aby pomohla Heathcliffovi z jeho poníženého postavení, protože ho miluje. To Heathcliff ale netuší, a proto z Větrné hůrky uteče.\n\nPo čase se Heathcliff vrací jako zámožný pán. V té době je už Kateřina provdaná za Edgara a žije s ním na Drozdově, panství Lintonů. Heathcliff svého postavení využívá a mstí se za příkoří, kterých se na něm ostatní v minulosti dopustili. Od zkrachovalého Hindleyho odkoupí Větrnou hůrku a stane se zde tyranským pánem. Kateřina s Heathcliffem si vyznávají lásku a chystají se spolu utéct, ale v té době je už Kateřina nemocná a hned poté, co porodí dceru – Katku – umírá.\n\nPo Kateřinině smrti se Heatcliffovo tyranské chování projeví naplno. Je tyranský vůči své manželce Isabel a později také vůči svému synovi Lintonovi i Hindleyho synovi Haretonovi, z kterého si udělá sluhu a pacholka pro všechno. Nakonec je tyranský i vůči Kateřinině dceři Katce. Tu násilím přinutí, aby si vzala Lintona a on tak mohl do svého vlastnictví získat i Drozdov. Heathcliff nakonec umírá a Katka se vdává za svého bratrance Haretona, kterým předtím opovrhovala.\n\nJejí kniha nebyla ve své době čtenářstvem přijata kladně. Až moderní odborníci/ce ocenili/y literární význam tohoto originálního díla. Tvořila sice v době romantismu, ovšem nejrozporuplnější postavu románu, Heathcliffa, neidealizovala a neromantizovala. Vykreslovala jej současně jako člověka, který dokázal být stejně tak citlivý, milující a zranitelný jako krutý, vypočítavý a mstivý. Heathcliff po celou dobu zůstává nahlížen jako rozervaná osoba. Ani na konci knihy nedojde k opětovnému odhalení citlivého nitra postavy a k ospravedlnění jeho negativního chování tak, jako tomu u klasických romantických děl bývá.\n\nDruhým velmi výrazným jedinečným rysem románu jsou netradiční charaktery hlavních postav a jejich ztvárnění. Emily Brontë ve svém románu porušuje klasický pohled na ženství a mužství. Její postavy nemají stereotypně přiděleny vlastnosti podle svého pohlaví a překračují tak hranice (nejenom) tehdejších představ o genderové struktuře společnosti.\n\nHlavní hrdinka Kateřina je energická, impulzivní dívka, mnohem samostatnější než její protějšek Edgar, který působí jako citlivý a pasivní muž. Do jisté míry evokuje představu jedince vychovávaného ve zlaté kleci, zatímco Kateřina se svobodně proháněla s Heathcliffem po yorkshirských vřesovištích. Pokud se zaměříme i na druhou generaci obou rodin, nestandardní zacházení s přívlastky hrdinů a hrdinek se opakuje. Kateřinina dcera Katka sice působí jemně, ale je zdravotně odolnější než Heathcliffův syn Linton, který má zdraví velmi podlomené. Katka je také odvážnější a snaží se Heathcliffově krutovládě vzdorovat, čehož ani Linton, ani Hareton nejsou schopni.\n\nCelkově hlavní ženské hrdinky románu, Kateřina a její dcera Katka, představují postavy mnohem vzdělanější a na vyšší společenské úrovni než jejich mužští partneři. Ženy (a také příslušníci/ice nižších vrstev) navíc představují postavy morálně i fyzicky zdatnější oproti jejich mužským a majetným protějškům. Pro dobu 19. století byl revoluční i fakt, že celý příběh vypráví žena a navíc služebná Nelly Dean.\n\n+ \"Básně Currera, Ellise a Actona Bella\" (\"Poems by Currer, Ellis and Acton Bel\", 1846), společná sbírka básní sester Brontëových vydaná pod pseudonymem.\n\n\n"}
{"id": "211254", "url": "https://cs.wikipedia.org/wiki?curid=211254", "title": "Fakulta jaderná a fyzikálně inženýrská ČVUT", "text": "Fakulta jaderná a fyzikálně inženýrská ČVUT\n\nFakulta jaderná a fyzikálně inženýrská ČVUT v Praze (FJFI ČVUT v Praze) je pátá nejmladší fakulta Českého vysokého učení technického v Praze, netradiční svým profilem i metodami výuky. Pokrývá oblasti studia matematického inženýrství, fyzikálního inženýrství, informatiky, jaderné fyziky a jaderné chemie. Jejím současným děkanem je prof. Igor Jex.\n\nFakulta byla založena roku 1955 v rámci československého jaderného programu jako součást Univerzity Karlovy pod názvem Fakulta technické a jaderné fyziky. Bylo to v období nástupu mírového využívání jaderné energie v mezinárodním měřítku a využívat jadernou energii v naší zemi se jevilo velmi lákavé z hledisek ekonomických i ekologických a také pro naše značné zásoby uranových rud. Prvním děkanem fakulty byl prof. Václav Petržílka, který jako jeden z mála u nás měl zkušenost z jaderného výzkumu v zahraničí. Na katedře jaderné chemie zpočátku působil i známý český vědec a spisovatel František Běhounek, žák Marie Curieové. Brzy se ukázalo, že jaderná technika není jen záležitost jaderných oborů, ale že vyžaduje úzké propojení přírodovědných oborů s technickou praxí a také novou vyšší úroveň inženýrské práce. V roce 1959 tak fakulta přešla pod České vysoké učení technické v Praze a získala i svůj současný název.\n\nOd začátku se u fakulty prosazovala snaha profilovat se jako elitní škola po vzoru univerzit jak v bývalém Sovětském svazu, tak v západních zemích. Výuka byla stavěna na širokém přírodovědném základě, což umožnilo absolventům dobře se orientovat v nově vznikajících oblastech inženýrské práce, kde se fyzikální poznatky teprve začaly uplatňovat. Postupně se na fakultě vyhranily čtyři základní směry výuky: matematické a softwarové inženýrství, jaderné inženýrství zaměřené na fyziku a techniku jaderných reaktorů, fyzikální inženýrství se specializací na fyzikální elektroniku a inženýrství pevných látek a jaderně chemické inženýrství.\n\nV posledních letech na fakultě vzrůstá zájem o nové a pokrokové obory a díky rozsáhlé mezinárodní spolupráci se daří udržovat krok se světovými výzkumnými institucemi, jak o tom svědčí nejen odborné publikace, ale i mnohá ocenění pracovníkům a studentům FJFI ČVUT v Praze. Podíl vědeckovýzkumné práce byl vždy značný a fakulta představovala vlastně i výzkumný ústav. Spolupracovala s inženýrskou praxí jednak při matematickém řešení technických problémů, vývoji nových fyzikálních metod měření či rozvoji nových technologií – laserových, polovodičových, fyzikálně-chemických a materiálových, v oblasti kosmického výzkumu, biomedicíny aj. Fakulta se snaží udržet punc prestižní školy po vzoru západních univerzit (např. MIT) s maximálním zapojením studentů do vědeckých a výzkumných projektů a důrazem na dobré jméno při uplatnění absolventů.\n\n\n\nNa Fakultě jaderné a fyzikálně inženýrské ČVUT v Praze studuje téměř 1500 studentů v 16 studijních oborech bakalářského a 16 oborech magisterského studia a v doktorském studiu. Za 60 let svého působení si fakulta vydobyla pověst školy, která poskytuje vzdělání vysoké úrovně s hlubokým matematicko-fyzikálním základem a individuálním přístupem ke studentům. Od založení byla akademická působnost rozšířena na široké spektrum matematických, fyzikálních a chemických oborů, mezi ty nejmladší patří Radiologická fyzika v medicíně, Fyzika nanostruktur a Fyzika a technika termojaderné fúze.\n\nJedním z hlavních rysů fakulty byla vždy snaha spojit výuku s aktivní tvůrčí prací studentů. Ve všech oborech je kromě výuky nových vědomostí rozvíjena vědecko-výzkumná činnost. Studenti se po zvládnutí základů matematiky a fyziky aktivně podílí na práci kateder a vědeckých týmů, naučí se nejméně dva světové jazyky, důvěrně se sžijí s výpočetní technikou a jsou schopni orientace v mezioborové problematice. Jejich odborné práce jsou aplikovány na konkrétní případy z praxe (např. IBM, ČEZ, ČNB, IKEM atd.) nebo z výzkumných center (CERN, ELI, ITER atd.). Propojení vědecké a pedagogické práce a přímé zapojení studentů do řešení vědecko-výzkumných problémů dává výuce unikátní rozměr. Zdmi fakulty prošlo již 5 344 kvalitních a specializovaných absolventů, kteří jsou všestranně připraveni a v praxi vysoce úspěšní bez problému uplatnit se na trhu práce. Studenti též mají možnost seznamovat se s výukou a výzkumem v zahraničí v rámci stáží, studijních a výměnných pobytů na partnerských univerzitách či studovat dlouhodobě v cizích zemích s finanční podporou ČVUT nebo nadací k tomu určených.\n\nFakulta se snaží maximálně vyjít vstříc handicapovaným studentům. Celá budova je bezbariérová a díky svému technickému vybavení umožňuje studium i zrakově postiženým. Funguje zde Středisko pro podporu studentů se specifickými potřebami ČVUT ELSA, kde handicapovaní získávají nejen technickou podporu studia. Kromě studia přímo v hlavním městě ČR nabízí FJFI ČVUT v Praze možnost přihlásit se na obor Aplikace softwarového inženýrství v Děčíně. Obsah studia je stejný jako u téhož oboru v Praze, ale poskytuje výhodu pro daný region, kdy studenti mohou využívat více domácího prostředí severních a západních Čech.\n\nV současnosti se fakulta snaží podporovat nové trendy ve výzkumu a konkurovat zahraničním univerzitám ve vědeckých projektech, čehož jsou ostatně důsledkem nejen kvalitní vysoce impaktované publikace, ale i celá řada mezinárodních ocenění pro pracovníky nebo studenty FJFI. Mezi velké přednosti fakulty se řadí výuková zařízení unikátní v celém rezortu školství. Školní jaderný reaktor VR-1 VRABEC uvedený do provozu v roce 1990 umožňuje sledovat fyzikální procesy v aktivní zóně a provádět experimenty v neutronové fyzice. Kromě přípravy kmenových posluchačů FJFI ČVUT v Praze jakožto budoucích odborníků v jaderné energetice slouží také k seznamování veřejnosti a mládeže s touto dnes tolik sledovanou oblastí techniky (např. v rámci  Dne na Jaderce). Kromě štěpného reaktoru fakulta spravuje unikátní pokusný reaktor pro zvládnutí řízené termojaderné fúze, tokamak GOLEM, který získala roku 2007 ve spolupráci s AV ČR.\n\nFJFI ČVUT v Praze spolupracuje v rámci vědecké, výzkumné a pedagogické činnosti s mnoha českými a díky rozsáhlým kontaktům také zahraničními institucemi. Jde o řešení společných výzkumných programů, přípravu společných publikací a učebních textů. Bohaté zkušenosti spolupráce má fakulta také v průmyslové sféře, kde se podílí na vývoji aktuálních problémů firem. Mezi její partnery patří IBM, CA Technologies, IKEM, EXOVA, Škoda Praha Invest, Nuvia Group, SÚJB, Protonové centrum, Národní galerie a řada dalších. Ve spolupráci s ČEZ mimo jiné zajišťuje provoz a organizuje využití školního jaderného reaktoru  VR-1 VRABEC. V neposlední řadě je FJFI ČVUT v Praze platným členem několika významných mezinárodních sdružení a v roce 2015 stála u zrodu Czech Fusion Society.\nHlavní budova FJFI ČVUT v Praze se nachází v Praze 1 v Břehové ulici 7 v sousedství Právnické fakulty Univerzity Karlovy a Pražské konzervatoře. Druhou budovou je pak bývalý chemický ústav v Trojanově ulici 13 pod Karlovým náměstím. Mnoho laboratoří se stále nachází v budově Karlovy univerzity v Troji. V Děčíně se pak nachází detašované pracoviště fakulty v Pohraniční ulici 1.\n\nV současnosti má fakulta 10 kateder:\n\nPod záštitou fakulty existují dva hlavní studentské spolky. Prvním z nich je sportovní spolek Tralalalala založený roku 2006, poskytující velké množství sportovního vyžití. A spolek Studentské unie při FJFI ČVUT v Praze, který studentům v záplavě náročného učiva poskytuje nemálo radosti a povyražení. Organizací akcí jako Noc na Jaderce, reprezentační ples Všejaderná fúze či představení fakultního divadelního spolku Nucleus pečuje o kulturní život studentstva.\n\n"}
{"id": "211257", "url": "https://cs.wikipedia.org/wiki?curid=211257", "title": "Bluetooth stack", "text": "Bluetooth stack\n\nBluetooth stack je sada ovladačů a rozhraní, které poskytují počítačovým aplikacím přístup k Bluetooth protokolům bezdrátové technologie Bluetooth.\n\nObecně existují dva druhy bluetooth stacků:\n\nWIDCOMM je první rozhraní Bluetooth pro operační systémy Windows. Rozhraní bylo původně vytvořeno společností Widcomm Inc., kterou odkoupila společnost Broadcom Corporation v dubnu 2004.\nOvladač WIDCOMM funguje s čipy BT BROADCOM a Widcomm.\n\nWindows obsahují Bluetooth stack ve Windows XP Service Pack 2 a novějších, a podporují pouze Bluetooth zařízení připojená přes sběrnici USB. Stack ve Windows Vista obsahuje proti XP verzi podporu pro další profily a umožňuje třetím stranám přidávat podporu pro další pomocí ovladačů.\n\nBLUESOLEIL je další softwarové rozhraní pro všechny operační systémy Windows včetně Vista x64 i Asus EEE PC/Linux. Ovladač BlueSoleil podporuje zpravidla ostatní BT s čipovými sadami (vyjma Broadcom): CSR http://www.csr.com a ISSC http://www.issc.com.tw a ve své bezplatné (trial) verzi má limit datového přenosu 5 MB.\n\n\nPro operační systém Linux je od verze jádra 2.4.6 k dispozici \"oficiální\" stack BlueZ, původně vyvíjený firmou Qualcomm.\n\nBluetooth stacky pro embedded systémy zahrnují:\n\n"}
{"id": "211258", "url": "https://cs.wikipedia.org/wiki?curid=211258", "title": "Communications Decency Act", "text": "Communications Decency Act\n\nCommunications Decency Act (CDA) je americký zákon z roku 1996, který řeší odpovědnost poskytovatelů volného prostoru na Internetu. Zákon doplňuje Communication Act of 1934 (Title 47 of US Code) a je prvním pokusem americké legislativy řešit a regulovat pornografické materiály na Internetu.\nProklamovaným cílem bylo uchránit děti před pornografií, šířením nenávisti atp. Zákon od počátku provázela diskuse o jeho nepotřebnosti, nevyváženosti a o jeho rozporu s prvním dodatkem americké ústavy. Nejspornější pasáže se týkaly právě zakazování šíření nevhodných textů. Tyto pasáže byly na základě sporu Reno versus ACLU prohlášeny za protiústavní a ze zákona byly vyjmuty.\n\n"}
{"id": "211265", "url": "https://cs.wikipedia.org/wiki?curid=211265", "title": "CDA", "text": "CDA\n\nKombinace písmen CDA může znamenat:\n\n"}
{"id": "211273", "url": "https://cs.wikipedia.org/wiki?curid=211273", "title": "Přítomný čas", "text": "Přítomný čas\n\nPřítomný čas (prézens (2. pád prézentu), z latinského \"praesens\") je slovesný čas, který v různých jazycích vyjadřuje především v současnosti probíhající děje nebo trvající stavy. Obvykle je bezpříznakový a dá se jím vyjádřit i minulost (tzv. \"prézens historický\", např. \"„Roku 1348 zakládá Karel IV. univerzitu“\") nebo budoucnost (např. „Zítra jedu do Prahy“, německy \"Morgen fahre ich nach Prag\" apod.). Jaký časový význam konkrétní forma přítomného času v dané jazykové výpovědi má, vyplývá z kontextu.\n\n\n"}
{"id": "211277", "url": "https://cs.wikipedia.org/wiki?curid=211277", "title": "Myšivka horská", "text": "Myšivka horská\n\nMyšivka horská (\"Sicista betulina\") je jediným zástupcem z čeledi tarbíkovitých na českém území. Je považována za pozůstatek fauny z doby ledové. Jde o vzácného savce žijícího většinou ve vyšších polohách. V ČR i v celé Evropě je chráněná jako silně ohrožený druh Bernskou úmluvou.\n\nMísta jejího výskytu zasahují přes střední Evropu až na Sibiř. Dále na sever žije i v nižších nadmořských výškách, ve střední Evropě pouze v horách.\n\nAreál jejího výskytu bývá udáván v okolí rozmezí 500 m n. m. až 1900 m n. m. z čehož vyplývá, že myšivka žije i nad horní hranicí lesa. Dává přednost vlhčím místům, často ji tedy můžeme spatřit na rašeliništích a horských loukách.\n\nV ČR její výskyt potvrzen poměrně nedávno (až ve 20. století). Vyskytuje se v Jeseníkách, na Králickém Sněžníku nebo na Šumavě a v Novohradských horách. Hojnější je na Slovensku.\n\nV něm vychovává jednou za sezónu 2 až 7 mláďat. Toto hnízdo mívá často rozděleno na dvě místnosti. Zimní hnízdo si myšivka vyhrabává pod zemí a období od října do května přečká stočená v klubíčku ve stavu hibernace (tento stav byl někdy pozorován i v létě při velmi zhoršených podmínkách).\n\nMyšivka může být zaměněna s myšicí temnopásou. Ta je ale větší, tmavý pruh jí začíná až na hřbetě, má kratší ocas. Navíc se nevyskytuje ve vyšších polohách (jen asi do 1000 m n. m.). Nejpodobnější příbuznou je myšivka stepní, ta však žije v nížinách.\n"}
{"id": "211280", "url": "https://cs.wikipedia.org/wiki?curid=211280", "title": "Yixianosaurus", "text": "Yixianosaurus\n\nYixianosaurus („Ještěr z Yixianu“) byl malý, maniraptorní dinosaurus z čeledi Anchiornithidae, který žil v období spodní křídy (asi před 122 miliony let) na území dnešní čínské provincie Liaoning. Tento malý dravec (délka asi 1 metr, hmotnost kolem 1 kg) je znám pouze z opeřených a prodloužených předních končetin (na něž odkazuje druhové jméno \"longimanus\", což v překladu znamená „dlouhoruký“) a břišních či hrudních žeber, objevených v roce 2001 a popsaného o 2 roky později. Patřil tedy mezi populární opeřené dinosaury. Jeho blízkým příbuzným byl zřejmě jiný „opeřený“ dinosaurus, \"Epidendrosaurus\".\n\n"}
{"id": "211285", "url": "https://cs.wikipedia.org/wiki?curid=211285", "title": "Rhamphorhynchoidea", "text": "Rhamphorhynchoidea\n\nRhamphorhynchoidea (ramforynchoidi) je primitivnější ze dvou skupin ptakoještěrů. Tradičně se popisuje jako podřád, ale ve vztahu k druhému podřádu Pterodactyloidea se jedná o parafyletickou skupinu. Jsou to totiž ptakoještěři s některými primitivními znaky, ze kterých se teprve vyvinuli zástupci skupiny Pterodactyloidea. První rozeznaní zástupci rymforynchoidů se objevili ve svrchním triasu, nové druhy vznikaly po celou juru, na konci jury však definitivně vyhynuli, pravděpodobně kvůli konkurenci nové skupiny létajících obratlovců, ptáků.\n\nJedná se o většinou malé ptakoještěry, někteří nepřesahovali velikost dnešního špačka. Obvykle dosahovali rozpětí křídel jen do 2,5 metru, ale mohli existovat i podstatně větší jedinci, jejichž rozpětí dosahovalo asi 10 metrů. Měli dlouhý ocas a krátký krk i preorbitální část lebky. Byli ozubení a jejich dentice naznačuje, že se živili především rybami nebo hmyzem.\n\n\n\"Incertae sedis\" (nejisté postavení)\nKladogram podle Unwina (2003). Rhamphorhynchoidea tvoří bazální skupinu ptakoještěrů.\n\n"}
{"id": "211290", "url": "https://cs.wikipedia.org/wiki?curid=211290", "title": "Důl Jan Karel", "text": "Důl Jan Karel\n\nDůl Jan Karel je černouhelný těžební závod společnosti OKD, který se nachází v Karviné-Dolech. Po postupném útlumu dolu Doubrava se Jan Karel stává jediným činným závodem skupinového dolu ČSA.\n\nSoučástí komplexu dolu Jan Karel je také úpravna uhlí, teplárna společnosti Dalkia Česká republika a do roku 1997 byla součástí Koksovna Jan - ČSA Karviná, jejíž historie začíná v roce 1843, kdy v současném důlním poli nebyly žádné současně známé důlní jámy, ale několik šachtic s hloubkou od několik metrů do cca 70 m.\n"}
{"id": "211291", "url": "https://cs.wikipedia.org/wiki?curid=211291", "title": "Jinfengopteryx", "text": "Jinfengopteryx\n\nJinfengopteryx („Zlatý Fénix“, podle čínské mytologie) byl malý, jen asi 55 až 70 cm dlouhý a 400 gramů vážící teropodní dinosaurus, žijící zřejmě v období spodní křídy na území dnešní Číny (provincie Che-pej). \"Jinfengopteryx\" patří mezi prokazatelně opeřené dinosaury. Náležel zřejmě do čeledi Troodontidae, ale přesné zařazení není jisté. Holotyp dinosaura s označením \"CAGS-IG-04-0801\" se dochoval i s otisky plně vyvinutých obrysových per. V oblasti někdejšího žaludku dinosaura byly objeveny oválné objekty rudé barvy, které mohly představovat semena rostlin. Ty možná jinfengopteryx pozřel krátce před svou smrtí. Ačkoliv byl teropod, mohl být tedy druhotně všežravý nebo dokonce býložravý.\n\nJi, Q., Ji, S., Lu, J., You, H., Chen, W., Liu, Y., and Liu, Y. (2005). „First avialan bird from China (\"Jinfengopteryx elegans\" gen. et sp. nov.).“ \"Geological Bulletin of China\", 24(3): 197-205.\n"}
{"id": "211297", "url": "https://cs.wikipedia.org/wiki?curid=211297", "title": "Koblina", "text": "Koblina\n\nKoblina neboli rokovina byla feudální povinnost přifařených a přiškolených osadníků řeckokatolické církve v Podkarpatské Rusi a na Slovensku odvádět farářům, kantorům a učitelům určitou dávku z vlastní roční sklizně. Koblina zpravidla spočívala v naturáliích, rokovina v úkonech. Udržela se až do roku 1920, kdy byla zrušena československým státem zákonem ze dne 14. dubna 1920 č. 290/1920 Sb. z. a n., „o zrušení kobliny a rokoviny a jiných povinností v Podkarpatské Rusi a na Slovensku“. \n\n"}
{"id": "211300", "url": "https://cs.wikipedia.org/wiki?curid=211300", "title": "Thyreophora", "text": "Thyreophora\n\nThyreophora („Nosiči štítů“) je skupina ptakopánvých dinosaurů rozdělována na dvě hlavní vývojové skupiny, a sice příslušníky stegosaurů a ankylosaurů. Kromě nich zahrnovala i několik blíže neklasifikovaných rodů a čeleď Scelidosauridae. Tito tzv. obrnění dinosauři žili od spodní jury do svrchní křídy na většině území druhohorního světa. Jejich společným rysem je přítomnost osteodermů - pevných kožních destiček, tvořících ochranný pancíř. Dnes tvoří někteří zástupci této skupiny jedny z nejpopulárnějších známých dinosaurů (např. rody \"Stegosaurus\", \"Ankylosaurus\" ad.).\n\nNázev této skupině dal maďarský přírodovědec, paleontolog a albanolog baron Franz Nopcsa v roce 1915. Ačkoliv jsou tito dinosauři známí spíše ze severních kontinentů, jejich fosilie byly objeveny rovněž již ve středně jurských sedimentech Gondwany (na území argentinské Patagonie).\n\n\n"}
{"id": "211301", "url": "https://cs.wikipedia.org/wiki?curid=211301", "title": "Fascioloides magna", "text": "Fascioloides magna\n\nFascioloides magna (český název není ustálen, používá se motolice velká či motolice obrovská; v anglické literatuře též pod názvy ', ' nebo ) je 4–10 cm dlouhý a 2,5–3,5 cm široký helmint (červ) patřící do třídy motolic s dorso-ventrálně zploštělým tělem a dvěma přísavkami, který parazituje v játrech volně žijících, ale i domácích přežvýkavců. Motolice se živí krví definitivního hostitele a její složitý vývojový cyklus probíhá přes mezihostitele – vodního plže.\n\nMotolice se původně vyskytovala v Severní Americe, kde k hlavním hostitelům patří jelenec běloocasý, wapiti a karibu. V druhé polovině 19. století byl však parazit zavlečen na území Evropy společně s importem zvěře. Motolice se v evropských podmínkách dobře adaptovala a našla si zde nové definitivní hostitele i mezihostitele.\n\nOnemocnění, které tento parazit způsobuje, se nazývá fascioloidóza. K terapii volně žijících přežvýkavců se používá triklabendazol nebo rafoxanid.\n\nPřestože je původním areálem výskytu \"F. magna\" Severní Amerika, byla motolice paradoxně poprvé popsána v Itálii, kde kolem roku 1865 byl pozorován masivní úhyn jelenů lesních v královském národním parku La Mandria nedaleko Turína. Bassi ve své práci uvádí, že příčinou těchto úhynů byl nový druh motolice, kterou pojmenoval jako \"Distomum magnum\". V práci dále zmiňuje, že na farmách v okolí parku byly touto motolicí infikovány další druhy zvířat jako je skot, ovce, koza, prase a kůň. Bassi správně usoudil, že motolice pocházela z jelenů wapiti, kteří byli do parku La Mandria introdukováni pár let před prvními úhyny zvěře. V letech 1882–1892 byl z různých míst v USA a Kanadě hlášen nález nové dosud nepopsané motolice u jelenovitých či skotu a ovcí. Kvůli nedůslednému morfologickému popisu motolice však američtí autoři práci pana Bassiho neakceptovali a dávali druhu různá nová pojmenování, např. \"Fasciola carnosa\" (Hassall, 1891), \"Distomum texanicum\" (Francis, 1891), \"Fasciola americana\" (Hassall, 1891).\nTeprve Stiles v roce 1891 porovnal všechny nálezy ze Severní Ameriky a nález Bassiho, a zjistil, že se jedná o tentýž druh motolice, jenž je velmi příbuzný tehdy již známé motolici jaterní. Na počest prvního objevitele dal motolici druhový název, který poprvé použil Bassi – Fasciola magna (Bassi 1875) Stiles 1894. Stiles popsal dokonale anatomickou stavbu motolice velké, označil jako hlavní hostitele skot a jelence bělocasého. Domníval se, že vývojový cyklus bude podobný jako u příbuzné motolice jaterní, tedy že probíhá přes mezihostitele – vodního plže. V roce 1917, Ward upozornil na odlišnou morfologii motolice velké a motolice jaterní a vytvořil proto nový rod \"Fascioloides s jediným zástupcem Fascioloides magna\" (Bassi 1875) Ward 1917. Tento název zůstal doposud. V roce 2013 byl do rodu \"Fascioloides\" začleněn i druh \"F. jacksoni\". Ve 30. létech 20. století se motolicí velkou zabýval kanadský zoolog a parazitolog W. E. Swales, který podrobně popsal kompletní vývojový cyklus \"F. magna\" a specifikoval, kteří plži hrají ve vývojovém cyklu motolice roli mezihostitele. Rovněž charakterizoval patologický obraz fascioloidózy u jelena, skotu a ovce. V Evropě se detailně zabývala studiem motolice velké doktorka Božena Erhardová-Kotrlá z Parazitologického ústavu Československé akademie věd v 60. a 70. létech 20. století, která dále specifikovala vývojový cyklus \"F. magna\" v plži a prohloubila poznání o tomto druhu v evropském prostředí.\n\nVývojový cyklus \"F. magna\" zahrnuje vodní plže jako obligátního mezihostitele a vyskytuje se tak pouze tam, kde jsou pro tyto specifické druhy plžů vhodné podmínky. V evropských podmínkách je mezihostitelem bahnatka malá (\"Galba truncatula\"). Z organismu definitivního hostitele (např. jelen) odchází trusem do vnějšího prostředí vajíčka, ze kterých se ve vodním prostředí po 25–45 dnech líhnou obrvené larvy – miracidia. Miracidia samy aktivně vyhledávají ve vodě plže, pronikají do jeho organismu, kde prodělávají další vývoj a množí se (sporocysty, redie a dceřiné redie). Finálním larválním stádiem v plži je pohyblivá cerkarie, která plže opouští, dostává se opět do vody. Vývoj v plži trvá přibližně 48–54 dní, přičemž z jednoho miracidia se v jedné bahnatce vyvine 180–350 cerkarií. Cerkarie plovoucí ve vodě rychle ulpívají na rostliny, kameny či vodní hladinu, kde se opouzdří a vzniknou tak velmi odolná stádia – metacerkarie. Ty jsou spolu s vegetací pozřeny při pastvě definitivním hostitelem. Ve střevě definitivního hostitele se metacerkarie přemění v mladé nezralé motolice, které migrují dutinou tělní až do jater, kde se opouzdří do vazivových pseudocyst, dospívají a začínají produkovat vajíčka. Na rozdíl od motolice jaterní, která se lokalizuje v jaterních žlučovodech, případně ve žlučovém měchýři, se motolice velká nachází vždy přímo v jaterním parenchymu, v typických pseudocystách. Dospělci mohou v játrech žít až sedm let. Celý vývoj trvá v závislosti na podmínkách řadu měsíců.\n\nMotolice velká byla izolována u celé řady savců, nicméně nejčastěji se vyskytuje u volně žijících přežvýkavců. Infekce člověka nebyla tímto druhem dosud nikdy zjištěna. Hostitelé \"F. magna\" se dělí dle patologicko-morfologického obrazu infekce, vnímavosti a vývoje parazita do tří hlavních skupin:\n\nU definitivních hostitelů motolice vždy dospívá a je opouzdřena v charakteristických tenkostěnných vazivových pseudocystách v jaterním parenchymu. V jedné vazivové pseudocystě se nachází obvykle dva až pět jedinců \"F. magna\". Tyto pseudocysty prostorově komunikují se žlučovody a vajíčka produkovaná motolicemi tak mohou odcházet z pseudocyst do žlučovodů a dále do střeva a vnějšího prostředí (označuje se termínem \"patentní infekce\"). Mezi hlavní definitivní hostitele v Severní Americe patří wapiti (\"Cervus elaphus canadensis\"), jelenec běloocasý (\"Odocoileus virginianus\"), karibu (\"Rangifer tarandus caribou\") a jelenec ušatý (\"Odocoileus hemionus hemionus\"). V Česku a v Evropě vůbec jsou hlavními definitivními hostiteli \"F. magna\" jelen lesní (\"Cervus elaphus\"), daněk evropský (\"Dama dama\") a srnec obecný (\"Capreolus capreolus\").\n\nU tzv. \"dead-end hostitelů\" motolice dospívají zřídka a jsou opouzdřeny v silnostěnných pseudocystách, které nekomunikují s žlučovody a vajíčka tak nemohou odcházet do vnějšího prostředí. Tito hostitelé se tudíž nemohou podílet na šíření parazita (\"nepatentní infekce\"). Silnostěnná pseudocysta a relativně nízká patogenita u těchto hostitelů je dána jejich částečnou rezistencí vůči této motolici. Mezi nejčastějšího dead-end hostitele patří skot, prase divoké, jak a los. Velmi ojediněle byl druh \"F. magna\" popisován u koně.\n\nMezi aberantní hostitele patří zejména zástupci malých turovitých přežvýkavců. Infekce u těchto hostitelů je charakterizovaná neomezenou migrací nezralých motolic, nepřítomností typických pseudocyst a smrtí hostitele. Motolice pohlavně nedospívají a aberantní hostitel hyne obvykle do šesti měsíců v závislosti na počtu pozřených metacerkárií. Nicméně jsou popsány i výjimky, kdy byly nacházeny pohlavně zralé motolice \"F. magna\" a vajíčka v trusu ovcí nebo koz. Z domácích přežvýkavců patří mezi aberantní hostitele ovce a koza. Z volně žijících sem patří severoamerický druh ovce tlustorohá (příbuzný druh s muflonem). Experimentálně byli infikováni kamzík horský, morče a králík.\n\nVzhledem k charakteru vývojového cyklu je existence parazita spojena s přítomností vodního prostředí, vhodného mezihostitele a vhodného definitivního hostitele. Chybí-li jedna složka, motolice se nemůže vyvíjet. V Severní Americe je známo celkem šest druhů vodních plžů (z čeledi Lymnaeidae), u nichž byl potvrzen kompletní vývoj \"F. magna\" až do infekčních stádií (metacerkárie). Biotopy těchto šesti druhů se částečně liší, obecně však platí, že tito plži se vyskytují především v močálech, zatopených příkopech či malých potůčcích. Dalších pět druhů severoamerických plovatkovitých plžů bylo infikováno v experimentálních podmínkách.\n\nAž do nedávné doby byl jediným přirozeným mezihostitelem v ČR a celé Evropě vodní plž – bahnatka malá (\"Galba truncatula\"). \"G. truncatula\" je plž se širokou ekologickou valencí, který se vyskytuje v močálech, vodních příkopech, malých pramenech či tůních v různých nadmořských výškách (200–800 m n. m.) v oblasti listnatých či smíšených lesů. Poslední výzkumy prokázaly, že rovněž plž uchatka toulavá (\"Radix peregra\") figuruje jako mezihostitel \"F. magna\". Tento plž se velmi často vyskytuje společně s \"G. truncatula\", avšak jeho populace jsou často početnější. Vzhledem k širokému spektru mezihostitelů v Severní Americe lze předpokládat, že \"F. magna\" bude schopna se adaptovat na další evropské druhy z čeledi Lymneaidae. „Horkými“ kandidáty na nové evropské mezihostitele \"F. magna\" jsou druhy \"Omphiscola glabra\" a \"Stagnicola palustris\", u nichž parazit dokončil kompletní larvální vývoj při experimentální infekci. Přirozeně infikovaní plži těchto druhů však nebyli v přírodě doposud nalezeni.\n\n\n\nPůvodním areálem tohoto parazita je Severní Amerika, kde k hlavním hostitelům patří jelenec běloocasý (\"O. virginianus\"), jelen wapiti (\"C. elaphus canadensis\") a karibu (\"R. tarandus caribou\"). Během 20. století byl výskyt \"F. magna\" v USA hlášen ze států Montana, Minnesota, Louisiana, Jižní Karolína, Texas, Iowa, Michigan, Illinois, Wisconsin, New York, Kansas, Arkansas, Washington a Oregon. V Kanadě byl parazit nejčastěji pozorován u spárkaté zvěře v provinciích Alberta, Britská Kolumbie, Ontario a Quebec. V současnosti je výskyt \"F. magna\" v Severní Americe vymezen do pěti hlavních oblastí. Jedná se o oblast Velkých jezer (1), jižní pobřeží Atlantiku a dolní tok řeky Mississippi (2), severní pobřeží Tichého oceánu (3), oblast Skalistých hor (4) a severní Quebec a Labrador (5).\n\nDo Evropy byla motolice zavlečena společně s importem jelenů wapiti (\"C. elaphus canadensis\") a jelenců běloocasých (\"O. virginianus\") v druhé polovině 19. století. První zmínka o \"F. magna\" se datuje do roku 1875, kdy byl v národním parku La Mandria nedaleko Turína v Itálii pozorován masivní úhyn jelení zvěře po předchozím importu jelenů wapiti z USA. Odtud také pochází první popis tohoto druhu. Následné introdukce severoamerických jelenců běloocasých do obor rakousko-uherských šlechticů byly příčinou zavlečení parazita na území České republiky. Vzhledem k faktu, že cervidé ze Severní Ameriky byli ke konci 19. století importováni do celé řady oborových chovů po celém Rakousku-Uhersku, existuje domněnka, že se motolice mohla vyskytovat i na území dnešního Rakouska a Maďarska. Nicméně až na náhodné a ojedinělé nálezy \"F. magna\" z Německa, Polska a Itálie, byla \"F. magna\" až do 80. let minulého století nacházena v Evropě pouze u zvěře na území Jižních a Středních Čech. Teprve v nedávné době však došlo k masivnímu výskytu \"F. magna\" u evropských cervidů. Nová ohniska výskytu parazita vznikla v povodí Dunaje a dunajských lužních lesích. Parazit byl postupně diagnostikován u jelenovitých nejprve v Rakousku, dále pak na Slovensku, Maďarsku a v nedávných letech i v Chorvatsku. Nejnověji byla motolice hlášena ze Srbska. Vysoké prevalence výskytu \"F. magna\" u jelení a srnčí zvěře (60 – 90 %) v podunajských lesích v Rakousku, Slovensku a Maďarsku, jakož i úhyny zvěře dokazují dokonalou adaptaci \"F. magna\" v tomto prostředí. Z těchto důvodů můžeme řadit motolici \"F. magna\" mezi nejvýznamnější původce parazitárních onemocnění jelenovitých ve Střední Evropě.\n\nPrvní nález motolice \"F. magna\" na českém území byl popsán u daňka evropského (\"Dama dama\") v roce 1930. Erhardová-Kotrlá (1971) uvádí, že parazit byl na území ČR zavlečen spolu s introdukcí jelenců běloocasých pocházejících z Kanady na konci 19. století. Výsledkem introdukce infikovaných jelenců a následného rušení obor bylo zavlečení parazita do vnějšího prostředí. Motolice se postupně adaptovala na původní evropské volně žijící přežvýkavce (jelen lesní, srnec obecný), stejně tak na již dříve introdukovaného daňka evropského. Nejprve byla motolice nacházena u odlovené zvěře pouze sporadicky, od začátku 60. let však docházelo k masivním infekcím cervidů s vysokými prevalencemi a častými úhyny. Na základě pitevních i koprologických vyšetření byly stanoveny čtyři hlavní oblasti výskytu motolice v ČR. Jedná se o jihočeskou miocénní pánev třeboňskou a budějovickou, včetně Novohradských hor, dále pak oblast kolem Vltavy na Vltavsko-týnské pahorkatině u Hluboké a Bechyně, středočeská žulová vrchovina kolem Písku a Milevska a konečně oblast Brd. V nedávné době byl proveden aktuální monitoring výskytu \"F. magna\" u zvěře. Parazit byl diagnostikován u cervidů ve všech výše jmenovaných oblastech s výjimkou Písecka a Milevska. Mimoto byla \"F. magna\" nalezena i ve zcela nových lokalitách: Křivoklátská vrchovina (lokality Zbiroh, Karlova Ves), Sedliště v okrese Plzeň-jih, oblast u Českého Krumlova (Boletice), oblast NP Šumava (LS Prášily, LS Železná Ruda, LS Křemelná). Z uvedených nových lokalit je patrné, že se areál výskytu \"F. magna\" v ČR stále zvětšuje. Zejména velký význam má nález motolice \"F. magna\" na Šumavě. Vzhledem k vysoké hustotě tamní populace jelení zvěře a ideálním podmínkám pro mezihostitelské vodní plže, existuje velké riziko zavlečení parazita i na území Německa.\n\nKlinické příznaky fascioloidózy jsou vždy závislé na počtu motolic v organismu, druhu hostitele, věkové kategorii hostitele a na jeho imunitním stavu. U typických definitivních hostitelů, jako wapiti a jelenec běloocasý v Severní Americe nebo jelen lesní v Evropě, probíhá \"F. magna\" infekce nejčastěji subklinicky, tedy bez žádných vnějších příznaků. Při masivních infekcích (zhruba nad sto motolic) dochází k náhlým úhynům zvířat. Příčiny úhynu souvisí nejčastěji s velkými ztrátami krve, rupturou jater, rupturou velkých cév či zánětem pobřišnice. Úhyny jsou časté zejména u daňků a srnců. Například v 60. letech 20. století došlo v důsledku fascioloidózy v okrese Písek k rapidnímu snížení populace srnčí zvěře. Obdobně vysokou mortalitu zaznamenali u srnčí zvěře v 90. létech v povodí Dunaje na Slovensku. Z dalších příznaků při infekci \"F. magna\" u jelenovitých jmenujme snížené hmotnostní přírůstky, sníženou kvalitu paroží nebo špatný průběh říje. Jsou známy i ojedinělé případy nervových příznaků, kdy motolice vycestovala do páteřního kanálu.\n\nU dead-end hostitelů nejsou příznaky v literatuře příliš popsány. Infekce u nich probíhá nejčastěji bez příznaků. Motolice jsou u těchto hostitelů nacházeny vždy v souvislosti s veterinární prohlídkou na jatkách a jsou příčinou konfiskace jater. V Kanadě byly pozorovány úhyny losů po masivních infekcích.\n\nPro aberantní hostitele, jako ovce či koza, je \"F. magna\" vždy fatální, což je důkazem daleko vyšší patogenity pro přežvýkavce, než je tomu u známější motolice jaterní \"F. hepatica\". Američtí autoři uvádějí, že ovce a kozy hynou do šesti měsíců od pozření infekčních metacerkarií. Hynutí probíhá bez předchozích příznaků nebo s příznaky celkové apatie a nechutenství. U experimentálně infikovaných koz došlo k uhynu mezi 89. až 195. dnem po infekci. V místech výskytu fascioloidózy volně žijící zvěře je tudíž chov ovcí a koz nemožný.\nDiagnostika u spárkaté zvěře je založena především na koprologickém vyšetření a patologicko-morfologickém vyšetření odlovených či uhynulých jedinců. Při koprologickém vyšetření se v pozitivním případě nacházejí oválná, žlutohnědá vajíčka o velikosti 120-185 μm × 70-90 μm. Vajíčka jsou však prakticky neodlišitelná od vajíček motolice jaterní či \"Paramphistomum cervi\". Proto je pro definitivní diagnostiku u spárkaté zvěře rozhodující pitva s nálezem dospělých motolic \"F. magna\" v játrech. Pro infekci motolicí velkou je rovněž typický černý až černohnědý pigment v parenchymu jater a na dalších orgánech břišní dutiny. Játra mají nerovný povrch, na řezu jsou patrné 2–8 cm velké vazivové dutiny (pseudocysty) vyplněné hnědou až černou tekutinou, obsahující shluky vajíček. Tyto dutiny často vyklenují na povrch jater a jsou na pohmat měkké. Při raném stádiu infekce se mohou vyskytovat krváceniny v celém parenchymu jater.\nJako pomocná metoda slouží vyšetření plžů bahnatky malé z lokalit výskytu infikované zvěře. Při pitvě plže se hledají larvální stádia motolice (cerkarie, redie).\n\nMotolice \"F. magna\" do značné míry ovlivňuje zdravotní stav zvěře, především u daňčí a srnčí, kde způsobuje časté úhyny. Navíc je zde riziko přenosu na domácí přežvýkavce. Z těchto důvodů je nezbytné tuto parazitózu tlumit, a to buď na úrovni definitivního hostitele, nebo na úrovni mezihostitele. V minulosti se k tlumení plžů a snížení rizika infekce zvěře používala řada metod, mezi které patří vysoušení a odvodňování pastvin, kosení porostu v blízkosti potoků a vodních ploch či aplikace moluskocidů. Efektivita těchto opatření byla velmi nízká a použití moluskocidů navíc působilo negativně na celou řadu necílových vodních organismů. Z důvodu kontaminace vodních zdrojů se proto od používání moluskocidů upustilo.\n\nK tlumení \"F. magna\" u definitivních hostitelů se používají antiparazitika, která se aplikují do krmiva při zimním přikrmování zvěře. Nicméně terapie volně žijících přežvýkavců je nesmírně komplikovaná a dlouhodobá záležitost. Mezi látky, jež se používaly k terapii, patří například bithionol sulfoxid, rafoxanid nebo albendazol. V současnosti existuje na českém trhu jediný přípravek určený pro zvěř s názvem \"Rafendazol\" (účinná látka rafoxanid a mebendazol). Tento preparát se podává v některých oblastech již více než dvacet let, přesto se prevalence \"F. magna\" u zvěře spíše zvyšuje. V USA, Kanadě, Rakousku a Chorvatsku se podává s úspěchem látka triklabendazol, v preparátu \"Fasinex\", který rovněž je lékem první volby při výskytu motolice jaterní (\"Fasciola hepatica\") u domácích přežvýkavců.\n\n\n"}
{"id": "211304", "url": "https://cs.wikipedia.org/wiki?curid=211304", "title": "Uznojem", "text": "Uznojem\n\nUznojem ( , , pomořansky \"Ùznôm\") je pobřežní ostrov Baltského moře na hranici Polska (městský okres Svinoústí, Západopomořanské vojvodství) a Německa (Zemský okres Přední Pomořansko-Greifswald, Meklenbursko-Přední Pomořansko), který uzavírá ze severu Štětínský záliv.\n\nRozloha ostrova činí 445 km², z čehož přibližně 72 km² se nachází v Polsku a 373 km² v Německu. Pobřeží je velmi členité s množstvím poloostrovů. Od pevniny je ostrov na západě oddělen úžinou Peenestrom, která současně představuje rozšířené ústí řeky Pěny (něm. Peene), a na jihu Štětínským zálivem. Od ostrova Volyň (pol. Wolin) jej odděluje úžina Svina. Na konci 19. století byl z důvodu zlepšení splavnosti Sviny vybudován kanál Kaiserfahrt, dnes zvaný (Kanał Piastowski), který od Uznojmu oddělil tak nově vzniklý ostrov Kaseburg, dnes Karsibór. Od západu zasahuje hluboko do ostrova zátoka Achterwasser, dělící ostrov na severní a jižní část.\n\nNejvýše položeným bodem ostrova je Golm s nadmořskou výškou 69 m, který leží blízko hranic na německé straně nedaleko Wydrzan, části města Svinoústí.\n\n"}
{"id": "211308", "url": "https://cs.wikipedia.org/wiki?curid=211308", "title": "Vachánský koridor", "text": "Vachánský koridor\n\nVachánský koridor (persky واخان) je úzký, řídce obydlený koridor ve východním Afghánistánu, v jehož nejvýchodnější části hraničí Afghánistán s Čínskou lidovou republikou.\n\nVachánský koridor leží v Badachšánské provincii Afghánistánu, v pohoří Pamír. Je velmi úzký, jeho šířka v některých místech nepřesahuje 10 kilometrů. Na severu hraničí s Tádžikistánem (Horno-badachšánskou autonomní oblastí), na jihu s Pákistánem (částí Kašmíru, spravovanou Pákistánem) a na východě s Čínskou lidovou republikou (čínským Turkestánem, nyní autonomní oblastí Sin-ťiang). Na hranici s Čínskou lidovou republikou se nachází v nadmořské výšce 4 923 m n. m. těžko průchodný Vakdžírský průsmyk. Na afghánsko-čínské hranici dochází k největší časové změně na světě - z +4:30 UTC na +8 UTC (celá Čínská lidová republika má jednotný pekingský čas).\n\nVachánský koridor byl vytvořen na konci 19. století, v rámci tzv. Velké hry mezi Britským impériem a Ruským impériem. Jako součást Durandovy linie byl záměrně vklíněn mezi ruské a britské državy a sloužil jako nárazníková zóna mezi Britskou Indií a ruským Turkestánem. Vznikla tak krátká čínsko-afghánská hranice, jejíž průběh Čínská lidová republika smluvně uznala až v roce 1963.\n\n\n\n"}
{"id": "211309", "url": "https://cs.wikipedia.org/wiki?curid=211309", "title": "Květnice", "text": "Květnice\n\nObec Květnice (německy \"Kwietnitz\", \"Plumau\" (1352), \"Blumenau\") se nachází v okrese Praha-východ, kraj Středočeský. Obec se nalézá těsně za hranicí Prahy, a prochází tak proto prudkým demografickým rozvojem. Žije zde obyvatel.\n\nObec leží na obou březích potoka Výmola v ploché krajině na východ od Prahy, přibližně 2,5 km východně od Koloděj a 2,5 km jihozápadně od Úval. Uprostřed obce se nad potokem zvedá nízký, ale příkrý skalnatý pahorek, jehož vrchol zaujímal ve středověku hrádek.\n\nPočátky obce Květnice jsou nejasné. Roku 1352 se uvádí spolu s obcí Sibřinou pod jménem \"Plumau\". Roku 1358 je však uvedena ve Staroměstské soudní knize. Tehdy patřila spolu s blízkou farní vsí Lhotou (dnes zaniklou) pražskému měšťanskému rodu Olbramoviců.\n\nO Václavovi, Poncovu synu z tohoto rodu, je k roku 1360 zmínka, že podával faráře do Lhoty. Od něho roku 1362 koupil Květnici (tehdy uvedenou jako \"Blumenow\"), Sibřinu a Lhotu jeho strýc, staroměstský měšťan Pešlín, syn Bohuslavův. Tento se připomíná roku 1377 jako patron kostela ve Lhotě.\n\nPo jeho smrti získal Květnici roku 1386 jeho syn Johánek, který se jako první psal po vladyckém způsobu \"z Květnice\". Ten si patrně postavil kolem roku 1390 v Květnici tvrz, o níž je však první zmínka až k roku 1418. Není však vyloučeno, že tvrz vznikla již dříve (v \"soupise památek okresu Českobrodského\" z roku 1907 je uvedeno, že hrádek vznikl již ve 13. století).\n\nPotom přešla Květnice na Johánkova příbuzného Petra, řečeného Bohuslav, jenž roku 1402 podával faráře do Lhoty. Jemu patřila Květnice ještě v roku 1408. Brzy ji však prodal, neboť již v roku 1421 byl majitelem jednooký Prokůpek Trčka z Kralovic. Ten však byl katolíkem a zůstal jím i po roce 1421, kdy bylo již celé okolí pod mocí pražských husitů. Ti proti němu vytáhli a při Hodu sv. Ducha (27. května 1425) Květnici dobyli. Dobytí tvrze přežil Prokop jen o několik měsíců, neboť byl v souboji na Pražském hradě zabit svým bývalým sousedem Janem Ohnišťkem ze Škvorce. Ten za tento čin – porušení sněmovního míru – byl odsouzen a sťat.\n\nRoku 1434 vlastnil Květnici Strachota z Kralovic a od roku 1443 staroměstský měšťan Vaněk Holec z Květnice. Potom Květnice připadla Prokopovi Z Hobšovic, který však měl značné dluhy. Proto jeho věřitelé tvrz obsadili a roku 1451 ji svěřili Petrovi Lopatovi ze Slaného a Jankovi ze Sibřiny, aby se nemohla dostat do rukou Prokopovu synu Mikuláši z Hobšovic. V této době tvrz ještě stála. Když však byla roku 1510 Květnice přikoupena ke škvoreckému panství, byla tvrz již zřejmě opuštěna.\n\nRoku 1532 se připomíná na panství škvoreckém v Květnici zámek pustý a poplužní dvůr. Pustá tvrz s dvorem patřila ke Škvorci až do roku 1558. Tehdy ji prodal Jaroslav Smiřický bratřím Matyášovi a Burianovi Pechancům z Kralovic. Ti ji připojili ke Křenicím. Roku 1563 byla přidělena Burjanovi a po jeho smrti připadla královské komoře. V roce 1575 koupil Květnici Jaroslav ze Smiřic a na Kostelci a připojil ji definitivně k panství škvoreckému. V berním katastru z roku 1654 (po třicetileté válce) se obec Květnice uvádí jako pustá.Květnická tvrz ve své době představovala opevněné sídlo, které zastiňovalo svým významem a pevností všechny ostatní lokality v okolí, snad jen s výjimkou Kolovrat a hradu ve Škvorci. František Alexandr Heber v historické knize z roku 1843 o květnické tvrzi píše: \"\"Tvrz nebyla velikého rozsahu, přesto však byla dostatečně prostranná, aby mohla sloužit pro početnou panskou rodinu. Se zřetelem na svou pevnost nechala za sebou daleko mnohé sousední hrady, neboť byla chráněna před každým napadením svými kolmými (svislými) podpěrnými skalními stěnami, východní a jižní, jak je ještě dnes můžeme zřetelně pozorovat, ze třetí strany byla obklopena vodou a na čtvrté straně nejslabší, obrácené dopředu dvěma hlubokými, ve skále vylámanými příkopy a vysokým zemním valem. V tehdejší době mohl sotvakdo něco podniknout proti jeho zdem, a přece byl ve válečném ohni násilně do základů zničen\".\" Během staletí byly na tvrzišti stavěny domky a původní zdivo bylo z části rozebráno na stavební kámen.\n\nU panství Škvorec zůstala Květnice až do zrušení vrchnostenské správy v letech 1848–1850. Po zrušení poddanství patřila Květnice od roku 1850 jako osada obce Dobročovice do okresu Český Brod. V roce 1923 (vyhl. č. 24/1925 Zák. zem.) bylo povoleno odloučení obce Květnice z obce Dobročovice. V roce 1960 byla Květnice samostatnou obcí v nově vzniklém okrese Praha-východ, v letech 1964–1990 osadou obce Sibřina, od roku 1990 opět samostatnou obcí okresu Praha-východ.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Květnice \"(285 obyvatel)\" byly v roce 1932 evidovány tyto živnosti a obchody: obchod s dobytkem, 2 hostince, obchod s mlékem, mlýn, obuvník, rolník, obchod se smíšeným zbožím, trafika, truhlář, velkostatek Krýsa.\n\n\nDopravní síť\n\nVeřejná doprava 2011\n\n"}
{"id": "211314", "url": "https://cs.wikipedia.org/wiki?curid=211314", "title": "Violka lesní", "text": "Violka lesní\n\nViolka lesní (\"Viola reichenbachiana\", syn.: \"Viola sylvestris\", \"Viola silvatica\") je vytrvalá bylina z čeledi violkovité (\"Violaceae\"). Dorůstá výšky cca 8-12 cm, v době plodů většinou ještě o kousek vyroste. Oddenek je přímý, zpravidla bez výběžků. Listy jsou jednoduché, čepele listů na bázi srdčité, vejčité až trojúhelníkovité, většinou o kousek delší než širší, všechny listy na okraji mělce vroubkovaně pilovité. Lodyha se vytváří, jsou přítomny přízemní i lodyžní listy. Na bázi listů jsou palisty, které jsou u přízemních i lodyžních listů čárkovité až úzce kopinaté a třásnitě zubaté. Na květní stopce jsou v horní třetině 2 listénce. Květy jsou nevonné. Přívěsky kališních lístků jsou malé, cca 1,5 mm dlouhé, zabírající 1/5-1/10 délky kališního lístku (tedy menší než u violky Rivinovy). Korunní lístky jsou modrofialové až fialové (na pasekách jsou někdy až bělavé), ostruha je fialová a tenká (do 2 mm) (podobná violka Rivinova má ostruhu bělavou a silnější (cca 3 mm). Kvete v dubnu až v červnu, některé rostliny jednotlivě vykvétají i později. Plodem je tobolka.\n\nRoste v západnější části Evropy, na východ po Ukrajinu méně i v severní Africe, Turecku na Kavkaze a v Íránu. Mapa viz zde: .\n\nV ČR se jedná o jednu z nejhojnějších violek, je rozšířena po celé zemi, jen ve vyšších horských polohách je vzácná. Preferuje bohatší a hlubší půdy. Najdeme ji nejčastěji v bučinách, dubohabřinách, suťových lesích či v tvrdých luzích, méně i v jiných společenstvech. V extrémně kyselých a suchých lesích většinou chybí, stejně jako v lesích silně podmáčených a rašelinných. Mimo les roste jen málo (např. paseky aj.).\n\nČasto se kříží s violkou Rivinovou, kříženec se jmenuje \"Viola × dubia\" a hojně vytváří hybridní roje. Celkem častý je také kříženec s violkou psí, kříženec se jmenuje \"Viola × borussica\", existují i další hybridní kombinace.\n\n\n \n"}
{"id": "211315", "url": "https://cs.wikipedia.org/wiki?curid=211315", "title": "Pachycephalosauria", "text": "Pachycephalosauria\n\nPachycefalosauři („Tlustolebí ještěři“) byli poměrně malí ptakopánví dinosauři, jejichž hlavním znakem byla kupolovitě ztluštělá lebka. Žili od střední jury až do konce křídy. Byli rozšířeni v Severní Americe, Asii a zřejmě i v Evropě. Šlo o býložravce, v některých případech snad i všežravce.\n\nPachycefalosauři byli poměrně malí dinosauři, největší zástupce \"Pachycephalosaurus\" byl dlouhý jen asi 4,6 metru a vážil kolem 450 kilogramů. Do této skupiny byl dříve řazen i dinosaurus s nejdelším rodovým jménem mezi dinosaury – \"Micropachycephalosaurus\". V současné době známe kolem dvou desítek rodů patřících do této skupiny.\n\nTuto skupinu jako první pojmenovaly polské paleontoložky Teresa Maryańska a Halszka Osmólska v roce 1974.\n\nPachycefalosauři patří mezi nejméně početné skupiny dinosaurů. Celkem je k červenci roku 2019 známo asi 22 druhů těchto ptakopánvých dinosaurů. To z nich činí pomyslně až sedmou nejpočetnější skupinu druhohorních dinosaurů, po teropodech (466), sauropodomorfech (362), ornitopodech (213), rohatých dinosaurech (ceratopsech, 109), ankylosaurech (95) a stegosaurech (27).\n\n\n\n\n"}
{"id": "211321", "url": "https://cs.wikipedia.org/wiki?curid=211321", "title": "Sloupno (zámek)", "text": "Sloupno (zámek)\n\nBarokní zámek Sloupno se nachází v obci Sloupno nedaleko Nového Bydžova.\n\nZámek byl vybudován na místě staršího zámeckého objektu po polovině 18. století za opata Benno II. Löbla jako benediktinská rezidence, která sloužila břevnovsko-broumovskému klášteru. \n\nKlášter získal statek Sloupno roku 1672 za opata Tomáše Sartoria. Roku 1687 byla stará renesanční tvrz přestavěna na barokní zámek. Důvodem, proč benediktini usilovali o zakoupení Sloupna byla jeho strategická poloha zhruba na polovině vzdálenosti mezi pražským Břevnovem a Broumovem. Rezidence proto sloužila jako útočiště při cestách mezi oběma částmi Břevnovsko-broumovského kláštera. O podobě původního zámku však nelze říci nic určitého říci, protože ve zdivu stávající budovy nelze jakékoli starší konstrukce identifikovat. \n\nProjekt nynější stavby vypracoval roku 1748 břevnovsko-broumovský architekt Kilián Ignác Dientzenhofer. Jeho Výstavba probíhala v následujících letech. Řešením sloupenského zámku navázal na vlastní starší projekt přestavby benediktinské rezidence na Kladně\n\nZámek patřil až do roku 1948 benediktinům. Po roce 1948 zde byl sklad zdravotnického materiálu OÚNZ Hradec Králové. V této době byla stavba značně devastována neúdržbou a utilitárními úpravami. Nyní se v něm nachází provozovna firmy na výrobu osvětlovacích těles, která chátrající zámek poměrně nákladně zrekonstruovala.\n\nZámecká budova se nachází na západní straně rozsáhlého, hospodářského dvora, který je situován západně od původního jádra obce.\n\nRezidence je komponována jako samostatně stojící, podélná, osově řešená, patrová, zámecká budova. Východní i západní průčelí je po stranách opatřeno rizality. Východní průčelí pak pročleňuje ještě střední rizalit s široce skosenými rohy, jehož hmota mírně převyšuje úroveň korunní římsy. Zámek je zastřešen valbovými střechami a v ose budovy vrcholí drobnou hodinovou věžkou. Fasády jsou v přízemí členěny pásovou bosáží, v patře lisénovými rámy. Architektonický výraz fasád výrazně obohacují vrcholně barokně utvářené šambrány, které jsou na východním průčelí (to je proto nutno chápat jako hlavní) podány s větší plasticitou štukových prvků, především římsových úseků suprafenester. Obě delší průčelí jsou v ose opatřena portálem, nad kterým je umístěno sdružené okno. Suprafenestra východního okna je navíc opatřena znakem břevnovsko-broumovského kláštera.\n\nPodobně jako samotná hmota budovy je i její vnitřní dispozice přehledně, logicky a zcela jednolitě komponovaným celkem. Ten je utvářen jako dvojtrakt. O něco užší západní trakt zaujímá v obou patrech široká chodba, k níž z jihu přiléhá dvojramenné schodiště. Na opačném konci chodby v přízemí se nachází zámecká kaple svatého Jana Nepomuckého. V přízemí prochází budovou průjezd, který v užším západním traktu kolmo protíná zmíněnou chodbu a v širším traktu východním se mění v osmibokou salu terrenu. Nad ní je v patře umístěn hlavní sál po obou stranách jej doplňuje dvojice větších salonů, pátý velký salon je umístěn naproti schodišti nad kaplí. Sestavu prostor prvního patra doplňují ve hmotě bočních rizalitů umístěné drobnější obslužné a soukromé místnosti.\n\nPřízemí je kompletně klenuté, místnosti prvního patra mají ploché omítané stropy s jednoduchými fabionovými římsami. Malířská i štukatérská výzdoba pochází většinou až z 19. století.\n\n"}
{"id": "211325", "url": "https://cs.wikipedia.org/wiki?curid=211325", "title": "Jiří Stivín", "text": "Jiří Stivín\n\nJiří Stivín (* 23. listopadu 1942 Praha) je český jazzový hudebník, multiinstrumentalista a skladatel, původním povoláním filmař (kameraman).\n\nJeho maminkou byla známá česká televizní a filmová herečka epizodních a malých komických rolí, paní Eva Svobodová, jeho sestra Zuzana je bývalá česká herečka, někdejší členka Divadla Na Zábradlí, jeho dcera Zuzana je také herečkou a zpěvačkou, jeho dcera Markéta je flétnistka, syn Jiří hraje na bicí nástroje a druhý syn Adam na baskytaru. Má 7 vnoučat.\n\nVystudoval kameru na FAMU, ale po absolutoriu se věnoval výhradně hudbě. Jeho hudební projev charakterizuje nespoutanost, improvizace a časté přecházení mezi jednotlivými hudebními styly. Vystupoval v rockové kapele Sputnici, byl členem činoherního souboru Hudebního divadla v Karlíně. Jeho hlavním oborem je však jazz. Založil v šedesátých letech soubor Jazz Q. V rámci ročního pobytu v Londýně studoval na Královské hudební akademii.\n\nPo návratu do Československa založil soubor Stivín & Co. Jazz System. Mezi roky 1967 a 1969 byl členem souboru Divadla Járy Cimrmana. V letech 1970–1973 účinkoval jako člen, sólista a nakonec i dirigent činoherního orchestru Národního divadla v Praze. Později utvořil s Rudolfem Daškem uskupení System Tandem, které se setkalo s velkým úspěchem jak u odborníků, tak u veřejnosti na mnoha předních evropských jazzových festivalech. V osmdesátých letech působil především jako sólista účastnící se mnoha vlastních i cizích hudebních projektů. Jeho dvojalbum \"Výlety\" bylo v roce 1981 zařazeno mezi nejpozoruhodnější evropské jazzové projekty roku. Od osmdesátých let se především se souborem Collegium Quodlibet hojně věnuje provozování skladeb klasické hudby, v níž se specializuje na období renesance a baroka. V této oblasti získal zkušenosti zejména díky Milanu Munclingerovi, který učil Stivína hře na flétnu a seznámil ho s předklasickou interpretační praxí. S Milanem Munclingerem a členy souboru Ars rediviva také často vystupoval v proslulých \"Hovorech s flétnou a posluchači\", nebo v rámci koncertních cyklů barokní hudby.\n\nOd poloviny osmdesátých let také pedagogicky působil na Pražské konzervatoři, kde vyučoval hru na zobcovou flétnu. Na festivalu Jazztage Leverkusen '86 Stivín přišel s vlastním Workshop Band a další s Günther \"Baby\" Sommer, Theo Jörgensmann a Barre Phillips. Věnuje se i tvorbě hudby pro film a divadlo. V roce 1999 založil Centrum pro improvizaci v umění se sídlem ve Všenorech u Prahy, kde pořádá a vede improvizační dílny. Dne 28. 10. 2007 mu prezident ČR Václav Klaus udělil Státní vyznamenání Za zásluhy o stát v oblasti kultury a umění.\n\n\n\n\n"}
{"id": "211329", "url": "https://cs.wikipedia.org/wiki?curid=211329", "title": "Monastir", "text": "Monastir\n\nMonastir (arabsky المـنسـتير al-munastîr) je pobřežní tuniské město v oblasti Sahel. Nachází se 20 km jižně od Súsy a 162 km jižně od Tunisu. Je zde velice rozvinutý rybolov. V Monastiru žije 41 400 obyvatel. Narodil se zde první tuniský prezident Habíb Burgiba, jehož mauzoleum se zde také nachází. Mauzoleum je nádherná budova, střežená stráží, nicméně veřejně přístupná. Najdeme zde mimo hrobky prezidenta také náhrobní kameny jeho rodiny, osobní věci této významné osobnosti, ale i samotné muzeum je velmi pěknou stavbou a stojí za prohlédnutí. Zajímavostí je velký lustr v hlavní kopuli, jelikož pochází z rukou českých sklářů. V Monastiru se také natáčel první film z původní trilogie o Indiana Jonesovi, Dobyvatelé ztracené archy, či seriál Ježíš Nazaretský.\n\n"}
{"id": "211330", "url": "https://cs.wikipedia.org/wiki?curid=211330", "title": "Coelurosauria", "text": "Coelurosauria\n\nSkupina Coelurosauria je vývojově pokročilou skupinou teropodních dinosaurů, kteří byli (a jsou) nejvíce anatomicky odvození a pravděpodobně vykazovali společnou vlastnost v podobě přítomnosti peří (viz Opeření dinosauři). Do této skupiny patří také všichni současní i vyhynulí ptáci. Célurosauři byli různých velikostí, od šestitunového tyranosaura až po třímilionkrát lehčí kalyptu nejmenší, vážící pouhé dva gramy. Různí célurosauři se živí jinou potravou, někteří jsou masožravci (např. \"Tyrannosaurus\", \"Velociraptor\" nebo orel), jiní jsou převážně býložravci (např. \"Therizinosaurus\" nebo ara), a další jsou všežravci (bažant nebo zřejmě rod \"Oviraptor\")\n\nSkupinu Coelurosauria formálně pojmenoval v roce 1915 německý paleontolog Friedrich von Huene.\n\nSkupinu Coelurosauria dělíme na čtyři podskupiny – Tyrannosauroidea, Compsognathidae, Ornithomimosauria a Maniraptora. Skupinu Maniraptora dále dělíme na – Alvarezsauridae, Therizinosauroidea, Oviraptorosauria, Deinonychosauria a Avialae (mezi které někdy bývá řazena také čeleď Scansoriopterygidae).\n\n\n"}
{"id": "211332", "url": "https://cs.wikipedia.org/wiki?curid=211332", "title": "Povodí Moravy", "text": "Povodí Moravy\n\nPovodí Moravy je povodí řeky 2. řádu a je součástí povodí Dunaje. Tvoří je oblast, ze které do řeky Moravy přitéká voda buď přímo nebo prostřednictvím jejich přítoků. Jeho hranici tvoří rozvodí se sousedními povodími. Na severu je to povodí Odry, na západě povodí Labe a na východě povodí Váhu. Na jihu jsou to pak povodí menších levostranných přítoků Dunaje. Nejvyšším bodem povodí je s nadmořskou výškou 1491,3 m Praděd v Jeseníkách. Rozloha povodí je 26 658 km², z čehož 20 692,4 km² je na území Česka.\n\nNa území Česka se správou povodí zabývá státní podnik Povodí Moravy. Na Slovensku je to Slovenský vodohospodársky podnik, š.p.\n"}
{"id": "211336", "url": "https://cs.wikipedia.org/wiki?curid=211336", "title": "Matylda Savojská", "text": "Matylda Savojská\n\nMatylda Savojská , \"Maud\", \"Mahaut\" (portugalsky \"Mafalda di Savoia\", 1125, Savojsko – 3. prosince 1157, Coimbra) byla první portugalská královna.\n\nMatylda se pocházela z dynastie savojských, byla druhou či třetí dcerou hraběte Amadea III. a jeho druhé manželky Matyldy z Albonu. Roku 1146 se provdala za prvního portugalského krále Alfonse I. a v příštích letech dala svému muži sedm potomků. Narození poslední dcery Sanchy zřejmě zaplatila životem. Byla pohřbena v klášteře Sv. kříže v Coimbře.\n\n"}
{"id": "211338", "url": "https://cs.wikipedia.org/wiki?curid=211338", "title": "Seathrún Céitinn", "text": "Seathrún Céitinn\n\nSeathrún Céitinn, anglicky Geoffrey Keating (1569 – 1644), byl irský kněz, básník a historik.\n\nNarodil se v Burgess poblíž města Cahir v hrabství Tipperary, je pochován na Tubridském hřbitově, patřícím do farnosti Ballylooby-Duhill.\n\nV listopadu 1603 se spolu s devětatřiceti dalšími studenty pod vedením reverenda Diarmaida MacCarthyho plavil do Bordeaux, studovat na Irské koleji, která byla v tomto městě právě založena kardinálem Françoisem de Sourdis. Po svém příjezdu do Francie napsal báseň \"Sbohem, Irsko\", posléze ještě \"Nářek nad žalostným stavem Irska\" a jiné podobné básně. Po získání titulu doktora bohosloví na univerzitě v Bordeaux v roce 1610 se vrátil do Irska, kde byl jmenován knězem v Uachtar Achaidhu ve farnosti Knockraffan poblíž města Cahir v Tipperary. Tam skončil s tehdy rozšířenou praktikou, totiž že se se započetím mše čekalo na příchod místního panstva.\n\nJeho hlavní dílo, \"Foras Feasa ar Éirinn\" (doslova \"Základní informace o Irsku\", častěji překládané jako \"Dějiny Irska\"), bylo napsáno irsky kolem roku 1634, za vlády Karla I. Toto dílo dokumentuje historii Irska od stvoření světa po normanskou invazi ve 12. století. Zakládá se na bohatých místních tradicích a podání historických skutečností, historické poezii, církevních letopisech a záznamech. Anglické úřady ale zakázaly tisk tohoto díla v irštině a proto muselo mezi lidmi kolovat v rukopise.\n"}
{"id": "211341", "url": "https://cs.wikipedia.org/wiki?curid=211341", "title": "Junkers F 13", "text": "Junkers F 13\n\nJunkers F.13 (také známý jako F 13) bylo německé jednomotorové dopravní letadlo, které poprvé vzlétlo 25. června 1919. Bylo to první civilní letadlo, které bylo celé pokryto vlnitým plechem a jako první mělo bezpečnostní pásy pro cestující. Mělo velmi pokročilý design. Výroba Junkersů F 13 byla zastavena v roce 1932. Bylo vyrobeno kolem 60 různých variant. Letoun byl používán mnoha aeroliniemi po celém světě.\n\nVývoj stroje F-13 započal již v den německé kapitulace 11. listopadu 1918, kdy profesor Hugo Junkers zadal ing. Otto Reuterovi vypracování návrhu na civilní dopravní letoun. Projekt J-12, vycházející z vojenského J-10 byl zamítnut, Junkersem byl přijat až zcela nově koncipovaný projekt J-13 pro dva piloty a čtyři cestující.\n\nVe společnosti Junkers Flugzeug und Motorenwerke A.G. (oficiální název od 24. dubna 1919) v Dessau započali se stavbou hned tří prototypů současně, z nichž jeden byl určen pro pevnostní zkoušky. Před dohotovením prvních prototypů bylo označení změněno na Junkers F-13, kdy písmenem F továrna Junkers nadále označovala jednomotorové dopravní letouny.\n\nPrvní let F-13, pokřtěného \"Annelise\", proběhl 25. června 1919 s pohonnou jednotkou Mercedes D-IIIa o výkonu 117 kW, krátce nato následovaný druhým strojem \"Herta\" (imatrikulace D-1, později D-183).\nJiž 13. září 1919 dosáhl pilot Monz se strojem \"Annelise\" neoficiálního (Německo tehdy nebylo členem FAI) světového výškového rekordu vystoupáním do hladiny 6750 m s osmi osobami. K výkonu F-13a dopomohl rovněž nový motor BMW IIIa o výkonu 132 kW.\n\nSériová produkce typu probíhala v letech 1919 až 1932 v celkovém počtu 322 exemplářů. V rozmezí těchto let vzniklo mnoho variant s poměrně složitým systémem označování změn draku a pohonných jednotek. Za typové číslo Junkers uváděl souhláskami variantu draku, samohláskami variantu motoru. Jako první takto označovaný letoun byl zkonstruován Junkers F-13ba s motorem Junkers L-2 o výkonu 147 kW.\nOznačení e pak bylo přiděleno verzi s motorem Junkers L-5 o 228 kW, i pro variantu s pohonnou jednotkou BMW-IV o výkonu 236 kW, o s BMW-Va o 265 kW, u s motorem Pratt & Whitney Wasp o výkonu 330 kW, y s Armstrong Siddeley Puma o 169 kW a ä pro F-13 s pohonem Armstrong Siddeley Jaguar o výkonu 323 kW atd.\nPodle typu přistávacího zařízení, kolový podvozek, lyže, nebo plováky se uplatňovaly zkratky L, S a W.\n\nV Německu F-13 sloužily u tradičního tuzemského dopravce Lufthansa v počtu 55 kusů, která poslední stroje vyřadila z pravidelné linky Vratislav-Jelenia Góra (tehdy Breslau a Hirschberg) až v roce 1938.\nF-13 používaly také Junkersovy společnosti Junkers Luftverkehr a dopravní pobočka v Íránu Junkers Luftverkehr Persien.\nZde F-13a v roce 1924 používalo také íránské vojenské letectvo.\n\nUž v roce 1920 se typ podařilo prostřednictvím Johna Larsena exportovat do USA pod označením JL-6. Pro americkou poštovní správu létalo osm exemplářů na spoji New York-Chicago-Omaha a na některých úsecích dálkové linky New York-San Francisco.\nV roce 1921 získal pilot E. A. Stinson na JL-6 vytrvalostní rekord 26 h 19,5 min.\n\nNejvětší počet F-13 (49 letounů) se dostalo do SSSR, kam první kusy Junkers dodal v roce 1922. V tomto a následujícím roce byly nasazeny na lince Moskva-Nižnij Novgorod (Gorkij). Poté zakoupila společnost Dobrolet 10 strojů F-13, které létaly mezi Moskvou a Kazaní, Taškentem a Alma Atou, Bucharou, Chivou a Dušanbe.\nV SSSR byly tyto letouny používány rovněž dopravními společnostmi Ukrvozduchpuť a Zakavia.\n\nV roce 1924 zakoupilo Ministerstvo veřejných prací na III. mezinárodní letecké výstavě v Praze jeden exemplář Junkers F-13ci (výr. č. 741, L-BALH) se zvětšeným rozpětím křídla. Byl zkušebně nasazen u ČSA avšak do pravidelného provozu na tratě nebyl nikdy nasazen. V roce 1928 byl vojenským letectvem využíván ke zkouškám radiostanic a v letech 1931 až 1933 létal s imatrikulací OK-ALH v Moravskoslezském Aeroklubu Brno.\n\nPolsko odebralo 16 strojů, kde sloužily u společností Aero-Targ Poznan a PLL Aerolot, používány byly rovněž u Danziger Luftpost Svobodného města Gdaňsk.\n\nK dalším civilním uživatelům patřila např. švýcarská letecká společnost Ad Astra Aero, britská firma Imperial Oil Ltd., nebo brazilské aeorlinky Varig, kde byl poslední letoun F-13 (PP-VAG) vyřazen až v roce 1948.\n\nStroje Junkers F-13 využívala také řada vojenských letectev, mj. Bolívie, Číny, Švédska (1928-1943) a Finska (jednotka LeLv 44).\n\nJunkers F 13 (D-1608) byl osobním letounem průkopníka letectví v Československé republice, velkopodnikatele a zakladatele obuvnického impéria Tomáše Bati. Stal se mu osudným. Dne 12. července 1932 došlo na firemním letišti v Otrokovicích k vážné letecké katastrofě. Jejími oběťmi se stali dva zakladatelé zlínského letectví: továrník Tomáš Baťa a šéfpilot Jindřich Brouček. Jejich letadlo Junkers F 13 se krátce po startu brzy ráno, při plánovaném letu do města Möhlin, za snížené viditelnosti v údolí řeky Moravy, zřítilo do prostoru pomocných závodů továrny necelý kilometr od letiště. Replika letounu Junkers F 13 je k vidění v budově Památníku Tomáše Bati ve Zlíně.\n\n\n\n"}
{"id": "211342", "url": "https://cs.wikipedia.org/wiki?curid=211342", "title": "Tanaro", "text": "Tanaro\n\nTanaro je řeka v severozápadní Itálii (Piemont). Je 276 km dlouhá. Povodí má rozlohu 8000 km².\n\nPramení v Přímořských Alpách. Protéká vysočinou Monferrato a na dolním toku Pádskou rovinou. Je to pravý přítok Pádu\n\nPrůměrný roční průtok vody na dolním toku činí 116 m³/s.\n\nVyužívá se k zavlažování. Leží na ní města Asti, Alessandria.\n"}
{"id": "211345", "url": "https://cs.wikipedia.org/wiki?curid=211345", "title": "Rektor", "text": "Rektor\n\nRektor (z lat. \"rector magnificus\", \"regere\") je funkce zpravidla označující nejvyššího představitele vysoké školy. Ve školství, resp. univerzitním prostředí, se tak většinou označuje nejvyšší hodnostář vysoké nebo církevní školy.\n\nRektora oslovujeme formálně \"pane rektore\", při slavnostních událostech, akademických obřadech, mu též přísluší oslovení \"Vaše Magnificence (pane rektore)\", hovoříme o Jeho Magnificenci panu rektorovi (\"Magnificence\" znamená \"vznešený\"). Pokud rektora zastupuje prorektor, tedy jeho zástupce, požívá při těchto událostech stejného oslovení.\n\nOd středověku byl rektor nejvyšším představitelem učitelů a studentů, správcem financí a soudcem členů univerzity. První pravidla stanovil Arnošt z Pardubic roku 1360, která nařizovala střídání juristů s představiteli ostatních fakult. Podstatnou změnu ale roku 1409 přinesl Dekret kutnohorský krále Václava IV., který při volbě rektora stanovil poměr 3 hlasů českých proti 1 hlasu ostatních národů na univerzitě. Za vlády Jiřího z Kunštátu a Poděbrad pak došlo k další významné změně, která zužovala výběr kandidátů na kališníky.\n\nS rostoucím významem se z postu rektora stávalo politikum. Do čela univerzity byli voleni významní představitelé domácího univerzitního národa a později také členové šlechtických rodin Českého království.\n\nV 16. století došlo k rozšíření pravomocí rektora na správu nižších škol Českého království, ve kterých jmenoval správce, učitele, určoval řád studia a imatrikuloval žáky. Rektor řídil síť až 100 podřízených škol.\n\nNařízením z roku 1784 se zrušila jurisdikční práva rektorátu a členové univerzity tak byli podřízení soudům a orgánům státu. V roce 1802 vyvrcholila přeměna samostatně fungujících univerzit na státní školy a rektor byl pod dohledem státního úředníka nebo ministra.\n\nSoučasným rektorem Univerzity Karlovy v Praze je prof. MUDr. Tomáš Zima, DrSc., MBA.\n\nOlomoucká univerzita vznikla v roce 1573 přiznáním univerzitních privilegií dosavadní Jezuitské akademii. Pozici \"Rectora Magnifica\" automaticky zastával rektor Jezuitské koleje, prvním na tomto postu byl Hurtado Pérez. Od padesátých let 18. století probíhal zápas mezi císařovnou Marii Terezií a jezuity o moc nad univerzitou. Císařovna nejprve rozhodla, že \"Rectora Magnifica\" bude volit akademická obec. Nicméně i volba v roce 1765 vedla k obsazení pozice teologem, načež se císařovna rozhodla vzít celou věc pevně do svých rukou, a v roce 1766 jmenovala nejvyšším hodnostářem univerzity prvního světskou osobnost, profesora práva Johanna Heinricha Bösenselleho.\n\nPrvní ženou na postu rektora české vysoké školy se stala na Univerzitě Palackého v roce 1950 Jiřina Popelová.\n\nSoučasným rektorem Univerzity Palackého v Olomouci je prof. Mgr. Jaroslav Miller, M.A., Ph.D., který funkci vykonává od 1. února 2014.\n\nPodle právního řádu ČR je rektor jedním ze samosprávných orgánů vysoké školy, za kterou jedná a rozhoduje. Rektora veřejné vysoké školy (resp. i státní vysoké školy, nikoliv však soukromé vysoké školy) jmenuje a odvolává na návrh akademického senátu veřejné vysoké školy prezident republiky. Návrh se podává prostřednictvím ministra školství, mládeže a tělovýchovy, který také navrhuje mzdu (resp. plat). Funkční období rektora je čtyřleté a stejná osoba může funkci vykonávat na téže vysoké škole nejvýše dvě po sobě jdoucí funkční období. Rektor jmenuje své zástupce, prorektory, kteří jej do určité míry mohou zastoupit. Mj. také jmenuje a odvolává děkany (na návrh akademických senátů fakult), kvestora, členy vědecké rady a disciplinární komise, předkládá rozpočet školy, výroční zprávu o hospodaření a hodnocení. Rektor je zpravidla \"ex officio\" předsedou vědecké rady vysoké školy. Dohled nad hospodařením vysoké školy a nad klíčovými rozhodnutími rektora (např. majetkovými) zpravidla vykonává správní rada, které též rektor předkládá příslušné materiály.\n\nJeho úřad se nazývá rektorát.\n\n\nPřehled rektorů některých univerzit:\n\n\n"}
{"id": "211347", "url": "https://cs.wikipedia.org/wiki?curid=211347", "title": "Seznam českých televizních seriálů", "text": "Seznam českých televizních seriálů\n\nSeznam českých televizních seriálů, cyklů, minisérií a vícedílných televizních filmů.\n\nZvýrazněné seriály jsou dostupné na DVD (alespoň jejich část). Nejsou zvýrazněny případy, kdy na DVD vyšel jen filmový sestřih seriálu.\n\nČeské webové seriály jsou v samostatném seznamu.\n\n"}
{"id": "211348", "url": "https://cs.wikipedia.org/wiki?curid=211348", "title": "Indonéská Wikipedie", "text": "Indonéská Wikipedie\n\nIndonéská Wikipedie je edice Wikipedie v indonéštině. Byla založena 7. listopadu 2003. V lednu 2020 obsahovala přes 514 000 článků a pracovalo pro ni 36 správců. Registrováno bylo přes 1 121 000 uživatelů, z nichž bylo přes 2 900 aktivních. V počtu článků byla 22. největší Wikipedie.\n\nV roce 2019 bylo zobrazeno okolo 1,8 miliardy dotazů. Denní průměr byl 4 840 111 a měsíční 147 220 046 dotazů. Nejvíce dotazů bylo zobrazeno v říjnu (185 507 881), nejméně v červnu (105 864 395). Nejvíce dotazů za den přišlo ve středu 23. října (9 258 122), nejméně ve středu 5. června (2 238 869).\n\n"}
{"id": "211349", "url": "https://cs.wikipedia.org/wiki?curid=211349", "title": "Seznam amerických televizních seriálů", "text": "Seznam amerických televizních seriálů\n\n\n1\n\n2\n\n3\n\n4\n\n6\n\n7\n\n8\n\n9\n\nAa–Ac\n\nAd–Az\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "211351", "url": "https://cs.wikipedia.org/wiki?curid=211351", "title": "Michael Stavarič", "text": "Michael Stavarič\n\nMichael Stavarič (* 7. ledna 1972 v Brně) je rakousko-český spisovatel a překladatel.\n\nV Rakousku žije od roku 1979, kdy se jeho rodiče rozhodli emigrovat z tehdejšího Československa.\nZ původního záměru odjet do Kanady sešlo a rodina se usadila v dolnorakouském Laa an der Thaya.\n\nVystudoval bohemistiku a publicistiku na Vídeňské univerzitě. Ve své diplomové práci z roku 1998 se zabýval jazykovými strukturami titulků českých novin \"Mladá fronta Dnes\" a \"Blesk\".\nPo ukončení studia psal recenze pro rakouský deník \"Die Presse\" (\"Spektrum\"), vídeňský magazín \"Falter\" a lektorské posudky pro různá nakladatelství. \n\nNásledovaly publikace v časopisech a antologiích, mj. \"Etcetera\", \"Lichtungen\", \"Podium Literaturzeitschrift\" a\n\"Bella Triste\". Dále pracoval jako Executive Coordinator prezidenta Mezinárodního PEN klubu a jako sekretář bývalého velvyslance České republiky Jiřího Gruši. Několik let vyučoval také inline bruslení. \n\nDnes žije jako spisovatel na volné noze. Účastní se literárních festivalů (např. Wortspiele ve Vídni či Mnichově, Měsíc autorského čtení v Brně) a knižních veletrhů (např. ve Vídni, Lipsku či Frankfurtu nad Mohanem). Od října 2009 do ledna 2010 byl na tříměsíčním stipendijním pobytu Max Kade Foundation v New Yorku.\n\nStavaričovy literární začátky tvoří dvě básnické sbírky z let 2000 a 2002 (\"Flügellos\" a \"Tagwerk. Landnahme. Ungelenk.\"). Dále následovaly prozaické texty jako \"Europa. Eine Litanei\" (2005), \"stillborn\" (2006), \"Terminifera\" (2007), \"Nkaah – Experimente am lebenden Objekt\" (2008), \"Magma\" (2008), \"Böse Spiele\" (2009), román \"Brenntage\" (2011) a další. \n\nJe též autorem knížek pro děti \"Gaggalagu\" (2006) a \"Biebu\" (2008), za něž získal mj. Rakouskou státní cenu za literaturu pro děti a mládež.\n\"Biebu\" vyšel v roce 2009 česky. Téhož roku vyšel v češtině i román \"Stillborn\" v překladu české spisovatelky a překladatelky Radky Denemarkové, a to pod názvem \"Mrtvorozená Eliška Frankensteinová\". V roce 2010 přidal k dětským titulům \"Die kleine Sensenfrau\" (\"Děvčátko s kosou\"), které vydalo česky v roce 2015 nakladatelství Portál.\n\nStavaričovu tvorbu charakterizuje neotřelý přístup k jazyku a svébytná ironie. Jeho postavy jsou většinou outsideři (tzv. Außenseiter), kteří to nemají snadné, a proto se také musejí vyzbrojit vlastním speciálním humorem.\n\n\n\n\n\n\n\n\n\n\n\n"}
{"id": "211354", "url": "https://cs.wikipedia.org/wiki?curid=211354", "title": "Panaro", "text": "Panaro\n\nPanaro je řeka v Itálii (Emilia-Romagna). Je 166 km dlouhá. Povodí má rozlohu 2300 km².\n\nPramení v Toskánsko-Emiliánských Apeninách. Protéká převážně Pádskou nížinou. Na dolním toku jsou kolem koryta vybudované hráze na ochranu před povodním. Je pravostranným přítokem Pádu\n\nPrůměrný roční průtok vody na dolním toku činí 45 m³/s. Nejvyšší vodnosti dosahuje na jaře a na podzim.\n\nŘeka je regulovaná a je na ní umožněna vodní doprava. Leží na ní město Vignola.\n"}
{"id": "211361", "url": "https://cs.wikipedia.org/wiki?curid=211361", "title": "František Xaver Naske", "text": "František Xaver Naske\n\nFrantišek Xaver Naske (2. června 1884, Praha-Nové Město – 22. srpna 1959, Praha) byl český malíř, dekoratér a ilustrátor.\n\nPocházel z rodiny pražského obchodníka Františka Naskeho (* 1864) a matky Juliany, roz. Bartové (* 1856). Byl nejstarší ze šesti dětí.\n\nZákladní školu navštěvoval v Adamově u Brna. Malbě se učil nejprve u Václava Slabocha a Karla Reisnera. Později studoval Akademii výtvarných umění v Praze, nejprve přípravku u profesora Bohumíra Roubalíka a poté v letech 1901-1907 speciálku u profesora Hanuše Schwaigera. Za obraz komika a kabaretiéra Leopolda Šmída, kterou vystavil v roce 1907 v Rudolfinu, obdržel stipendium, které využil ke studijním cestám do Nizozemí, Belgie a Velká Británie.\n\nJeho bratr Otto Naske padl v roce 1914 na srbské frontě.\n\nJeho manželkou byla herečka Růžena Nasková, se kterou se oženil na Smíchově 25. června 1940 (jednalo se i církevní sňatek; v roce 1910 vystoupil z církve, do které se navrátil krátce před svatbou).\n\nStylově vyšel z akademické malby konce 19. století. Ve dvacátých a třicátých letech 20. století přibývá v jeho malbě barevná a hmotová robustnost.\n\nMaloval portréty významných osobností, především uměleckých kruhů (František Serafínský Procházka, Adolf Zeman, Helena Malířová, Marie Majerová, Jaroslav Hurt, Otto Boleška, Vilém Zítek).\n\nDalší oblastí jeho námětů byly žánrové výjevy z velkoměstského a později exotického prostředí. Dále vytvořil řadu dráždivých aktů, které ale dobová kritika odsoudila jako díla, kde \"chlípnost nastupuje na místo uměleckého nadšení\".\n\n\nVytvořil řadu plakátů, užité grafiky, karikatur, knižních obálek a ilustrací. Navrhoval například plakáty a diplomy VIII. všesokolského sletu 1926 nebo II. dělnické olympiády v Praze 1927.\n\nNavrhoval rovněž kostýmy a masky.\n\n"}
{"id": "211363", "url": "https://cs.wikipedia.org/wiki?curid=211363", "title": "Reno (řeka)", "text": "Reno (řeka)\n\nReno je řeka v Itálii (Emilia-Romagna, Toskánsko). Je 211 km dlouhá. Povodí má rozlohu 4600 km².\n\nPramení v Toskánsko-Emiliánských Apeninách. Pod Boloňou protéká Pádskou rovinou. Ústí do Jaderského moře. Až do roku 1797 se vlévala do Pádu, ale časté povodně přiměly řeku změnit svůj tok a od té doby teče do moře starým korytem Po di Primaro.\n\nPrůměrný roční průtok vody činí více než 200 m³/s. Nejvyšší vodnosti dosahuje na jaře a na podzim, přičemž úroveň hladiny se zvedá se zvedá o 5 až 6 m.\n\nŘeka je na dolním toku napřímena a regulovaná a je na ní umožněna vodní doprava. Leží Voda se také využívá na zavlažování.\n"}
{"id": "211372", "url": "https://cs.wikipedia.org/wiki?curid=211372", "title": "Izabela Bourbonská", "text": "Izabela Bourbonská\n\nIzabela Bourbonská či Alžběta Bourbonská (: \"Élisabeth de France\", \"Élisabeth de Bourbon\", španělsky \"Isabel de Borbón\"), (22. listopadu 1602, Fontainebleau – 6. října 1644, Madrid), francouzská princezna a provdaná královna španělská, portugalská, neapolská a sicilská.\n\nIzabela, jako dcera francouzského a navarrského krále Jindřicha IV. a jeho manželky Marie Medicejské, byla příslušnicí vládnoucího domu Bourbonů. Vyrůstala společně s pěti sourozenci: Ludvíkem (1601–1643), Kristinou Marií (1606–1663), Nikolasem (1607–1611), Gastonem (1608–1660) a Henriettou Marií (1609–1669).\n\nV důsledku prošpanělské politiky vedené královnou regentkou Marií Medicejskou byl dohodnut dvojitý královský sňatek stvrzující spojenectví Francie a Španělska. Samotnému sňatku předcházelo dne 9. listopadu 1615 slavnostní předání princezen na neutrálním území: na západním úpatí Pyrenejí protéká řeka Bidassoa, která tvoří přirozenou hranici mezi Španělskem a Francií; v jejím řečišti se nachází Bažantí ostrov (Ile des Faisans), kde se na okamžik setkala španělská infantka Anna a francouzská princezna.\n\nZde byla Izabela Bourbonská, kterou se její matka, na rozdíl od bratra Ludvíka, neobtěžovala doprovodit, předána Filipu III. a ve Španělsku se provdala za prince Asturského, budoucího krále Filipa IV. Tehdy Izabela viděla svého bratra Ludvíka XIII. naposledy.\n\nOba sňatky se uskutečnily \"per procurationem (v zastoupení)\" současně téhož dne 25. listopadu – Izabely a Filipa v Burgose, Anny a Ludvíka v Bordeaux.\n\nVe Španělsku si francouzská princezna Alžběta změnila jméno na jeho španělskou podobu \"Isabela\". Po smrti svého tchána Filipa III. 31. března 1621 se stala královnou Španělska a Portugalska. Vynikala fyzickou krásou, vysokým intelektem a ušlechtilou povahou, které jí získaly lásku španělského lidu. Z počátku se do politických záležitostí nevměšovala a věnovala se svým zálibám. Měla ráda básně a umění vůbec. Velký zájem projevovala o divadlo.\n\nKe konci svého života, v období politické krize byl jejím přičiněním osvobozen králův oblíbenec hrabě Olivares.\n\nJejí manželství nepatřilo k vydařeným. Filip ji často podváděl a měl řadu potomků z levého boku, na veřejnosti se k ní vždy choval zdvořile. Isabela mu do své smrti roku 1644 porodila osm dětí – šest dcer a dva syny; z nich však pouze druhý syn a nejmladší dcera přežily dětská léta. I následník trůnu, asturský princ Baltazar Karel, který byl díky svojí vysoké inteligencí a vůli vládnout považován za velkou naději španělské monarchie, však zemřel předčasně ve svých šestnácti letech. Jediným přeživším potomkem tak zůstala nejmladší dcera Marie Tereza, jež se stala manželkou svého bratrance francouzského \"\"Krále Slunce\"\" Ludvíka XIV.\n\nPo smrti manželky i syna a následníka Baltazara Karla se Filip roku 1649 znovu oženil se svou neteří Marií Annou Habsburskou.\n\n\n\n"}
{"id": "211373", "url": "https://cs.wikipedia.org/wiki?curid=211373", "title": "Reno", "text": "Reno\n\nReno může být:\n\n"}
{"id": "211378", "url": "https://cs.wikipedia.org/wiki?curid=211378", "title": "Ticino", "text": "Ticino\n\nTicino () je řeka ve Švýcarsku (kanton Ticino) a v Itálii (Lombardie, Piemont), levý přítok Pádu. Je 248 km dlouhá. Povodí má rozlohu 7200 km².\n\nPramení v Tessinských Alpách. Na horním toku teče převážně mezi horami, protéká Lago Maggiore a na dolním toku teče Pádskou rovinou.\n\nZdroj vody je sněhový a dešťový. Nejvyšší vodnatosti dosahuje na jaře. V létě a na podzim může docházet k povodním, které jsou způsobené dešti. Průměrný roční průtok vody poblíž ústí činí 319 m³/s, maximální až 6000 m³/s.\n\nVodní doprava je možná pod jezerem Lago Maggiore, k čemuž jsou částečně nápomocny umělé kanály. Kanálem Ticino-Milán je řeka spojena s městem Milán. Leží na ní města Bellinzona (Švýcarsko), Pavia (Itálie).\n"}
{"id": "211386", "url": "https://cs.wikipedia.org/wiki?curid=211386", "title": "Parostrojní elektrárna", "text": "Parostrojní elektrárna\n\nParostrojní elektrárna je zařízení, které je složeno z pístového parního stroje, který pohání elektrický generátor.\n\nParostrojní elektrárny postupně zanikaly s rozvojem parních a spalovacích turbín, které v tepelných elektrárnách nahradily parní stroj a spalovacích motorů, které mohou sloužit jako zdroj energie pro menší výkony.\n\n"}
{"id": "211394", "url": "https://cs.wikipedia.org/wiki?curid=211394", "title": "Pamír", "text": "Pamír\n\nPamír (tádžicky \"Помир,\" \"Pōmīr,\" kyrgyzsky \"Памир,\" \"Pamir,\" persky پامیر, \"Pāmīr,\" čínsky 帕米爾高原, pinyin \"Pàmǐěr gāoyuán,\" český přepis \"Pcha-mi-er kao-jüan,\" ujgursky پامىر ئېگىزلىكى, \"Pamir eghizliki)\" je rozsáhlý horský masív v Tádžikistánu, Afghánistánu a Číně. Leží mezi pohořími Hindúkuš, Karákoram, Kchun-lun a Ťan-šan. Celková rozloha činí asi 120 000 km², délka 500 km, šířka okolo 400 km. Je třetím nejvyšším pohořím na světě. Nejvyšší horou Pamíru je Kongur (Kung-ke-er-šan) v Kašgarském hřbetu, vysoký 7 719 m. Tento hřbet se však někdy zařazuje k pohoří Kchun-lun a jako nejvyšší vrchol Pamíru se pak uvádí Štít Ismaila Samaniho (7 495 m).\n\nOblast Pamíru ovlivnilo již kaledonské a především hercynské vrásnění. V době alpsko-himálajského vrásnění docházelo ke zdvihům a poklesům rozlehlých oblastí a staré vrásné struktury tak byly značně zmlazeny. Staré paroviny byly zdviženy o 4 000 m, u horských okrajů až 6 000 - 8 000 m. Dodnes se zde vyskytují četná zemětřesení.\n\nZápadní Pamír má alpský charakter, leží především v Tádžikistánu, jen Zaalajský hřbet zasahuje do Kyrgyzstánu. Vrcholy jsou většinou strmé a ostré, jednotlivé masívy jsou odděleny hlubokými dolinami. Tři vrcholy přesahují nadmořskou výšku 7 000 m, řada dalších je vyšších než 6 000 m.\n\nLedovce pokrývají plochu asi 8 000 km². Podnebí je vlhké, v nižších polohách se vyskytuje pestrá flóra i fauna.\n\nNejdůležitější horské hřbety jsou zde:\n\n\nVýchodní Pamír leží v Tádžikistánu a částečně v Čínské lidové republice. Od západního Pamíru se výrazně liší: vrcholy jsou nižší (jen málokteré přesahují 6 000 m) a zalednění je řidší. Východní Pamír je rozsáhlá nehostinná náhorní plošina; jeho podnebí je suché a chladné, vegetace i živočišstvo velmi řídké.\n\nNejdůležitější horské hřbety jsou:\n\nVachánský Pamír sousedí s jižní částí východního Pamíru, leží na území Afghánistánu a nachází se zde Vachánský koridor. Dále s ním sousedí pohoří Hindúkuš. Nejvyšší vrchol je Kóh-i Vachán (6 330 m).\n\nK čínskému Pamíru patří Kašgarský hřbet. Někdy bývá nesprávně řazen k pohoří Kchun-lun. Tři vrcholy Kašgarského hřbetu přesahují 7 500 m: Kongur (Kung-ke-er-šan), vysoký 7 719 m; Kongur Tjube Tagh, vysoký 7 595 m a Muztagh-ata, vysoký 7 546 m.\n\nNíže uvedená tabulka obsahuje nejdůležitější vrcholy Pamíru - jednak jeho nejvyšší vrcholy, a pak také nejvyšší vrcholy jednotlivých horských hřbetů. Nejde tedy jednoduše o seznam nejvyšších vrcholů, mnohé vyšší, ale méně důležité vrcholy uvedeny nejsou.\n\n\n"}
{"id": "211396", "url": "https://cs.wikipedia.org/wiki?curid=211396", "title": "Vlnoplocha", "text": "Vlnoplocha\n\nJako vlnoplocha se označuje množina bodů prostoru, které při vlnění kmitají se stejnou fází.\n\nPokud body vlnoplochy tvoří rovinu, označuje se vlnoplocha jako rovinná. S rovinnou vlnoplochou se lze setkat např. u rovinných vln.\n\nJiným příkladem je kulová (sférická) vlnoplocha, kdy body vlnoplochy tvoří kulové plochy. Takový druh vlnoplochy se vyskytuje u sférických vln.\n\nPodle Huygensova principu se každý bod vlnoplochy stává zdrojem vlnění. Vlnění příslušné k danému bodu se označuje jako elementární. Každý bod je tedy zdrojem elementárního vlnění. Toto elementární vlnění se rozšíří na elementární vlnoplochu, jejíž každý bod se stává středem další elementární vlnoplochy, a tak vlnění postupuje k dalším bodům prostředí.\n\nVýsledné vlnění vzniká interferencí všech elementárních vlnění. Tedy také výsledná vlnoplocha se získá interferencí jednotlivých elementárních vlnoploch.\n\nV homogenním a izotropním prostředí se vlnění šíří všemi směry stejnou rychlostí. Elementární vlnění v libovolném bodě tedy v prostoru vytváří kulovou plochu. V prostředí, které není izotropní a homogenní nemá elementární vlnoplocha kulový tvar.\n\nPlocha, která je tvořena body, kterých vlna dosáhne za daný čas, bývá označována jako čelní vlnoplocha.\n\n"}
{"id": "211403", "url": "https://cs.wikipedia.org/wiki?curid=211403", "title": "Termostatický ventil", "text": "Termostatický ventil\n\nTermostatický ventil je zařízení, které využívá fyzikálních zákonů k regulaci tepelného výkonu otopných těles (radiátorů, podlahových konvertorů atd.) v systémech vytápění.\n\nJedná se o speciální armaturu - ventil, v němž je poloha kuželky dána změnou objemu kapaliny (nejčastěji lihu) v těle ventilu. Změna objemu kapaliny je dána tepelnou roztažností vlivem změny teploty ve vytápěné místnosti, tzn. čím vyšší teplota, tím větší objem kapaliny.\n\nPři zvyšování teploty okolního vzduchu nad požadovanou hodnotu kapalina zvětší svůj objem na tolik, že zatlačí na kuželku ventilu a tím začne přivírat průtok přitékající topné vody. Vlivem menšího množství teplé vody v otopném tělese se snižuje jeho výkon a dochází tak k regulaci vnitřní teploty vzduchu.\n\n"}
{"id": "211412", "url": "https://cs.wikipedia.org/wiki?curid=211412", "title": "Státní liga 1935/36", "text": "Státní liga 1935/36\n\nStátní liga 1935/36 byla 12. oficiálním ročníkem československé fotbalové ligy. Soutěž vyhrál tým AC Sparta Praha, a zajistil si tak 8. mistrovský titul. Liga byla rozšířena na 14 členů. Do tohoto ročníku postoupily čtyři nejlepší týmy z kvalifikačního turnaje o postup do ligy: 1. ČsŠK Bratislava, DSV Saaz (Žatec), SK Moravská Slavia Brno a SK Náchod.\n\nBohumil Klenovec (26/0/9) –\nJaroslav Bouček (-/0),\nRaymond Braine (-/22),\nJaroslav Burgr (-/0),\nJosef Čtyřoký (-/0),\nFerdinand Faczinek (-/17),\nVáclav Hruška (-/0),\nGéza Kalocsay (-/7),\nJosef Košťálek (-/7),\nOldřich Nejedlý (-/26),\nFrantišek Pelcner (-/2),\nPavel Pollák (-/0),\nJosef Sedláček II (-/0),\nErich Srbek (-/0),\nOldřich Zajíček (-/17) –\ntrenér Ferenc Szedlacsek\n\nFrantišek Plánička (26/0/7) –\nVojtěch Bradáč (23/42),\nVladimír Cvetler (-/2),\nŠtefan Čambal (-/1),\nFerdinand Daučík (-/0),\nAdolf Fiala (-/0),\nFrantišek Heřmánek (-/2),\nVáclav Horák I (-/0),\nBedřich Jezbera (-/0),\nVlastimil Kopecký (-/18),\nRudolf Krčil (-/0),\nBedřich Pech (-/0),\nAntonín Puč (-/2),\nJiří Sobotka (-/8),\nFrantišek Svoboda (-/1),\nAdolf Šimperský (-/1),\nJan Truhlář (-/0),\nBedřich Vacek (-/1),\nAntonín Vodička (-/0),\nRudolf Vytlačil (-/11),\nBohumil Zoubek (2/0) –\ntrenér Jan Reichardt\n\nFrantišek Šrám (26/0/9) –\nKarel Bernášek (13/0),\nVáclav Bouška (24/0),\nLadislav Čulík (4/3),\nRudolf Drozd (26/15),\nAntonín Dufek (12/3),\nLeopold Henčl (24/6),\nVojtěch Kastl (21/13),\nOldřich Kvapil (13/0),\nVilém Lugr (17/0),\nJan Melka (26/21),\nJosef Polačko (14/0),\nBohumil Prošek (2/0),\nAlois Seper (1/1),\nJosef Suchý (23/0),\nJosef Štrobl (26/3),\nVladimír Vidlák (9/1),\nLudwig Zeiss (5/0) –\ntrenér Rudolf Křenek\n\nKarel Burkert (18/0/5),\nEmil Ludvík (3/0/0),\nLadislav Tersch (5/0/1) –\nKarel Böhm (11/0),\nKarel Černý (15/0),\nJosef Eremiáš (1/0),\nKarel Hess (17/6),\nKarel Klíma (8/2),\nJaroslav Moták (15/3),\nJozef Neder (25/5),\nFrantišek Nejedlý (4/0),\nKarel Nepala (25/15),\nFrantišek Novák (21/0),\nOldřich Nývlt (7/2),\nStefan Pospichal (25/0),\nVáclav Průša (23/18),\nOldřich Rulc (25/5),\nJosef Smolka (14/0),\nAntonín Suchánek (7/0),\nFrantišek Šterc (17/9) –\ntrenéři Jenő Konrád a Antonín Carvan\n\nFrantišek Jabornický (-/0/-),\nKarel Poláček (13/0/-) –\nJaroslav Dědič (-/0),\nFrantišek Fábera (-/0),\nFrantišek Gibic (-/9),\nAntonín Hájek (26/35),\nLadislav Hokr (-/1),\nFrantišek Chmelíř (-/0),\nZdeněk Janda (-/12),\nVáclav Jonák (-/0),\nVáclav Kaiser (18/6),\nJaroslav Matys (-/0),\nGustav Moravec (-/0),\nLadislav Přibáň (-/0),\nLadislav Řežábek (-/6),\nAlfréd Sezemský (-/3),\nVáclav Szaffner (-/0),\nJosef Tajčner (26/1),\nVilém Zlatník (-/3) –\ntrenér ...\n\nRudolf Franc (-/0/-),\nJaroslav Nývlt (-/0/-) –\nFrantišek Benda (-/13),\nŠtefan Bíro (-/7),\nJaroslav Dobeš (-/2),\nAlois Dušek (-/0),\nBohumil Joska (-/8),\nRudolf Kos (-/0),\nLudvík Koubek (8/9),\nFrantišek Kuchta (-/5),\nFrantišek Mareš I (25/0),\nOldřich Nývlt (-/0),\nFrantišek Polák (-/1),\nFrantišek Stejskal (26/1),\nJaroslav Šauer (-/0),\nRudolf Toman (-/9),\nFrantišek Wieser (-/3),\nKarel Zítko (-/0) –\ntrenér ... Toms\n\nFrantišek Hubek (18/0/1),\nEmil Krischke (5/0/3),\nJozef Taraba (3/0/0) –\nAnton Bulla (8/4),\nKarol Daučík (17/0),\nZdeněk Deršák (10/2),\nOtto Horký (3/0),\nJozef Hronec (11/0),\nIvan Chodák (15/8),\nPál Jávor-Jakube (21/11),\nJán Jurčák (26/0),\nFerdinand Kardoš (1/0),\nDezider Kostka (26/7),\nErvín Kovács (4/0),\nJozef Luknár (24/7),\nFrantišek Masarovič (26/9),\nAladár Párik (2/0),\nKarol Polák (20/0),\nGeorg Schors (15/2),\nErvín Suchý (1/0),\nLeopold Šťastný (23/0),\nAnton Ujváry (4/0),\nViliam Vanák (3/0) –\ntrenér József Braun\n\nVáclav Dědič (21/0/5),\nFrantišek Jabornický (1/0/0),\n... Volráb (4/0/0) –\nJosef Bedrníček (14/3),\nJaroslav Bešťák (24/0),\n... Bouška (1/0),\nVladimír Bína (26/4),\nAnton Bíro (19/2),\nLadislav Čulík (23/15),\nEmil Habr (8/0),\nKarel Hess (6/3),\nLadislav Hokr (15/4),\nVáclav Horák (23/10),\n... Jaroš (3/0),\n... Kejha (1/0),\nBohumil Mudra (24/0),\nFriedrich Müller (11/0),\nLajos Páli (11/8),\nLadislau Raffinsky (8/0),\nJosef Svidenský (11/0),\nFrantišek Šimek (1/0),\nJaroslav Vlček (24/0),\nFranjo Wölfl (7/3) –\nhrající trenér Lajos Páli\n\nFrantišek Běhounek (-/0/-),\nKarel Tichý (-/1/-) –\nFrantišek Beneš (-/7),\nAntonín Černý (-/0),\nAlois Doksanský (-/1),\nFrantišek Junek (-/0),\nJosef Junek I (-/3),\nFrantišek Kloz (23/20),\nKarel Kolský (-/3),\nAntonín Kozohorský (-/0),\nFrantišek Kuchta (-/6),\nFrantišek Kusala (-/0),\nJosef Kusala (-/0),\nVáclav Nový (-/2),\nMiroslav Procházka (-/11),\nFrantišek Rašplička (-/),\nBohuslav Snopek (-/0),\nEmanuel Šmejkal (-/4),\nVáclav Troníček (-/1),\nVáclav Vraga (-/0) –\ntrenér Josef Kuchynka\n\nFrantišek Řitička (26/0/3) –\nFranz Cisar (26/5),\nAntonín Horák (15/5),\nEmil Chott (11/2),\nŠtefan Chynoradský (13/0),\n... Kalina (5/3),\nRudolf Kosmák (9/3),\nLudvík Koubek (16/5),\nKarel Kříž (21/4),\nRudolf Kubesch (26/6),\nJenő Roth (24/4),\nJan Smolka (2/0),\nJiří Stejskal (8/0),\nStanislav Stejskal (12/2),\nEmil Šlapák (4/1),\nJosef Tichý (2/0),\nKarel Valoušek (4/0),\nKarel Volavka (11/0),\nKarel Votruba (10/0),\nJaroslav Vršecký (26/0),\nJaroslav Zezula (15/0) + 2 vlastní (Bernášek, Mudra) –\ntrenér ...\n\n... Freund (-/0/-),\nMax Klíma (-/0/-),\nHainrich Mitlöhner (-/0/-),\nFritz Taussig (-/0/-) –\nKálmán Bognár (-/3),\nFrantišek Dvořák (-/0),\nEmil Habelt (-/1),\nJózsef Hadrévi (2/3),\nBéla Halpert (-/1),\nKarel Kannhäuser (-/0),\nKarel Kindl (-/3),\nArnošt Kreuz (-/4),\nPavel Mahrer (-/0),\n... Müller (-/0),\nAdolf Patek (-/0),\nLadislav Raffinski (10/4),\nFranz Stoy (-/0),\nWilhelm Truntschka (-/5),\nAlexandr Ulanov (-/4),\nNaran Ulanov (-/0),\nKarel Vrána (-/0),\nLeopold Weingartner (-/1) –\ntrenér ...\n\nFranz Meier (-/0/-),\nČestmír Patzel (-/0/-) –\nJános Blasko (-/5),\nKarl Koder (-/3),\n... König (-/1),\nErvín Kovács (-/1),\nFranz Kowanz (-/0),\nReiner Kugler (-/9),\nWilli Mizera (-/0),\nVilhelm Náhlovský (-/2),\nLajos Páli (-/2),\nTivadár Paragi (-/1),\nTomáš Porubský (-/5),\nFranz Putz (-/2),\nAlbin Reichenauer (-/0),\nJaroslav Riedl (-/3),\nAlois Rudolf (-/3),\nHeinrich Schöpke (-/0),\nMichael Smolinsky (-/6),\nAntonín Stoiber (-/2),\nVáclav Svatoň (-/3),\nMartin Watzata (-/0),\nRudolf Zosel (-/0) –\ntrenér Gyula Kertész\n\nVáclav Sůra (19/0/1),\nJosef Zahajský (7/0/0) –\nJános Blasko (15/11),\nRudolf Enders (25/3),\nFrantišek Hovorka (4/1),\nVáclav Kučera (19/3),\n... Melichar (2/1),\n... Mládek (4/0),\nVáclav Moták (22/1),\nFrantišek Musil (20/6),\nAsen Pančev (1/0),\nFrantišek Pospíšil (8/3),\nVáclav Prošek (2/0),\nFrantišek Pták (12/0),\nJindřich Somberg (2/0),\nFrantišek Šafránek (25/0),\nEmil Šíma (18/1),\nFrantišek Šíma (6/3),\nEmanuel Šmejkal (4/0),\nRudolf Toman (9/2),\nJan Truhlář (26/6),\n... Vaníček (1/1),\nJan Vilikus (24/1),\nKarel Volavka (10/0),\n... Vozáb (1/0) –\ntrenér ...\n\nOtto Ducke (2/0/0),\nFranz Hribar (13/0/0),\n... Pimpel (11/0/0) –\n... Brehm (1/0),\n... Dürrschmied (2/0),\nJohann Hoffmann (4/1),\nRudolf John (26/3),\nKarl Koder (23/8),\nKarl Krückl (26/0),\nJosef Kundrat (7/0),\n... Liebscher (2/0),\n... Loos (3/0),\nOtto Müller (16/3),\n... Papik (2/1),\nTivadár Paragi (13/9),\nĽudovít Rado (23/2),\n... Reiner (8/1),\nJohann Riederich (13/0),\nJosef Schlögl (6/0),\nKarl Spitzhüttl (21/4),\nKarel Trávníček (25/0),\nJohann Wana (25/0),\nVáclav Weigert (14/1) +\n1 vlastní (Kostka) –\ntrenér Josef Horejs\n\n"}
{"id": "211414", "url": "https://cs.wikipedia.org/wiki?curid=211414", "title": "Želva sloní", "text": "Želva sloní\n\nŽelva sloní (\"Geochelone nigra complex\") je spolu se želvou obrovskou největší žijící pozemní druh želvy.\n\n\nŽelva sloní může být až 1,2 m dlouhá a dosahuje hmotnosti až 300 kg. Tvar krunýře se liší podle poddruhu želvy: některé mají krunýř sedlovitý a v přední části klenutý, což jim umožňuje zvednout hlavu a dosáhnout tak i na vyšší zdroje potravy, jiné mají krunýř klenutý a živí se nižšími rostlinami. Vždy je černě zbarvený. Končetiny jsou robustní, s krátkými prsty.\n\nJe to endemit souostroví Galapágy. Toto souostroví je sopečného původu. Želvy tak žijí na velmi úrodné půdě, zároveň ale také na černém sopečném popelu, který je vysoce výhřevný.\n\nPro jednotlivé ostrovy jsou typické specifické poddruhy.\n\nHistoricky se uvádí až 250 000 jedinců, v současnosti se uvádí méně než 12 tisíc těchto zvířat. V případě některých poddruhů se však jedná jen o desítky jedinců.\n\nVětšinu života tráví pastvou v malých skupinách a vyhříváním se v loužích nebo válením v bahně.\nV období rozmnožování se samci stávají teritoriální a hledají partnerky. Technika zásnub je u samců želv sloních nekompromisní. Jakmile samec vyhledá příhodnou samici, drsně jí vnutí podřízené postavení, kouše a štípe ji do nohou, aby ji přinutil k nehybnosti. Potom se vysune na její hřbet a páří se s ní.\n\nJsou vejcorodé, samice vyhrabávají v zemi jámy, kam pak kladou dvě až osm vajec.\n\nVědecký výzkum, publikovaný koncem roku 2019, ukázal, že tito plazi mají poměrně vysoký stupeň kognitivních schopností i paměti a nejedná se tedy o tvory v žádném smyslu \"tupé\".\n\nPřestože některé želvy sloní žijí zaručeně déle než 100 let, druh je z hlediska ochrany zranitelný ve své existenci. Tyto želvy jsou ohrožovány hlavně v mladém věku introdukovanými zvířaty, například potkany, kočkami a potravní konkurencí v podobě koz a dobytka.\n\nOd roku 1965 se snaží výzkumná stanice Charlese Darwina (Charles Darwin Research Station) na základě programu a repatriace želv sloních pozvednout jejich upadávající populaci. Do března roku 2000 bylo vypuštěno do přírody 1000 želv sloních.\n\n\nŽelvy sloní jsou v zoo chovány velmi zřídka. V rámci Evropy se jedná jen o přibližně 15 zařízení.\n\nV Česku chová želvy sloní pouze Zoologická zahrada Praha, kde jsou dva příslušníci tohoto druhu společně se želvami obrovskými hlavními taháky pavilonu velkých želv. Chována je jak želva sloní santacruzská (samec Eberhard), tak želva sloní pinzónská. Právě v případě želvy sloní pinzónské se jedná o jediný exemplář mimo Galapágy – tento výrazný samec se jmenuje Antonio.\n\n\n"}
{"id": "211420", "url": "https://cs.wikipedia.org/wiki?curid=211420", "title": "Alex Randolph", "text": "Alex Randolph\n\nAlex Randolph (4. května 1922 – 27. března 2004 Benátky) byl americký tvůrce stolních her.\n\nAlex Randolph se narodil v Arizoně. Od své rakouské chůvy se naučil německy, během studií na švýcarské internátní škole si osvojil také francouzštinu, italštinu a španělštinu. Sedm let strávil v Japonsku. Natrvalo se usadil v Benátkách, kde také zemřel.\n\nZa svůj život vymyslel více než 100 her. První vydaná hra byla v roce 1962 Pankai, v roce 1982 získala jeho hra Sagaland prestižní ocenění Spiel des Jahres.\n"}
{"id": "211422", "url": "https://cs.wikipedia.org/wiki?curid=211422", "title": "Plaid Cymru", "text": "Plaid Cymru\n\nPlaid Cymru (česky \"Velšská strana\") je politická strana působící ve Velké Británii v knížectví Walesu.\n\nZaložena byla v roce 1925, ale po dlouhou dobu se jednalo o málo významnou skupinu. Poprvé její člen, předseda strany Gwynfor Evans, získal volenou funkci v doplňovacích volbách roce 1966.\n\nSoučasný vůdce strany je Leanne Wood. Mezi programové cíle strany patří nezávislost či výrazná autonomie Walesu. Její další politické názory jsou středo-levicové. Plaid Cymru je v současnosti (18. 5. 2007) zastoupena třemi poslanci v Parlamentu Spojeného království, jedním v Evropském parlamentu, 15 z 60 ve Velšském národním shromáždění a má řadu svých zástupců v místní samosprávě.\n\n"}
{"id": "211425", "url": "https://cs.wikipedia.org/wiki?curid=211425", "title": "Charles Rennie Mackintosh", "text": "Charles Rennie Mackintosh\n\nCharles Rennie Mackintosh (7. června 1868 Glasgow – 10. prosince 1928 Londýn) byl skotský architekt a designér. Byl hlavním představitelem secese ve Skotsku, kde si vytvořil vlastní dekorativní lineární směr secese. Svým dílem ovlivnil umělce Kolomana Mosera či Josefa Hoffmanna.\n\nCh. R. Mackintosh vystudoval v Glasgow a od roku 1889 pracoval v tamní firmě John Honeyman a Keppie, které se stal roku 1901 spoluvlastníkem. Společně s dalšími umělci vytvořil uměleckou skupinu známou jako The Four, jež vytvořila mnoho návrhů nábytku, plakátů a kovových předmětů. Jeho ženou byla Margaret MacDonald.\n\n\n\n"}
{"id": "211433", "url": "https://cs.wikipedia.org/wiki?curid=211433", "title": "Alexios I. Komnenos", "text": "Alexios I. Komnenos\n\nAlexios I. Komnenos (1048 – 15. srpna 1118) byl byzantským císařem v letech 1081 až 1118 a zakladatelem dynastie Komnenovců. Alexios projevil své výjimečné státnické, vojenské a diplomatické schopnosti za velice dramatických okolností na konci 11. století, kdy byla byzantská říše svírána vážným vnějším nebezpečím ohrožujícím samotnou existenci státu. Musel se vypořádat s několika vnitřními povstáními a také s náporem Normanů, Pečeněgů a Seldžuků. Za jeho panování byla uspořádána první křížová výprava, jíž využil ke znovudobytí části území, o něž byla byzantská říše připravena seldžuckými Turky po bitvě u Mantzikertu. Třebaže především první polovina jeho vlády byla vyplněna bojem o přežití Byzance, svému synovi zanechal konsolidovanou a územně rozšířenou říši. Zahájil rovněž obnovu armády a financí, čímž přispěl k nastolení nového období mocenského a kulturního vzestupu.\n\nAlexios se narodil patrně v roce 1048 jako třetí syn kuropalata Ioanna Komnena, jehož bratr Izák I. Komnenos vládl byzantské říši v letech 1057 až 1059. Alexiovou matkou byla mimořádně cílevědomá Anna Dalassena, vychovávající všechny své syny ve víře, že jednoho dne dosáhnou císařské koruny. Jako příslušník rodu Komnenovců, jenž náležel mezi význačné zástupce maloasijské aristokracie, se Alexios podobně jako ostatní vojenští magnáti zasazoval za přijetí účinnějších obranných opatření proti seldžuckým Turkům útočícím v šedesátých letech 11. století na byzantské provincie v Malé Asii. Alexios doprovázel císaře Romana IV. Diogena při tažení proti seldžuckému sultánovi Alp Arslánovi, který v roce 1071 Romana přemohl a zajal v bitvě u Mantzikertu. Po Romanově propuštění se Alexios a jeho starší bratr Izák přiklonili na stranu císaře Michaela VII. Duky. Ten poslal oba bratry proti povstalému žoldnéři Rousselu de Bailleul, usilujícímu o vytvoření nezávislého normanského státu v centrální Anatolii. V boji proti němu se Alexios osvědčil jako zdatný vojevůdce, jenž vynikal výjimečnou důmyslností a lstivostí. V roce 1074 Roussela de Bailleul porazil a zajal, načež ho odvedl v řetězech do Konstantinopole.\n\nVláda Michaela VII. se vyznačovala mnoha uzurpacemi a povstáními, i přes to zachovával Alexios císaři věrnost. Když se Michaelovo postavení nakonec ukázalo v důsledku vzpoury Nikefora Botaneiata beznadějné, Alexios pohotově přešel na stranu vítězného uzurpátora, který se v březnu 1078 stal císařem jako Nikeforos III. Autorita nového vládce byla ale brzy otřesena pokračujícími vzpourami. Jeho nejnebezpečnějším protivníkem byl Nikeforos Bryennios, někdejší správce Dyrrhachia. Alexios byl císařem ustaven do hodnosti \"nobilissimos\" a dále byl pověřen funkcí \"parakoimomenos\". Pak byl vyslán v čele vojska proti Bryenniovi, jehož během několika měsíců porazil. Botaneiatova závislost na Alexiově podpoře ještě vzrostla poté, co Alexios v roce 1079 potlačil na Balkáně povstání Nikefora Basilakia. Císař ho za to obdařil titulem \"sebastos\", ačkoli Alexiovy vojenské schopnosti v něm vzbuzovaly rostoucí podezřívavost. Sedmdesátiletý Botaneiates nedokázal upevnit rozkolísanou říši a zastavit postup seldžuckých Turků, v jejichž moci se do roku 1080 ocitlo takřka veškeré byzantské území od Helléspontu až po Kilíkii. Neschopnost čelit tomuto nepříznivému vývoji činila císaře stále více neoblíbeným. Naproti tomu popularita Alexia, který byl vnímán jako jediný možný zachránce říše, stoupala.\n\nNa počátku roku 1078 se Alexios oženil s Irenou Dukainou, vnučkou caesara Ioanna Duky nepřátelsky naladěného vůči Botaneiatovi. Tímto sňatkem si Alexios zabezpečil podporu Duků, nejvlivnější a nejbohatší rodiny v říši. K Dukům měla blízko rovněž císařovna Marie z Alanie, někdejší choť Michaela VII., po jehož sesazení se provdala za Botaneiata. Alexiovi se podařilo získat císařovninu náklonnost, přičemž kolovaly zvěsti o tom, že byl jejím milencem. V roce 1080 byl Marií adoptován, proti čemuž Botaneiates nijak neprotestoval. Krátce nato byl Alexios spolu se svým bratrem určen za velitele vojska, jež mělo být odesláno do Anatolie proti Seldžukům. Armáda se shromažďovala v Tzurulu nedaleko Konstantinopole. Alexios, podporovaný vlivným magnátem Georgiem Palaiologem, požádal o pomoc Ioanna Duku a v polovině února 1081 bylo ujednáno, že se stane novým císařem na místo neschopného Botaneiata. Poté, co se vzbouřené vojsko přiblížilo k branám Konstantinopole, uplatil Palaiologos jednotku germánských strážců hlídajících hradby. Povstalci následně vnikli do města, jež bylo neukázněnými Alexiovými vojáky vydrancováno. Na asijském břehu Bosporu se mezitím nacházel Nikeforos Melissenos, jiný vzbouřený velitel, jednající ve shodě s Alexiem. 1. dubna 1081 Nikeforos III. Botaneiates abdikoval a o tři dny později byl Alexios korunován císařem.\n\nJakmile si Alexios zajistil vládu, vyvstaly před ním naléhavé problémy říše nalézající se v žalostném stavu. Avšak dříve, než se mohl plně věnovat stabilizaci ohroženého státu, došlo mezi ním a jeho stoupenci z řad Duků k vážné roztržce, jejíž příčiny tkvěly ve vztahu Alexia a Marie z Alanie. Alexios dovolil bývalé císařovně, aby setrvala v císařském paláci Bukoleon, zatímco jeho patnáctiletá manželka Irena byla spolu se svými příbuznými umístěna do menšího a nížeji položeného paláce, což mezi Duky vyvolalo pobouření. Georgios Palaiologos, Irenin švagr, se v tomto okamžiku vzepřel proti císaři a žádal, aby Irenino jméno bylo vojáky vyvoláváno před Alexiovým. Konstantinopolí se navíc šířily řeči o tom, že se Alexios hodlá s Irenou rozvést a uzavřít sňatek s Marií, jež by se tak stala manželkou již třetího císaře. Za tímto záměrem nepochybně stála císařova matka Anna Dalassena, která Duky nenáviděla a snažila se je zbavit jejich moci.\n\n1. května 1081 korunoval konstantinopolský patriarcha Kosmas pouze Alexia, jenž odmítl účast své manželky na korunovační ceremonii. Když však Anna vyzvala patriarchu k odstoupení, postavil se Kosmas na stranu Duků. Za těchto okolností musela Anna Dalassena svým soupeřům ustoupit. Sedm dnů po Alexiovi byla Irena korunována císařovnou, čímž byly snahy Anny Dalasseny ohledně možné svatby Marie a Alexia zmařeny. Císařova matka si ale i nadále uchovávala značný vliv na chod dvora, jelikož Alexios se bezvýhradně řídil jejím míněním a radami. Během dlouhých období císařovy nepřítomnosti z důvodu válečných tažení pak vykonávala skutečnou vládu nad říší. Protože titul caesara byl přislíben Nikeforu Melissenovi, byl císařův bratr Izák obdařen nově vytvořenou hodností \"sebastokrator\".\n\nMarie z Alanie nakonec opustila císařský palác, nicméně ještě před tím si vymínila, aby Konstantin Dukas, její syn z manželství s Michaelem VII., byl ustaven Alexiovým spolucísařem. Alexios později Konstantina Duku zasnoubil se svojí prvorozenou dcerou Annou a tím bylo zaručeno Konstantinovo postavení císařova nástupce. Ovšem po narození Alexiova syna Jana v roce 1087 bylo Annino zasnoubení s Konstantinem zrušeno. Alexios se poté odvrátil od Marie, která byla přinucena odejít do kláštera. Zároveň byl Konstantin Dukas zbaven titulu spolucísaře, přesto i potom udržoval s císařskou rodinou dobré vztahy.\n\nKoncem května 1081 vyplula z jižní Itálie směrem k západnímu pobřeží Balkánu mocná normanská flotila. Jejím velitelem byl Robert Guiscard, vévoda Apulie a Kalábrie, jehož cílem nebylo nic menšího než podrobení Byzance. Robertova dcera Helena byla zasnoubena za Konstantina Duku, po sesazení Michaela VII. Byla ale poslána do kláštera, čehož se Robert chopil jako záminky k tažení na východ. Po dobytí ostrova Kerkýra připlulo normanské loďstvo k výtečně opevněnému městu Dyrrhachium (dnešní Durrës), představujícímu klíč k západní části byzantské říše. Alexios si byl vědom, že jeho vlastní síly nejsou dostačující k odražení Normanů, proto se obrátil na Benátčany. Ti se normanskou expanzí cítili stejně ohrožení jako Byzantinci, takže k Dyrrhachiu vypravili svoji flotilu. V nastalém námořním střetu byli sice Normané poraženi, to však Robertovi nezabránilo v pokračování pozemního obléhání Dyrrhachia.V polovině října přitáhl Alexios v čele svého vojska k městu, načež došlo k bitvě, v níž byla byzantská armáda, sestávající výhradně ze žoldnéřů, především Turků a Anglosasů, zcela rozdrcena. Dyrrhachium se i přes porážku dokázalo udržet ještě řadu měsíců a teprve v únoru 1082 bylo Robertem obsazeno. V rukou Normanů se brzy ocitl celý Epirus a zdálo se, že nic nemůže zadržet jejich postup na Konstantinopol.\nNicméně na jaře 1082 propuklo v Apulii a Kalábrii povstání podnícené Alexiem. V témže roce navíc římsko-německý král Jindřich IV. přitáhl opětovně před hradby Říma. Alexios uzavřel s Jindřichem spojenectví, za což německého vládce obdaroval enormní sumou 360 000 zlatých mincí a mnohými cennými předměty. Robert tudíž přenechal velení nad normanským vojskem svému synovi Bohemundovi z Tarentu a sám odcestoval zpět do Itálie. K vydržování žoldnéřů bylo zapotřebí velkého množství peněz, byzantská pokladna zela ovšem prázdnotou a císařovi poddaní byli až příliš zatížení stávajícími daněmi. Alexios musel proto přikročit k zabavení církevních pokladů. Z takto získaných prostředků byl schopen sebrat nové vojsko, jež však podlehlo Normanům v bitvách u Ioanniny a Arty. Bohemund se díky tomu zmocnil Makedonie a většiny Thesálie a na počátku roku 1083 přikročil k obléhání Larissy. Nezdolný Alexios přitáhl k městu s vojskem, které rozdělil na dvě části. V následném střetnutí předstírala většina byzantských vojáků pod velením Georgia Melissena ústup, čímž vylákala Normany ke stíhání. Alexios mezitím s menší částí svých mužů přepadl a vydrancoval nepřátelský tábor. V důsledku toho byl Bohemund přinucen upustit od dalšího dobývání Larissy a stáhnout se na sever. Nedlouho nato se demoralizovaní Normané i s Bohemundem přeplavili zpět do jižní Itálie, přičemž téměř všechno území jimi dříve ovládnuté připadlo znovu Byzanci.\n\nRobert se zatím vypořádal s povstalci a obrátil se proti Římu, který v květnu 1084 dobyl a strašlivě vyplenil. Na podzim téhož roku podnikl novou výpravu proti Byzanci. Při tom se opět utkal s benátským námořnictvem, jemuž tentokrát uštědřil u Kerkýry drtivou porážku. V průběhu zimy, jíž strávil v Řecku, vypukla v jeho vojsku rozsáhlá epidemie tyfu. Při expedici na Kefalenii Robert onemocněl a 17. června 1085 zemřel. Tím byla bezprostřední hrozba pro byzantskou říši zažehnána, neboť Robertovi potomci a příbuzní se mezi sebou začali přít o své dědictví a jeho dalekosáhlé, ambiciózní plány na Balkáně pustili ze zřetele.\n\nBenátské republice se za její pomoc Byzantincům dostalo od Alexia značných obchodních výsad. Podle zlaté buly vydané v květnu 1082 směli Benátčané na celém území říše nakupovat a prodávat zboží, aniž by museli platit clo a v samotné Konstantinopoli obdrželi vlastní čtvrť. Koncese udělená Alexiem vedla k položení pevných základů budoucí benátské koloniální moci na Východě a k znevýhodnění byzantských obchodníků, kteří nebyli schopni soupeřit s benátskou konkurencí.\n\nJakmile se Byzantinci vypořádali s Normany, zakročil Alexios proti paulikiánům a bogomilům, stoupencům heretických sekt, obývajícím východní Balkán. V předchozích bojích s Normany paulikiáni dezertovali z byzantského vojska, kvůli čemuž se je Alexios rozhodl potrestat konfiskací jejich půdy. Toto opatření vyvolalo povstání v okolí města Philippopolis (Plovdiv). Vzbouřenci odrazili proti nim vyslanou císařskou armádu a poté se spojili s Pečeněgy, kočovníky turkického původu příchozími ze stepí jižní Ukrajiny. Na jaře 1087 se tak na severních hranicích říše objevilo nové vážné nebezpečí, když ohromné množství Pečeněgů a Kumánů překročilo Dunaj a napadlo Thrákii. Alexios se následně pokusil dobýt město Dorostolon (Silistra), avšak byl Pečeněgy přemožen a jen stěží unikl zajetí. Pouze vnitřní rozpory mezi nájezdníky ohledně rozdělení kořisti Byzanc dočasně uchránily od dalších pohrom.\nPečeněgové a paulikiáni nepředstavovali jedinou nepřátelskou moc, s níž se musel Alexios v těchto letech potýkat. Emír Tzachas, turecký vládce Smyrny, se v osmdesátých letech 11. století zmocnil řady byzantských měst na západním pobřeží Malé Asie. Posléze nechal vystavět silné loďstvo, s nímž si v letech 1089 až 1091 podrobil strategicky důležité egejské ostrovy Lesbos, Samos, Chios a Rhodos. Stejně jako Robert Guiscard i Tzachas usiloval o byzantský trůn a začal proto vyjednávat s Pečeněgy, kteří se v roce 1090 i přes houževnatou byzantskou obranu probili k samotné Konstantinopoli. V tomto kritickém okamžiku se Alexios uchýlil ke spojenectví s Kumány, s jejichž přispěním uštědřili Byzantinci 29. dubna 1091 Pečeněgům drtivou porážku v krvavé bitvě u Levunia, nedaleko ústí řeky Maricy. Vítězství výrazným způsobem pozvedlo morálku Byzantinců a posílilo postavení Alexia, který v Konstantinopoli oslavil velkolepý triumf. Byzantské úspěchy završilo loďstvo pod velením Konstantina Dalassena, jež v Propontidě zdolalo Tzachasovu flotilu. Hrozba tureckých námořních útoků byla odstraněna v následujícím roce, kdy byl Tzachas zavražděn v Nikaji sultánem Kilič Arslánem I.\n\nAčkoli Pečeněgové byli po nedávné porážce téměř vyhlazeni a nemohli Byzanc nijak ohrozit, Kumáni, někdejší Alexiovi spojenci, napadli v roce 1094 císařské území. Vedeni uchazečem o trůn prohlašujícím se za Konstantina Diogena, mrtvého syna císaře Romana IV., překonali pohoří Stara Planina a podnikli nájezd do východní Thrákie. Jejich vůdce byl však zabit u Adrianopole. Alexiovi se tím podařilo stabilizovat dunajskou hranici říše, takže se mohl začít věnovat přípravám k boji se Seldžuky.\n\nV Malé Asii se situace byzantské říše dramaticky zhoršovala po porážce u Mantzikertu v roce 1071. Seldžucký sultán Malik Šáh I. se necítil být vázán smlouvou, jíž uzavřel s Byzantinci jeho otec Alp Arslán, a pověřil Sulejmana ibn Kutlumiše, aby pokračoval v dobývání byzantských držav. Takřka celá Anatolie s výjimkou některých pobřežních oblastí byla v průběhu několika let ovládnuta nomádskými Turky, kteří si tuto zemi na rozdíl od Arabů trvale podmanili. Jejich postup byl navíc podstatně usnadněn nejednotností Byzantinců zapojujících turecké žoldnéře do vnitřních bojů. Sulejman se díky tomu zmocnil měst Nikaia a Nikomédie a v roce 1077 založil v Anatolii rúmský sultanát. Po Sulejmanovi se chopil vlády jeho syn Kilič Arslán I. Alexios musel po svém nástupu k moci postupně čelit invazi Normanů a Pečeněgů, naproti tomu seldžucký problém se nejevil být tolik naléhavý. Po smrti sultána Malik Šáha v roce 1092 se seldžucká moc začala rozpadat, neboť mezi sultánovými příbuznými vypukl konflikt, jenž vedl k rozdělení seldžucké říše do několika samostatných emirátů. Alexiovi se tím naskytla možnost opětovného ustavení byzantské kontroly nad Anatolií, nicméně stavy byzantského vojska byly v této době stále příliš nízké. Císař se tudíž musel i nadále opírat o žoldnéře, jejichž spolehlivost byla často velice pochybná.\n\nMožnost k posílení svého vojska viděl Alexios v diplomatickém jednání s papežem, jehož prostřednictvím doufal v získání nových rekrutů. Vztahy mezi Byzancí a Římem byly však na počátku Alexiova panování více než napjaté, jelikož papež Řehoř VII. exkomunikoval Alexia, jehož nepovažoval za legitimního císaře. Po Řehořově úmrtí v roce 1085 se jeho nástupce, Urban II., snažil dospět k usmíření s východními křesťany a o čtyři roky později zrušil Alexiovo vyobcování z církve. Koncem roku 1094 předali členové papežského poselstva císařovi v Konstantinopoli oficiální pozvání na chystaný koncil v Piacenze. Alexios se chopil nabízející se příležitosti a vyslal do Piacenzy své emisary, kteří v březnu 1095 požádali Urbana o vojenskou pomoc v boji proti seldžuckým Turkům. Urban ovšem neměl v úmyslu poslat Alexiovi pomocné sbory, jak císař očekával, nýbrž jeho plány měly mnohem rozsáhlejší charakter. V témže roce se konal koncil ve francouzském Clermontu, na němž Urban využil Alexiovy žádosti a 24. listopadu 1095 vyzval ke svatému tažení na Východ a k vysvobození Jeruzaléma z nadvlády muslimů. Toto papežovo prohlášení se stalo podnětem k zahájení křížových výprav.\n\nVýzva Urbana II. našla širokou odezvu mezi nižšími vrstvami západoevropské společnosti. První vlnu křižáků vedenou fanatickým kazatelem Petrem Poustevníkem a rytířem Gautierem Sans-Avoir tvořilo asi 40 000 chudých Francouzů a Němců. Na počátku léta 1096 došly neuspořádané a neukázněné davy této lidové křížové výpravy k Bělehradu, kde se zapletly do sporu, jenž vyústil ve vyplenění města. Během dalšího pochodu chtěli křižáci vydrancovat také Naissos (Niš), v čemž jim zabránil místní císařský místodržící. V nastalém boji přišla o život asi čtvrtina účastníků výpravy. Ostatní dosáhli v srpnu Konstantinopole, načež bylo toto neobvyklé vojsko na Alexiův rozkaz přepraveno císařským loďstvem do Malé Asie. Křižáci se utábořili na místě zvaném Kibotos, odkud podnikali nájezdy do okolní krajiny. Francouzi pustošili v blízkosti Nikaji, zatímco Němci obléhali a posléze dobyli město Xerigordon. Mezitím se ale přiblížilo seldžucké vojsko sultána Kilič Arslána, jež v říjnu obě skupiny křižáků zmasakrovalo.\n\nSkutečné křižácké vojsko složené z vybraných šlechticů a rytířů se začalo v západní Evropě shromažďovat v létě 1096. Třebaže žádný z předních evropských monarchů se připravované první křížové výpravy nezúčastnil, stanula v čele tažení celá řada význačných princů, vévodů a hrabat. Od konce roku 1096 křižáci postupně přicházeli ke Konstantinopoli, kde od nich Alexios vyžadoval složení lenní přísahy a slib vrácení někdejších byzantských měst a území, což se vztahovalo pouze na nedávno ztracené části Malé Asie. Ohledně Sýrie a Palestiny se císař spokojil s uznáním byzantské svrchovanosti. Za to se Alexios zavazoval poskytovat křižákům všestrannou vojenskou a materiální podporu během výpravy. Prvním příchozím byl Hugo z Vermandois, po němž následovali Godefroy z Bouillonu a Balduin z Boulogne. Ti se na rozdíl Huga zdráhali přistoupit na Alexiovy podmínky. Když jim císař v reakci na to omezil zásobování, začali křižáci drancovat poblíž metropole. Kombinace výhrůžek a přesvědčování v podání Alexia nakonec slavila úspěch, neboť pravděpodobnému střetu mezi křižáky a Byzantinci předešel Godefroy vykonáním slibu. V dubnu přibyl do Konstantinopole Bohemund z Tarentu se svým synovcem Tankredem. Ačkoli v minulosti byl Bohemund zarputilým nepřítelem Alexia, nyní se mu v zájmu zdaru výpravy bez váhání poddal. Nedlouho po Bohemundovi přitáhl Raimond z Toulouse, jehož vojsko se nevyznačovalo přílišnou ukázněností a bylo tudíž napadeno a zpacifikováno Pečeněgy sloužícími v byzantském vojsku. Jako poslední dorazil Robert Normandský společně se Štěpánem z Blois a Robertem Flanderským.\nPoté, co bylo křižácké vojsko přepraveno do Asie, oblehlo seldžucké hlavní město Nikaiu. Kilič Arslán přerušil kvůli tomu tažení proti Danišmendovcům a spěchal bránit svoji rezidenci, avšak i přes sultánův útok na křižácké vojsko se Nikaia v červnu 1097 vzdala Alexiovi. Po tomto vítězství vyrazili křižáci do nitra Anatolie, vstříc městu Dorylaion (poblíž nynějšího Eskişehiru), přičemž je doprovázel byzantský oddíl pod velením generála Tatikia. Kilič Arslán se pokusil křižáky rozdrtit, nicméně byl poražen v bitvě u Dorylaia a donucen k ústupu na východ. Křižáci prošli téměř bez odporu celou Malou Asií, kde se zmocnili několika významných měst, včetně Ikonia (dnešní Konya) a Kaisareie (Kayseri), jež se ale do roku 1101 ocitla znovu v moci Turků. Alexios využil porážky Seldžuků u Dorylaia k obnovení byzantské kontroly nad západní částí Malé Asie. Byzantští velitelé si podrobili Iónii a egejské ostrovy a do konce roku 1097 ovládli taktéž Smyrnu a lýdská města Sardy, Philadelphii (Alaşehir) a Laodikeiu (nedaleko Denizli). Anna Komnena, Alexiova dcera, připisovala tyto zisky Alexiově obratné politice a diplomacii, ovšem latinští historikové křížových výprav je přičítali spíše císařově věrolomnosti a falešnosti. Po dlouhém a velice namáhavém obléhání padla v červnu 1098 do rukou křižáků Antiochie. Protože několik měsíců před obsazením města opustil Tatikios s Byzantinci křižácké vojsko, prohlásil Bohemund, který se přes protesty Raimonda z Toulouse ujal vlády nad Antiochií, že křižáčtí vůdcové byli zproštěni povinnosti zachovávat věrnost císaři. Alexios se v březnu 1099 domáhal odevzdání města a i v následujících letech vytrvale usiloval o jeho získání. V červnu 1099 dosáhli křižáci, oslabení rozpory mezi svými veliteli, Jeruzaléma, načež 15. července téhož roku po několikatýdenním obléhání Svaté město dobyli. Na zabraném územím bylo založeno jeruzalémské království a vláda nad ním připadla Godefroyi z Bouillonu.\n\nBrzy po skončení první křížové výpravy dorazila ke Konstantinopoli další křižácká vojska, sestávající z lombardských, francouzských a německých rytířů. Část křižáků dobyla v červnu 1101 Ankyru (Ankara), jež pak byla předána Byzantincům. V průběhu postupu severovýchodní Anatolií byli však tito křižáci přemoženi v bitvě u Mersivanu spojenými silami Kilič Arslána a Danišmendovců. Ostatní křižáci se vydali do Levanty přímou cestou na jih, přičemž se neúspěšně pokusili ovládnout Ikonium a u města Herakleia Kybistra (Ereğli) byli rozdrceni Seldžuky. Jen nemnoha přeživším se podařilo dojít do Svaté země.\n\nVznik samostatných křižáckých států v Levantě, především v Edesse a Antiochii, Alexia silně rozladil, neboť křižáci tím porušili dohodu uzavřenou v Konstantinopoli. Alexiovým obzvláště zarputilým protivníkem mezi křižáky byl Bohemund z Tarentu, jenž zamýšlel založit na Východě mocný normanský stát. V roce 1100 se Alexiovi zdánlivě naskytla příležitost k ovládnutí Antiochie, když Bohemund při výpravě proti městu Melitene (Malatya) upadl do danišmendovského zajetí. Bohemundův synovec Tankred se ovšem ustavil správcem antiochijského knížectví po dobu strýcovy nepřítomnosti a pokračoval v jeho agresivní politice. Císařské loďstvo, pomáhající křižákům při jejich první výpravě, dobylo v roce 1098 syrskou Latakii a několik kilických měst. Tankred se roku 1102 Latakie zmocnil a odejmul Alexiovi i Kilíkii. Nedlouho poté byl Bohemund vykoupen ze zajetí, nicméně v roce 1104 byl Seldžuky rozhodně poražen v bitvě u Harranu, jižně od Edessy. Byzantinci navíc znovu obsadili Latakii a vypudili Normany z Kilíkie. Tyto nezdary přiměly Bohemunda k odplutí do Evropy, kde chtěl nabrat posily nikoli k boji proti muslimům, nýbrž proti Alexiovi.\n\nPo návratu do Itálie se Bohemund odebral do Říma, aby přesvědčil papeže Paschalise II. o nutnosti podniknutí výpravy proti byzantské říši, čímž se ještě více prohloubila trhlina ve vztazích mezi Východem a Západem. S papežovou podporou shromáždil nové početné vojsko tvořené hlavně rytíři z Francie a Itálie. V říjnu 1107 se pak Bohemund vylodil u Avlony (Vlorë) v Epiru a krátce nato zahájil obléhání Dyrrhachia, po jehož dobytí se podobně jako jeho otec chystal vytáhnout na Konstantinopol. Alexiovo loďstvo společně s Benátčany však přerušilo Bohemundovo spojení s Itálií a dopravilo čerstvé síly do sevřeného města. Bohemund téměř celý rok obléhal Dyrrhachium, ovšem nedostatek zásob a nemoci šířící se jeho ležením rozložily jeho vojsko. Alexios se obezřetně vyhýbal svedení otevřené bitvy, což Bohemunda přinutilo zahájit vyjednávání. V září 1108 byla uzavřena smlouva z Devolu, podle níž se Bohemund stal císařovým vazalem a Antiochie byla učiněna císařským lénem. Bohemundovy dalekosáhlé plány byly tímto ujednáním definitivně zmařeny. Potupený normanský válečník se na Východ již nikdy nevrátil a o tři roky později v Apulii zemřel. Tankred, který byl regentem v Antiochii, se odmítl řídit podmínkami smlouvy, jelikož neměl v úmyslu odevzdat město Alexiovi. Místo toho si s pomocí pisánského loďstva znovu podmanil Latakii a také Mopsuestii v Kilíkii. Alexios chtěl v roce 1111 uspořádat novou vojenskou expedici do severní Sýrie, od čehož ho ale jeho rádcové odvrátili. Císař se proto snažil Tankreda izolovat alespoň diplomatickými prostředky a za tímto účelem se pokusil zajistit si podporu jeruzalémského krále Balduina I. a papeže Paschalise II. Svrchovanost nad Antiochií si ale Byzantinci dokázali vynutit teprve v roce 1137.\n\nSpojenectvím s Benátčany si Alexios znepřátelil Janovany a Pisánce, kteří od roku 1099 přepadali pobřežní oblasti říše. Pisánci rovněž dopomohli Normanům k získání Latakie. V říjnu 1111 s nimi Alexios uzavřel smlouvu, v níž se zavázal nebránit pisánským aktivitám v Levantě, a současně jim dovolil zřídit si v Konstantinopoli stálou kolonii. Benátská republika zůstala i přes omezení svého výsadního postavení spojencem císaře, jenž ujednáním s Pisánci usiloval o nalezení rovnováhy ve vztazích s italskými republikami.\n\nByzantské pozice v Malé Asii byly v téže době vystaveny vytrvalým přepadům a nájezdům turkických nomádů. V roce 1111 se Turkům dokonce podařilo překročit Helléspont, načež vnikli do Thrákie. O dva roky později oblehlo turecké vojsko čítající kolem 45 000 mužů Nikaiu, avšak jejich pokus o dobytí tohoto města ztroskotal, neboť byli Alexiovými vojáky překvapeni a poraženi u Dorylaia. V dalším roce musel císař čelit invazi Kumánů na Balkáně, čehož Turci vedení Malik Šáhem, seldžuckým sultánem Ikonia, využili k obnovení postupu. Na podzim 1116 vytáhl Alexios se svým vojskem proti sultánovi s cílem zasadit úder jádru tureckého panství v Anatolii. Při postupu na Ikonion se Byzantinci setkali jen se slabým odporem, za to narazili na velký počet řeckých uprchlíků, kteří se vydávali pod ochranu císaře. Poblíž města Philomelion (Akşehir) se Alexios neočekávaně rozhodl k návratu, ovšem na zpátečním pochodu byli Byzantinci napadeni Malik Šáhem. Podle podání Anny Komneny byl sultán přesvědčivě poražen, takže byl nucen žádat o mír. Navzdory byzantskému vítězství se Turci záhy zmocnili Laodikeie a vstoupili do údolí řeky Maiandros, čímž přerušili pozemní spojení Byzantinců s Attaleiou (Antalya). Alexios se chystal k novému tažení, v němž mu ale zabránil jeho špatný zdravotní stav.\n\nPřestože už v roce 1092 Alexios ustavil svého syna Jana svým spoluvládcem a tím ho předurčil za následníka trůnu, císařova nejstarší dcera Anna Komnena, jež se proslavila sepsáním historického díla \"Alexias\", usilovala spolu se svojí matkou Irenou Dukainou o prosazení nástupnictví svého manžela Nikefora Bryennia. Alexios trpěl několik posledních let života dnou a toto onemocnění naplno propuklo na počátku roku 1118. Během léta se císařovo zdraví dále zhoršovalo, Irena Dukaina tudíž nechala Alexia dopravit do svého paláce Mangana. Zde se ho ještě krátce před jeho smrtí Irena a Anna snažily bez úspěchu přesvědčit, aby Jana zbavil nástupnictví. V nočních hodinách 15. srpna 1118 předal umírající Alexios Janovi císařský prsten a nedlouho poté zemřel.\n\nStav říše byl v roce 1081 nadmíru vážný, což umocňovala skutečnost, že ztráta Anatolie připravila byzantskou státní pokladnu o významnou část daňových výnosů. Vzniklý výpadek příjmů musel být vyrovnáván na úkor zbývajícího obyvatelstva říše. Za Alexiova panování byly proto provincie tvrdě sužovány vysokými daněmi uvalenými z důvodu uhrazení obrovských výdajů vynakládaných na obranu říše. Poddaní byli vystaveni také stálé hrozbě nucených odvodů mužů k vojenské službě, ochuzujících hospodářství o nezbytné pracovní síly. Ačkoli v době, kdy se chopil moci, byl Alexios považován za jedinou naději na záchranu byzantského státu, brzy se stal všeobecně nenáviděným. Již před Alexiovým nástupem přišla nomisma, byzantská zlatá mince, o velkou část své hodnoty. Pokračující ničivé působení inflace vyvolalo v osmdesátých letech 11. století naprostý hospodářský chaos. Alexios tudíž v roce 1092 zavedl hyperpyron, jenž v dalších více než dvou stech letech představoval standardní zlatou minci v Byzanci. Trvalo však téměř dvacet let, než se konečně podařilo nastolit určitý pořádek v měnovém systému.\nAlexiova politika se vyznačovala silným nepotismem. Vzhledem k okolnostem jeho nástupu na trůn se ale ani jiným způsobem než s podporou své rodiny a příbuzných nemohl udržet u moci. Alexios se nespokojil jen s tím, že členům komnenovského rodu a spřízněným magnátům propůjčoval vysoké státní úřady a nově vytvářené, vznešeně znějící tituly, nýbrž jim přenechával rovněž kontrolu nad určitými regiony. Jako odměnu za jejich loajalitu a poskytování vojenských služeb svěřoval příslušníkům byzantské aristokracie správu vybraných oblastí a tím i daňových příjmů. Tato praxe udělování pronií (\"pronoiai\") byla ještě více uplatňována Alexiovými nástupci, třebaže z dlouhodobého hlediska nevyhnutelně přispěla ke snížení císařské autority a poklesu státních příjmů.\n\nV náboženských záležitostech se Alexios snažil vyhýbat konfliktům. Některými svými nařízeními si přesto přinejmenším dočasně znepřátelil církev, když svěřil správu klášterních majetků světským činitelům a v roce 1082 zkonfiskoval církevní poklady, jež posloužily k uhrazení vysokých válečných nákladů. V teologických otázkách vystupoval jako nekompromisní obránce ortodoxie a v souladu s tím tvrdě potíral heretická hnutí paulikiánů a bogomilů, šířící se na Balkáně.\n\nAlexios přestál sérii vážných krizí ohrožujících další trvání byzantské říše a nepochybně zastavil politický a morální rozklad, jenž nastal po smrti Basileia II. v roce 1025. Konsolidací říše přispěl k zahájení téměř sto let trvajícího období rozmachu byzantské moci. Moderní historikové však Alexiovi a jeho dvěma nástupcům vytýkají, že uskutečnili spíše dočasná a provizorní opatření. Stabilizace zahraničněpolitických i vnitřních poměrů říše byla vykoupena oslabením centralizované moci, zvýšením daňového zatížení, stejně jako rostoucí hospodářskou závislostí na italských republikách. Dále nedokázal zajistit zotavení byzantské ekonomiky, ani zamezit prohloubení vzájemného odcizení mezi Římem a Konstantinopolí. Alexiova pozice byla podkopávána fenoménem křižáckých tažení, majícím zásadní vliv na zhoršení vztahů mezi křesťany a muslimy. Některé z někdejších význačných byzantských držav, jako byla Antiochie, přešly do rukou západních rytířů a staly se trvalým zdrojem napětí mezi Byzantinci a Latiny. Při posuzování Alexia je ovšem nutné brát zřetel na rozsah úpadku byzantského státu v době, kdy se chopil vlády. Navíc jen málokterý byzantský císař prokázal při obraně svých poddaných takovou míru bojovnosti a rozhodnosti proti tak velkému množství nepřátel. Alexios dbal o obnovu císařské vojenské a námořní moci a mnohokrát vedl osobně byzantské vojsko do pole, což souviselo i s jeho snahou předejít možnému riziku vzpoury. Velice obratně si poradil s masami křižáků procházejícími byzantským územím, které mohly přivodit zánik říše.\n\nZávažnou osobní slabinu Alexia představovalo jeho podléhání ženám, jež ho obklopovaly. Výrazný vliv si nad ním po jistý čas udržovaly Marie z Alanie a Anna Dalassena. Po nepříliš dobrovolném odchodu Anny Dalasseny do kláštera zaujala výraznou roli na císařském dvoře Irena Dukaina, jejíž vůli se Alexios nebyl schopen otevřeně vzepřít v mimořádně důležité otázce následnictví. Udržováním úzkých kontaktů s mocnými byzantskými aristokratickými rody, které prostřednictvím manželských svazků začlenil do své rozvětvené rodiny a pověřil je účastí na řízení státu, narušil tradici výlučnosti vládnoucí dynastie. Tato politika se sice setkala s určitým úspěchem, nicméně v budoucnu vedla k pozvolnému podkopávání efektivity císařské byrokracie. V důsledku Alexiovy politiky integrace aristokracie byli takřka všichni pozdější byzantští císaři spřízněni s rodem Komnenovců.\n\n\n\n"}
{"id": "211438", "url": "https://cs.wikipedia.org/wiki?curid=211438", "title": "Michael VIII. Palaiologos", "text": "Michael VIII. Palaiologos\n\nMichael VIII. Palaiologos (řecky Μιχαὴλ Η΄ Παλαιολόγος, Mikhaēl VIII Palaiologos; 1224 Malá Asie–11. prosince 1282 Thrákie) byl nejdříve nikájský spolucísař a od roku 1261 až do své smrti byzantský císař z dynastie Palaiologovců.\n\nMichael zasvětil život a vládu obnově byzantské říše. Roku 1258 se intrikami zmocnil vlády v nikájském císařství a následujícího roku byl korunován jako spolucísař nedospělého Jana IV. Laskarise. Když jeho generálové porazili koalici Epiru a západních nepřátel v bitvě u Pelagonie, otevřela se císaři cesta k ovládnutí Konstantinopole. Roku 1261 získal císař ztracené hlavní město, čímž bylo obnovení byzantské říše dokončeno a byl podruhé korunován, tentokrát jako samostatný byzantský císař. Michael se poté po celou svou vládu snažil obnovit slávu říše, ozdravit byzantskou společnost, hospodářství a znovu vystavět silné vojsko a loďstvo. Jeho úsilí však bylo značně komplikováno nepřáteli, kteří obklopovali říši ze všech stran, jakož i nedostatečnými finančními, lidskými a materiálními zdroji. Koalici nepřátel, kteří volali po novém křižáckém tažení proti Byzanci se Michael snažil rozbít obratnou diplomacií a náboženskou unií s katolickou církví.\n\nUnií s nenáviděnou západní církví si však Michael znepřátelil vlastní poddané a církevní hodnostáře. Navíc mu byl vyčítán způsob převzetí moci, kdy se skutečně jednalo o uzurpaci, stejně tak jako oslepení císaře Jana IV. Vlivem těchto komplikací zůstalo dílo Michaela, jakožto obnovitele nedokončeno a jím obnovená Byzanc byla jen stínem své staré slávy a velikosti. Přes všechny nesnáze položil Michael základy vlády dynastie Palaiologovců, která panovala až do konečného zániku říše roku 1453. \n\nMichael Palaiologos se narodil jako syn nikájského generála (\"megas domestikos\") Andronika Palaiologa a Theodory Angeliny Palaiologovny a pocházel tak z přední aristokratické rodiny. Palaiologové byli sňatky spřízněni s jinými předními aristokratickými rody např. Komnenovci, Angelovci a Duky.\n\nMichael se již v mládí projevil jako vynikající vojenský velitel a sloužil u dvora nikájských císařů Jana III. Vatatza a Theodóra II. Laskarise, i když ne vždy zcela loajálním. Když se vlády v nikájském císařství ujal Theodóros II. Laskaris vypukly mezi rody při císařově dvoře spory. Theodóros otevřeně upřednostňoval svého přítele Georgie Muzalona, čímž podráždil ostatní představitele vysoké aristokracie. Císař se navíc odklonil od politiky svého otce a neprojevoval zájem o sblížení se západem a papežem. Do úřadu patriarchy dosadil asketického Arsenia, který byl fanatickým odpůrcem unie se západní církví. Za těchto okolností se v řadách aristokracie začala pomalu formovat opozice vůči císaři, kterou vedl právě Michael Palaiologos.\n\nKdyž se spory na císařově dvoře vyhrotily, musel Michael dokonce uprchnout a uchýlil se dočasně k Seldžukům k sultánovu dvoru. Po krátké době se vrátil zpět do Nikáje a s císařem se formálně usmířil jelikož jej bylo zapotřebí jako zkušeného velitele v bojích proti Srbům a Bulharům na Balkáně.\n\nCísař Theodoros Laskaris zemřel roku 1258 a zanechal po sobě nezletilého syna Jana IV. Regentem mladého císaře měl být Georgios Muzalon, přítel zemřelého císaře. Muzalona však svrhlo spiknutí aristokracie vedené Michaelem Palaiologem. Muzalon byl zavražděn, spolu se svým bratrem, během smutečního obřadu konaného třetí ten po císařově smrti a to přímo v chrámu. Do čela regentské vlády se postavil Michael Palaiologos, který oplýval nejen politickými schopnostmi, ale také zkušenostmi úspěšného válečníka. Michael získal na svou stranu vojsko i církev a získal nejvyšší dvorské hodnosti, nejdříve se stal megas domestikem, později mu byl udělen titul despoty. 1. ledna 1259 byl Michael, prohlášen a korunován spolucísařem nedospělého legitimního císaře v Nymfaiu.\n\nMichael VIII. Palaiologos dovršil obnovu byzantské říše, kterou započali jeho předchůdci v nikájském exilu. Císař musel bezprostředně po převzetí moci čelit nepřátelům na Balkáně, když epirský despota Michael II. obsadil významná města Drač a Servii. Michael II. se proti nikájskému císaři spojil s sicilským králem Manfrédem, který se na západě snažil vzkřísit myšlenku křížového tažení proti heretickým Řekům. Vzájemné spojenectví upevnili Michael II. a Manfréd sňatkem, kdy se Manfréd oženil s despotovou dcerou Helenou. Sicilské oddíly obsadily řadu pevnosti na pobřeží Jadranu, mezi jinými Drač a Avlonu a ke koalici epirského despoty a sicilského krále se následně připojil achájský kníže Vilém II. z Villehardouinu. Císař však plány sicilského krále zhatil rychlým zásahem, když proti koalici nepřátel vyslal svého bratra Jana Palaiologa v čele vojska. V září 1259 byla svedena bitva u Pelagonie a nikájské vojsko, posílené kumánskými a seldžuckými žoldnéři, rozdrtilo koalici nepřátel.\n\nAchájský kníže Vilém a s ním třicet předních baronů, padli do zajetí nikájského generála. Vilém byl ze zajetí propuštěn až v roce 1262, kdy se vykoupil a smlouvou odstoupil císaři klíčové pevnosti a města na Peloponésu, mezi jinými i Mystru. Získaná města se později stala základem morejského despotátu. Vítězové posléze opanovali Artu a Srbové museli vydat Skopji a Prilep. Vítězství u Pelagonie navíc otevřelo Michaelovi VIII. cestu k získání Konstantinopole a obnovení byzantské říše.\n\nMichael se zřejmě obával reakce benátské republiky. Proto, než se odhodlal k samotnému útoku na Konstantinopol, využil rostoucího napětí mezi benátskou a janovskou republikou. 12. března 1261 uzavřel císař v Nymfaiu s Janovem smlouvu, která republice udělila tytéž obchodní privilegia, kterým se od roku 1082 těšili Janované. Janované se zavázali císaři vojensky pomoci, oplátkou obdrželi možnost bezcelního obchodu v řadě říšských přístavů a po obsazení města obdrželi v Konstantinopoli vlastní čtvrť - Galatu. V létě 1261 vedl generál Alexios Strategopoulos útok proti Konstantinopoli. Obsazení města proběhlo nečekaně snadno a již 25. července bylo staré hlavní město v rukách Byzantinců. 13. srpna vjel do města triumfálně i Michael VIII. Palaiologos s doprovodem, zatímco poslední latinský císař Balduin II. uprchl. Obnovení byzantské říše završil slavnostní náboženský obřad, kdy byli patriarchou císař Michael, spolu s manželkou, podruhé korunováni. Korunovace se účastnil i malý syn císařského páru Andronikos. Tímto aktem se Palaiologovci oficiálně ujali vlády v byzantské říši a převzali za ní odpovědnost až do jejího zániku roku 1453. Legitimní císař Jan IV. Laskaris byl na příkaz Michaela oslepen a odsunut do pozadí.\n\nNávrat do Konstantinopole bezpochyby zvýšil prestiž byzantské říše, přesto však bylo postavení obnovené říše v zahraničně politických otázkách značně komplikované. Obnovená říše pod Michaelovým vedením byla jen stínem bývalé velikosti a ovládala především oblasti jižní Thrákie a Makedonie, dále pak řadu egejských ostrovů, část Peloponésu a severozápadní část Malé Asie. Značná část bývalých říšských území byla trvale ztracena, na Balkáně byly zájmy Byzance ohrožovány především bulharským a srbským státem. Rozlehlé oblasti Řecka byly dosud v rukách epirského despotátu, nebo latinských státečků. V Malé Asii pak sousedila Byzanc s Rúmským sultanátem. Od začátku své vlády tak musel Michael čelit mnoha zahraničním výzvám a hrozbám, které ohrožovaly existenci říše ze všech stran. Císař, krom válčení, využíval proti nepřátelům tradiční byzantský prostředek, totiž mistrnou diplomacii. \n\nPostavení říše se císař snažil zabezpečit také dojednáním řadou sňatků k čemuž mu dopomohlo četné potomstvo. Nejstarší dceru Irenu provdal císař za bulharského cara, dceru Theodoru za gruzínského krále a dceru Eudokii za trapezuntského císaře. Jednu nemanželskou dceru provdal císař také za chána Zlaté Hordy a druhou pak za ílchána z Persie. Následník trůnu Andronikos se pro změnu oženil s Annou, dcerou uherského krále Štěpána V.\n\nNávrat Byzantinců do Konstantinopole vyvolal u některých panovníků v západní Evropě vlnu nevole a proti Pailogům se záhy rozvinula rozsáhlá nepřátelská kampaň. Vytvořilo se hned několik skupin, které se nechtěly smířit se ztrátou latinských pozic a na západě se opět začalo mluvit o křížové výpravě proti heretickým Řekům. Proti Byzanci samozřejmě velmi aktivně vystupoval především poslední latinský císař Balduin II. Ten získal spojence především v osobě Manfréda Sicilského, který převzal pozice v Epiru a Albánii a připravoval odtud vojenské tažení proti Soluni a Konstantinopoli. Papež však nebyl příliš nakloněn křížové výpravě vedené Hohenštaufy, rodu ze kterého Manfréd pocházel.\n\nSituace se podstatně změnila v roce 1266, kdy na papežovo pozvání přišel do Itálie Karel z Anjou, hrabě provensálský a bratr francouzského krále Ludvíka IX. Karel z Anjou porazil Manfréda v bitvě u Beneventa a poté se sám stal králem sicilským a neapolským. Nový sicilský král se stal hlasatelem nové křížové výpravy proti Byzanci a v roce 1267 uzavřel s papežem Klimentem IV. dohodu o přátelství. K dohodě se posléze připojil svržený císař Balduin II. Situace se pro Byzanc se nebezpečně vyhrotila, když organizátoři vojenského tažení na Balkán podpořili svou alianci vzájemnými sňatky. Balduinův syn Filip se oženil Beatrix, dcerou Karla z Anjou. Ke koalici se záhy připojil i Vilém II. z Villehardouinu, který se nemohl smířit s pokořující porážkou u Pelagonie a ztrátou panství na Peloponésu. Ten provdal svou dceru Isabelu, dědičku achájského panství za Filipa, syna Karla z Anjou. \n\nVojenské akce proti Byzanci zahájil Karel z Anjou téměř současně. Již roku 1267 obsadily jeho oddíly ostrov Korfu a o pět let později také epirské pobřeží s Dračí. Síly Karla z Anjou se vylodily také na Peloponésu. K nepřátelské koalici se připojily také Benátky, právě díky jejich námořní pomoci dosáhl Karl z Anjou takových úspěchů a roku 1272 byl prohlášen albánským králem. O rok později se už k tak velké skupině nepřátel připojili také Bulhaři a Srbové, kteří nelibě nesli obnovení byzantské říše a od války si slibovali zisk velké kořisti. Ohrožení Byzance bylo tak velké, že se císař, ve snaze rozbít nepřátelskou koalici a dočasně zastavit aktivity Karla z Anjou, uchýlil k jednání s papežem o církevní unii mezi katolickou a ortodoxní církví. \n\nKonkurenty Byzance na Balkáně byli především Srbové a Bulhaři. Krátce před Michaelovým nástupem na trůn podnikli Srbové výboje do Makedonii, bitva u Pelagonie v roce 1259 však vychýlila poměr sil ve prospěch říše a Srbové museli získaná území vyklidit. Michael tak získal kontrolu nad městy Skopjí a Prilep, to však Srby neodradilo od toho, aby se i nadále chovali vůči Byzanci nepřátelsky. Roku 1272 se Srbové připojili k další protibyzantské koalici, poté co byl sicilský král Karel z Anjou provolán albánským králem. Ve snaze rozbít tuto koalici, zahájil Michael diplomatická jednání a proti Srbům získal podporu uherského krále Štěpána V. Spojenectví bylo zpečetěno sňatkem císařova syna a spoluvládce Andronika II. se Štěpánovou dcerou Annou. \n\nS Bulhary sváděl Michael téměř po celou svou vládu permanentní válku. Michael obratně využil vnitřních zmatků v bulharské říši, která se po smrti Ivana II. Asena začala rozpadat. Michael si přirozeně činil nároky na všechna území, která v minulosti Byzanci patřila, což se odrazilo na vztazích s Bulhary. Vztahy mezi Bulharskem a Byzancí se zhoršily i z osobních důvodů. Bulharský car Konstantin Asen byl totiž ženatý s Irenou, sestrou nikájského císaře Jana IV. Laskarise. Carevna Irena byla velmi pobouřená, když se dozvěděla, že Michael Palailogos zbavil jejího bratra vlády a dal jej oslepit. Konstantin proti Michaelovi získal spojence v sesazeném epirském despotovi Michaelovi II. Byzantský císař se naopak spojil s Mitsom Asenem, svrženým bulharským carem, který se opevnil v Mesembrii. Roku 1262 se vzájemné vztahy vyostřily do té míry, že mezi Byzancí a Bulharskem vypukla válka. Z počátku se ve válce dařilo Bulharům, kteří se nejdříve zmocnili Stanimaky a následně dobyli několik měst a pevností v Thrákii. Na jaře roku 1263 došlo ve válce k obratu. Císař Michael rozdělil své vojsko na dvě části. Jedna část postupovala proti proudu Marice a obsadila Stanimaku a Plovdiv. Z bulharského sevření byl také osvobozen Mitso Asen, který pak odevzdal Mesembrii do byzantských rukou a odešel do Konstantinopole. Mitso byl později císařem jmenován správcem některých území v Malé Asii a tím záznamy o něm mizí z dějin. Konstantin se po Mitsově odchodu stal nesporným vládcem Bulharska, ale musel i nadále svádět boje s Byzancí. První fáze války tak dopadla ve prospěch říše a císař dobyl nazpět rozsáhlá území v Thrákii a podél černomořského pobřeží. \n\nKonstantin mezitím uzavřel spojenectví proti Byzanci s jedním z seldžuckých náčelníků, posléze se k alianci připojil i Berke, chán Zlaté hordy. Spojené vojsko Bulharů a Tatarů vstoupilo v roce 1265 na říšská území a zle zpustošilo Thrákii. Tatarský vpád však nepřinesl Bulharům významný užitek, protože do Bulharska vtrhli Uhři a dobyli řadu pevností. Car Konstantin byl nucen uzavřít s Uherskem mír a dokonce se jej pokusil získat proti Byzanci.\n\nKdyž začal proti Byzanci čím dál intenzivněji vystupovat Karel z Anjou, rozhodl se císař Michael získat Bulhary na svou stranu, nebo aspoň zajistit jejich neutralitu. Proto roku 1268 vyslal ke dvoru nedávno ovdovělého cara Konstantina poselstvo a nabídl mu ruku své neteře Marie. Císař zároveň přislíbil Konstantinovi vrácení měst Pomorie a Mesembrie, která měla Marie obdržet jako věno. Svatba Konstantina s Marií se slavila roku 1269, avšak vrácení měst se Michael pod různými záminkami vyhýbal. V roce 1272 došla Konstantinovi trpělivost a vyslal po dohodě se Srby poselstvo ke dvoru Karla z Anjou. Michael nezahálel a zahájil diplomatická jednání s Uherskem a Zlatou hordou. Novým chánem Zlatý hordy se stal Nogaj a Michaelovi se jej podařilo získat proti Bulharsku. Spojenectví bylo posíleno sňatkem mezi chánem a císařovou nemanželskou dcerou Eufrosiné.\n\nDalší fáze byzantsko-bulharského konfliktu probíhala především prostřednictvím čilé diplomacie. Michael i Konstantin, oba dva skvělí diplomaté, vyvinuli značné úsilí, aby oslabili neutralizovali hrozbu ze strany toho druhého. Michael v srpnu 1272 potvrdil zvláštní listinou privilegia ochridského arcibiskupství, kterými je obdařil v letech 1019 až 1025 císař Basileios II. Bulgaroktonos. Listina potvrzovala rozsah působnosti arcibiskupství a tím Michael zpochybnil i samostatnost srbské a bulharské církve. Konstantin naopak vyslal poselstvo k jeruzalémskému patriarchovi, aby získal jeho podporu pro upevnění nezávislosti bulharské pravoslavné církve. Vyslanci navštívili také egyptského sultána, kterého se Konstantin pokusil získat pro novou válku s Byzancí. Zároveň car udržoval i nadále spojenectví s Karlem z Anjou.\n\nNa konci sedmdesátých let došlo k podstatným změnám. Konstantin byl po pádu z koně ochromen a moc v Bulharsku na sebe strhla jeho manželka a Michaelova neteř Marie. Ta se vypořádala s Jakubem Svatoslavem, který prohlašoval sám sebe za cara. Marie jej dala otrávit a podobným způsobem se pak zbavila i řada vlivných bojarů, čímž si znepřátelila nejen šlechtu, ale i široké vrstvy poddaných. Na jaře 1277 vypuklo v Bulharsku rozsáhlé povstání nevolníků rolníků proti feudálům. Do čela tohoto povstání se postavil Ivajlo, pasák prasat. Ivajlo ovládl rozsáhlá území Bulharska a Marie si po Konstantinově smrti udržela moc pouze v hlavním městě Tarnavu. Aby zajistila nástupnictví svého syna Michaela, uzavřela Marie roku 1278 sňatek s Ivajlem a ten byl korunován za bulharského cara a spoluvládce nezletilého Michaela. \n\nZa daných okolností se císař Michael rozhodl zasáhnout v Bulharsku. Postavil proto vlastního pretendenta bulharského trůnu. Tím se stal Ivan Asen III., syn sesazeného cara Mitsa. Do Bulharska byla vyslána byzantská armáda pod velením Michaela Glavase. Počátkem roku 1279 obsadili Byzantinci Tarnavo a dosadili na trůn Ivana III. Carevna Marie a její nezletilý syn Michael byli zajati a odvedeni do Konstantinopole. Ivajlo mezitím porazil Tatary, které proti němu poštvali Byzantinci a vytáhl proti Ivanovi III. Císař proto poslal do Bulharska Ivanovi vojenskou pomoc. Byzantská armáda utrpěla porážku ve dvou bitvách a Ivan III. z Tarnava uprchl. Bojaři novým carem zvolili Jiřího Tertera I., kterému se podařilo získat všeobecnou podporu. Ivajlova armáda se mezitím rozpadla a on sám uprchl ke dvoru chána Zlaté hordy, kde byl snad na zásah Byzance chánem zavražděn. Ivanovi, který přišel o veškerou moc se podařilo uprchnout do Konstantinopole a tak roku 1280 skončila vláda dynastie Asenovců v Bulharsku. Zároveň tak byl zmařen Michaelův pokus dosadit v Bulharsku cara, který by sloužil zájmům Byzance, stejně neúspěšně skončil pokus Byzance restaurovat svou vládu nad Bulharskem.\n\nMichael se věnoval především evropským záležitostem říše. Rúmský sultanát se kterým říše sousedila na východě nebyl již považován za aktuální hrozbu, jelikož utrpěl značnou újmu díky mongolské expanzi. Mocným vládcem na východě se stal mongolský chán Hülegü, který dobyl rozsáhlé oblasti na Blízkém východě, dobyl Bagdád a ukončil staletí trvající vládu Abbásovců a založil na území Persie Ílchanát. Císař s chánovou říší navázal přátelské styky, neboť doufal, že Mongolové případně zneutralizují maloasijské Seldžuky. Jedna z Michaelových nemanželských dcer se provdala za Abaka Chána, který se ujal vlády po chánovi Hülegüovi. Dobré vztahy císař navázal také s Mamlúky, kteří se zmocnili vlády v Egyptě.\n\nMichael se však věnoval především evropským záležitostem říše a obrana východní hranice byla zanedbávána. Mongolové způsobili pohyb četných tureckých kmenů, které začaly kolem roku 1270 pronikat do úrodných oblastí západní Malé Asie do nebezpečné blízkosti byzantské hranice. Bezpečnost obyvatelstvu poskytovala pouze stará opevněná města, která však byla od sebe značně vzdálená. V roce 1278 se do Malé Asie vypravil císařův syn Andronikos v čele armády, aby zastavil pronikaní Turků do údolí řeky Menderes, což se mu částečně podařilo. Ale již o dva roky později bylo toto údolí definitivně obsazeno muslimskými Turky.\n\nVe své zahraniční politice se Michael orientoval především na spolupráci s italskou republikou Janovem, kterou vydatně podporoval proti Benátkám, které byly považovány za společného soupeře Byzance i Janova. Než se odhodlal k dobytí Konstantinopole, obával se Michael případné reakce benátské republiky. Využil proto rostoucího napětí mezi Janovany a Benátčany, které se projevilo střetem jejich kolonií v letech 1256-1258 v Akkonu. V roce 1261 uzavřel Michael s Janovem v Nymfaiu spojenectví a udělil republice stejná obchodní privilegia, kterým se už léta těšily Benátky. Janované se zavázali císaři vojensky pomoci, oplátkou obdrželi možnost bezcelního obchodu v řadě říšských přístavů. Po získání Konstantinopole se však ukázalo, že císař možnost benátské odvety vysoce přecenil, protože pomoc Janovanů nakonec nebyla vůbec potřebná. Přes to po zpětném dobytí Konstantinopole obdrželi Janované od Michaela darem v roce 1267 čtvrť Galatu a zcela odsud vytlačili Benátčany. Benátčané však nepřišli zkrátka v témže roce byli císařem rovněž obdarováni jinou čtvrtí v hlavním městě. Privilegia, kterými byli Janované a Benátčané obdařeni však oslabovala vlastní byzantský obchod a podkopala hospodářskou situaci uvnitř státu.\n\nMichael se snažil hrozbu, kterou představoval Karel z Anjou odrazit všemi dostupnými diplomatickými prostředky. Na západě se jednalo o možnosti nové křížové výpravy a Michael proto vyslal své diplomaty ke dvoru Ludvíka IX., francouzského krále a zároveň bratra Karla z Anjou. Úkolem těchto vyslanců bylo ovlivnit krále při rozhodování o cíli křížové výpravy. Ludvík IX. pak skutečně vedl osmou křížovou výpravu proti Tunisu. Na této výpravě se vojensky podílel i jeho bratr Karl z Anjou, což přineslo Byzanci dočasnou úlevu. Hlavní úsilí k tomu, aby rozbil protibyzantskou koalici však císař upnul k jednání s několika římskými papeži o církevní unii mezi západní a východní církví.\n\nJednání o unii probíhalo v několika fázích. První kroky byly učiněny již za papeže Urbana IV. (1261-1264), jednání pak pokračovalo za pontifikátu papeže Klimenta IV. (1264-1268). Výrazného pokroku bylo dosaženo za papeže Řehoře X., který byl Byzanci nakloněn a díky tomu se Michaelovi podařilo uzavřít s papežem církevní unii dřív, než mohl Karel z Anjou vyhlásit křížovou výpravu proti ortodoxním Řekům. Císař považoval jednání o formální unii pouze za politický kompromis, který měl zachránit jeho říši. Podcenil však vlastní ortodoxní lid, který císařově snaze nerozuměl a unii se západní církví odmítal. Poddaní byzantského císaře, kteří se teprve nedávno zbavili nenáviděné latinské nadvlády těžce nesli, když se v chrámech dozvěděli o probíhajícím jednání s papežem. Proti císařově politice se brzy vytvořila široká opozice v čele s církevními hodnostáři, především pak patriarchou Arseniem. Císař proto patriarchu a některé církevní hodnostáře sesadil a dosadil na jejich místa přívržence unie. Jednání u unii také vyvolalo ostrý nesouhlas ostatních autokefálních církví, především v Srbsku a Bulharsku, jejichž nezávislost Michael vážně zpochybnil potvrzením výsad ochridského arcibiskupství v roce 1272.\n\nJednání o unii odpovídalo především dlouhodobým zájmům papežského stolce. Kurie začala navíc s nedůvěrou hledět na vzestup Karla z Anjou, který se stal jedním z nejmocnějších panovníků ve středomoří. Znění dohody o unii připravili nikájský metropolita Theofanes a Georgios Akropolites. Text obsahoval formulace o svrchované moci papeže v křesťanské církvi, potvrzoval papežovu jurisdikci v kanonických otázkách a uvádění papežova jména i při ortodoxních bohoslužbách. Císařovi zástupci vyrazili s textem dohody do Lyonu, kde bylo 6. července 1274 zahájeno hlavní jednání. Za byzantskou stranu vedl jednání Georgios Akropolites, za západní církev byli zástupci jmenováni teologové Bonaventura a Tomáš Akvinský, který však cestou do Lyonu zemřel. Dohodu o unii potvrdil druhý lyonský koncil. Díky církevní unii již nemohli být Řekové považováni za heretiky a důvod ke křížové výpravě proti nim pominul. Kromě toho byla Byzanci garantována nedotknutelnost území.\n\nJeště během jednání o církevní unii Michael zasáhl proti Karlovi z Anjou v Albánii. Byzantská vojska dobyla strategicky důležité pevnosti Berat, Butrint a následně oblehla Avlonu a Drač. Podobně se Byzantinci se svým obnoveným loďstvem pokusili získat převahu na Euboii a na ostrovech v Egejském moři. Jednalo se tak o velké vítězství Michaela na mezinárodním válečném i diplomatickém poli. Církevní unie se západem však bezpečnost Byzance nezaručila. Papežská kurie, zvláště pak za pontifikátu Martina IV., začala stupňovat své požadavky. Papež vznesl i podmínky politického rázu a požadoval, aby Michael dosáhl dohody se sicilským králem. Situace začala být zvláště nebezpečná, když Karel z Anjou koupil dědická práva na jeruzalémské království a začal volat po novém křížovém tažení proti Byzanci. Roku 1278 získal navíc sicilský král Achájské knížectví, které mu připadlo jako dědictví po zesnulém knížeti Vilémovi. Roku 1281 připravil Karel novou koalici proti Byzanci s titulárním latinským císařem Filipem a Benátkami. Na svou stranu získal také papeže Martina, který prohlásil císaře Michaela za heretika a uvrhl jej do klatby. Karel tak vyhlásil proti Byzanci novou křížovou výpravu, která měla proběhnout v roce 1283.\n\nV kritické chvíli se Michael obrátil s žádostí o pomoc na uherského krále i mamlúckého sultána v Egyptě, který mu poslal loďstvo a u chána zlaté hordy. Michael zahájil také jednání s aragonským králem Petrem III. a poslal mu obrovskou částku ve zlatě. Na Sicílii mezitím, snad s přispěním byzantského zlata, vypuklo rozsáhlé povstání. Francouzská vláda Anjouovců byla na ostrově značně nepopulární. Povstání vešlo do dějin jako Sicilské nešpory a bylo při něm zmasakrováno mnoho Francouzů. Povstalci také spálili loďstvo v Palermu, které mělo vyplout na východ. Petr Aragonský se posléze vylodil v březnu 1282 na Sicílii a připojil ostrov ke své říši. Moc Karla z Anjou byla tímto aktem vážně podlomena a jeho ambice na ovládnutí východního středomoří tak vzaly za své. Michael se z velkého úspěchu neradoval dlouho, zemřel 11. prosince 1282 v Thrákii, kam se vydal ztrestat odbojné feudály. Vládu po něm převzal jeho syn Andronikos II. Palailogos.\n\nMichael věnoval velkou péči vnitřní obnově říše. Zatímco na mezinárodním poli dosáhl díky diplomacii a válkám značných úspěchů a podařilo se mu odrazit hrozby, které ohrožovaly obnovenou říši, v řízení vnitřních záležitostí říše už tak úspěšný nebyl. Císaři se podařilo obnovit loďstvo, které nebylo závislé na pomoci Janovanů a Benátčanů. Byzantská armáda byla znovu postavena a dosáhla četných úspěchů v bojích proti Bulharům a Karlovi z Anjou. Úřednický aparát říše byl však rozbit a Michael musel čelit separatismu ze strany mocných feudálů. Císař uděloval velké pozemkové úděly s paraioky (závislými rolníky) aristokracii, často do dědičné držby. Aristokracie tak vytvářela velké pozemkové držby (pronie, známé již od doby Komnénovců), což však v konečném důsledku vedlo k decentralizaci říše. Těmito úděly byli obdarováni nejdříve císařovi příbuzní, jeho bratr Jan Palaiologos obdržel jako pronii ostrov Rhodos; podobně obdržely takové úděly i další osoby spřízněné s vládnoucí dynastií. Tito feudálové byli vybaveni velkými pravomocemi a často se vymanili z přímé kontroly císařské správy. Angažovanost Michaela v evropských záležitostech říše a absence závažnější hrozby na východní hranici vedla k tomu, že východní hranice byla vážně zanedbávána. Nikájští císaři věnovali hranici velkou péči a její obranu svěřili pomezním vojákům (akritai). Za Michaelovy vlády byly však z východních provincií odvolány celé oddíly, daňové zatížení obyvatel rostlo a akritaiové byli špatně placeni. Již za císařovy vlády tak přes hranici pronikali Turci a trvale se zde usazovali, což se mělo mít pro Byzanc v budoucnu fatální důsledky. \n\nVelké a dlouhodobé následky mělo především Michaelovo rozhodnutí oslepit nikájského císaře Jana IV. Laskarise. Již v roce 1262 došlo k velkému povstání v Nikáje, způsobené snad právě zprávou o oslepení Jana IV. Michael sice dokázal toto povstání potlačit, avšak sympatie lidu zůstaly na straně oslepeného Jana. Hlavním důvodem nepřátelství poddaných vůči císaři však bylo jeho jednání o církevní unii. Původní nadšení z osvobození Konstantinopole tak brzy vystřídala všeobecná nespokojenost s císařovou církevní politikou. Císař však unii chápal pouze jako nutný a formální kompromis, aby zachránil říši, to však nedovedl před lidem obhájit. Proto tvrdě pronásledoval odpůrce unie, ať už pocházeli z prostého lidu, nebo vládnoucí dynastie. Mnoho odpůrců tak skončilo v žaláři.\n\nHospodářská situace Byzance v době Michaela VIII. byla neutěšená. Náklady na války, diplomacii i vnitřní obnovy si vyžádaly zvýšení daňové zátěže, kterým trpěl především prostý lid. V hospodářské politice stát mnoho nezískal, jelikož obchod v přístavech říše zcela ovládli Janované a Benátčané, kterým nebyli schopní byzantští obchodníci čelit. Italské obchodní republiky získaly celní výhody ve významných obchodních přístavech a vzhledem k tomu, že právě celní poplatky byly důležitým zdrojem státních příjmů, Byzanc tím byla ochuzena o nemalé finanční prostředky. \n\nVyplenění Konstantinopole křižáky v roce 1204 a nadvláda Latinů si na městu vybrali svou daň. Když Michael v roce 1261 do hlavního města triumfálně vstoupil, připomínalo kdysi nejbohatší a nejlidnatější město Evropy spíše několik vesnic v prostoru velkých městských hradeb. Umělecké skvosty města byly křižáky uloupeny, kostely zbavené svých pokladů a císařský palác v troskách. Latinským císařům se nedostávalo financí a poslední latinský císař nechal sejmout olovo ze střech starého císařského paláce a prodal jej. Palác tak byl neobyvatelný a Michael neměl peněz nazbyt, aby střechy opravil. Michael a jeho dědicové sídlili až do pádu Konstantinopole v paláci nedaleko městských hradeb ve čtvrti Blachernae. Přestože se mu nedostávalo dostatečných finančních prostředků, věnoval Michael velkou péči obnově vylidněného hlavního města. Život se do města pomalu vracel díky novým obyvatelům, kteří přicházeli především z Peloponésu. Císař se při obnově Konstantinopole musel spoléhat hlavně na některé aristokratické rodiny, které byly ochotny financovat rekonstrukci. Hlavní zátěž však neslo obyvatelstvo provincií, zatížené vysokými daněmi.\n\nI přes finanční obtíže byzantského státu se podařilo obnovit mnoho konstantinopolských chrámů, klášterů a paláců. Opraven byl například Chrám Svatých apoštolů, druhý největší chrám v Konstantinopoli. U vchodu do chrámu byly umístěny sochy archanděla Michaela a císaře Michaela VIII. Císař usiloval také o obnovu řádného vzdělání v hlavním městě a při kostele sv. Pavla byla obnovena základní škola, jejímž učitelům císař zajistil platy a uděloval dokonce i stipendia úspěšným žákům. Zároveň byla obnovena také škola při konstantinopolském patriarchátu. Počet obyvatel Konstantinopole na konci císařovy vlády se odhaduje na 50 000 až 70 000.\n\nSvou náboženskou politiku Michael zcela podřídil jednání o církevní unii s papežem. Díky tomu musel císař čelit značné opozici jak ze strany prostého ortodoxního lidu, tak významných církevních představitelů. Michael se dostal do vleklého sporu s patriarchou Arseniem, který byl jmenován konstantinopolským patriarchou ještě v nikájském exilu a Michael po dobytí Konstantinopole dosadil zpět do hlavního města. Arsenios Michaela hned dvakrát korunoval, nejdříve jako spolucísaře Jana IV., poté se však dostal s panovníkem do sporu a odmítl plnit funkci patriarchy. Později se nechal přesvědčit ke smíru a znovu Michaela korunoval, tentokrát v chrámu Hagia Sofia v Konstantinopoli. Když dal však Michael oslepit a uvěznit Jana IV., patriarchovi došla trpělivost a prohlásil Michaela za uzurpátora trůnu a exkomunikoval jej. Arsenios se pak stal hlavním představitelem odporu proti církevní unii s Římem a hojně proti císaři vystupoval. Michael proto v roce 1265 svolal synodu, která Arsenia sesadila a poslala do vyhnanství. Další patriarcha Josef I. sňal s císaře sice církevní klatbu, avšak sám nebyl přívržencem církevní unie a na protest později raději abdikoval. Další patriarcha Jan Bekkos přistupoval k unii nejdříve váhavě, později ji však propagoval. Přijetí církevní unie narazilo na prudký odpor obyvatel a byzantskou církev fakticky rozštěpilo schisma.\n\nMichael byl zdatný válečník a brilantní diplomat, kterému se podařilo získáním Konstantinopole nejen obnovit byzantskou říši, ale zároveň odrazit všechny zahraniční hrozby, které ohrožovaly existenci obnovené říše. Za jeho vlády se Byzanc dočasně opět stala mocností se kterou bylo potřeba počítat a císař výrazně zasahoval do vnitřních záležitostí sousedních států. Přesto byla bilance jeho vlády rozporuplná a jeho dílo obnovitele říše, kterému věnoval tolik energie a úsilí, nebylo plně doceněno. Naopak, mnoho problémů ať už v zahraniční politice, ale především pak ve vnitřních záležitostech, zdědili císařovi následníci. Nejpalčivější z nich byly neuspokojivá finanční situace státu a ideologicko-náboženské spory vyvolané církevní unii se západem. Říše čelila velké decentralizaci a nedokázala zdolat separatismus některých mocných magnátů v Epiru a Thesálii, kteří si odvykli podléhat konstantinopolské vládě.\n\nHospodářství Byzance bylo vážně podkopáno obchodními aktivitami italských republik a byzantští obchodníci se ocitli zcela v jejich vleku. Ač bylo obnoveno byzantské loďstvo, zůstávaly italské republiky i nadále suverénními pány na moři. V zahraniční politice se Michaelovi nikdy zcela nepodařilo podrobit Bulhary a Srby a jejich státy i nadále zůstávaly vážným soupeřem Byzance na Balkáně. Rozsáhlé oblasti jižního Řecka a Peloponésu nadále ovládali franští baroni. Hrozbu ze strany sicilského království se však Michaelovi podařilo účinně zneutralizovat. Císař však díky své politice na západě zanedbával východní hranici, kam stále více pronikali Turci, kteří se již za jeho vlády začali hojně usazovat na byzantském území. Toto nebezpečí bylo ze strany císaře podceněno, což mělo být pro říši v budoucnu zničující. Obnovená říše i znovuzískaná Konstantinopol představovaly už jen stín své zašlé slávy. Přesto, říše kterou Michael obnovil, přetrvala ještě téměř dvě stě let a to pod vládou jeho potomků z dynastie Palaiologovců.\nManželství ∞ 1253 Theodora Palaiologovna (cca. 1240 - 1303)\n \n"}
{"id": "211440", "url": "https://cs.wikipedia.org/wiki?curid=211440", "title": "Kolesový parník", "text": "Kolesový parník\n\nKolesový parník je parník poháněný kolesem nebo kolesy, která jsou hnána parním strojem. Koleso je kolo s lopatkami po obvodu, připomínající mlýnské kolo.\n\nKolesový parník byl užíván v 19. a počátkem 20. století jako dopravní prostředek ve vodní dopravě. Z námořní dopravy byl vytlačen poměrně brzy loděmi poháněnými lodním šroubem. Kolesa mají menší účinnost než lodní šroub a jejich vlastnosti se ještě zhoršují v případě většího vlnobití.V polovině 20. století byl parní pohon nahrazován spalovacím motorem i u říčních kolesových lodí. Taková loď se nazývá kolesový remorkér. Kolesové remorkéry se udržely v provozu dodnes v říční dopravě díky tomu, že kolesa na rozdíl od šroubu nepoškozují dno mělčích toků a nejsou tolik ohrožena vodními rostlinami, umožňují chod na plný výkon i mělké vodě a umožňují jemnější a operativnější manipulaci s lodí.\n\nV průběhu vývoje kolesových parníků se vyvinuly dva základní typy:\n\nKolesa parníků prodělala rychlý technický vývoj. První kolesa byla jen obyčejná lopatková kola s pevnými lopatkami. Již poměrně brzy byla ale kolesa vybavena mechanismem, který natáčí jejich lopatky tak, aby byly při záběru kolmo k hladině. Tím vzroste jejich účinnost.\n\nNejstarším kolesovým parníkem v nepřetržitém provozu je Skibladner, na svou první plavbu vyplul v srpnu 1856. Dnes pluje stále po stejné trase, najdeme ho na jezeře Mjøsa v jižním Norsku.\n\n\n"}
{"id": "211449", "url": "https://cs.wikipedia.org/wiki?curid=211449", "title": "Tatra 401", "text": "Tatra 401\n\nTatra 401 je model československého trolejbusu, který byl vyroben v jednom kuse ve druhé polovině 50. let 20. století.\n\nVýrobci trolejbusu Tatra 401, následovníka úspěšného typu Tatra 400, je několik společností: podvozek vznikl v podniku Tatra Kopřivnice, elektrická výzbroj byla vyrobena v závodě Trakce pražského podniku ČKD a ve vysokomýtské Karose byl vyrobena karoserie (vůz zde byl rovněž zkompletován).\n\nT 401 byl zamýšlen jako základní typ unifikované řady trolejbusů (standardní T 401, kloubový T 402 a malý T 403), tyto plány ale byly zrušeny a vyroben tak byl pouze jediný prototyp vozu T 401.\n\nT 401 je třínápravový trolejbus se dvěma zadními hnacími nápravami, vybaven však byl pro Tatru netypickými tuhými nápravami se samostatným odpružením každé z náprav dvěma páry listových pružin, doplněnými pákovými tlumiči. Toto poměrně měkké odpružení dostalo označení Duo-Flex. T 401 měl celokovovou samonosnou karoserií moderního a odvážného designu, který dnes hlavně svou přední částí s vysokými panoramatickými skly a nad nimi přetáhnutou střechou připomíná spíše tramvaje, uchycenou na rám podvozku. V pravé bočnici karoserie se nacházely troje skládací dveře ovládané elektropneumaticky (přední trojkřídlé, ostatní čtyřkřídlé). Laminátové sedačky byly umístěny v interiéru příčně, variantně ale mohlo být použito i uspořádání podélné.\n\nTrolejbus měl čtyři trakční sériové motory; šlo o tramvajové motory, které byly upraveny pro potřeby trolejbusu. Každý motor poháněl jedno kolo zadních náprav, takže při sériově-paralelním elektrickém propojení motorů trolejbus nepotřeboval diferenciály. Tatra se tak při celkovém konstrukčním návrhu vrátila k originálnímu řešení použitému už u trolejbusu Tatra 86. T 401 byl rovněž vybaven motorgenerátorem, který dobíjel akumulátorové baterie.\n\nPrototyp a zároveň jediný vyrobený trolejbus Tatra 401 vznikl v roce 1958. V letech 1958 až 1960 byl podroben rozsáhlým porovnávacím zkouškám v Praze s trolejbusy Škoda. Po ukončení těchto testů bylo rozhodnuto vyrábět menší dvounápravové trolejbusy Škoda a výroba těchto dopravních prostředků v Tatře byla ukončena. Prototyp T 401 se tak stal posledním vyrobeným „tatrováckým“ trolejbusem. Po srovnávacích zkouškách byl v roce 1960 předán pražskému dopravnímu podniku, kde obdržel evidenční číslo 461. Ovšem již následující rok byl vyřazen a odprodán Tatře Kopřivnice. Vrak trolejbusu byl v roce 1975 převeden do brněnského Technického muzea. V polovině 80. let prodělal vůz částečnou renovaci v ostravském dopravním podniku. V tomto stavu je tento unikátní prototyp dosud.\n\nV roce 1958 byl vyroben jediný vůz.\n\n\n"}
{"id": "211451", "url": "https://cs.wikipedia.org/wiki?curid=211451", "title": "Afanasij Fet", "text": "Afanasij Fet\n\nAfanasij Afanasjevič Fet, Афанасий Афанасьевич Фет (5. prosince 1820 poblíž Mcenska – 3. prosince 1892 Moskva), později si změnil jméno na Šenšin (Шеншин) byl ruský básník, jedna z nejvýznamnějších postav ruské poezie poslední čtvrtiny 19. století.\n\nAfanasij byl syn Němky jménem Charlotta, která byla zpočátku provdaná za Johanna Feta. V roce 1822, dva roky po narození svého syna, se ale znovu provdala za bohatého Rusa Šenšina. Nebylo jasné, jestli je Afanasij potomkem Šenšina či Feta, ale Svatá konzistoř v Orlu rozhodla, že Afanasij bude používat jméno Fet. Tento rozsudek Afanasije velmi traumatizoval a sám se cítil být spíš potomkem Šenšina. Stigma nelegitimity ho pronásledovalo po celý život a teprve v roce 1876 mu bylo po několika letech soudního procesu změněno jméno na Šenšin.\n\nOdešel studovat do Moskvy, poté až do roku 1856 sloužil v armádě. Rychlý postup v armádních hodnostech mu umožnil lepší přijetí ruskou šlechtou. Fet zastával názor, že způsob básníkova života ovlivňuje jeho poezii jen velmi málo, což se projevilo i v jeho pohrdání radikály. Během vojenské služby navázal přátelství s Lvem Tolstým, kterého vždy obdivoval. Posléze se usadil na panství Stěpanovka v Orelské oblasti a svého přítele navštěvoval tak často, jak jen to bylo možné. Byl jediným skutečným literátem mezi Tolstého přáteli.\n\nNa sklonku života psal své literární paměti, překládal \"Aeneidu\" a Schopenhauerovu knihu \"Svět jako vůle a představa\". Jeho utrpení se stávalo neúnosným, pokusil se o sebevraždu, nicméně jeho rodina ho zachránila a během dalšího sebevražedného pokusu zemřel na srdeční záchvat.\n\nPrvní básně Fet publikoval v roce 1842, ale nebyl si jist svými uměleckými schopnostmi, takže své básně poslal k ohodnocení Turgeněvovi, který tehdy platil za arbitra vkusu. V tom pokračoval mnoho let, pak pochopil, že Turgeněv v jeho díle potlačuje některé osobité rysy a originální prvky.\n\nFetovy básně jsou tematicky dost konvenční: nešťastná láska, prostá příroda středního Ruska, dokonalé řecké sochy a vznešenost Boží. Fet s těmito tématy ale pracoval impresionistickou technikou, snažil se zachytit prchavý okamžik. Například v básni jménem Šepot nepoužil ani jedno sloveso, čímž dosáhl dojmu nepokojné dynamičnosti.\n\nJeho pozdní díla, napsaná pod vlivem Charlese Baudelaira, jsou velmi temná a složitá, evokují a zaznamenávají jemné asociace a polozapomenuté vzpomínky. Tvrdil, že nejdůležitější věcí v poezii je nit, která spojí všechny neuspořádané asociace do pevně strukturované krátké básně.\n\nZa svého života nebyl Fet příliš známý, silně ale ovlivnil školu ruských symbolistů, zejména Anněnského a Bloka.\n\n\n"}
{"id": "211459", "url": "https://cs.wikipedia.org/wiki?curid=211459", "title": "Finrod Felagund", "text": "Finrod Felagund\n\nFinrod Felagund, zvaný „Věrný“ a „Přítel lidí“, je fiktivní postava z knihy \"Silmarillion\" J. R. R. Tolkiena, elfí král Nargothrondu, syn Finarfina a Eärwen, bratr Galadriel, Orodretha, Angroda a Aegnora. Byl prvním z Valinorských Elfů, který se setkal s Druhými Ilúvatarovými dětmi – lidmi, stal se jejich největším přítelem a rádcem a pro svou věrnost k nim také nakonec obětoval život.\n\nNarodil se ve Valinoru jako nejstarší syn Finarfina, syna Finwëho. Po Zatmění Valinoru z něj odešel jako poslední z Finarfinova zástupu a tak na něj rovněž dolehla Mandosova sudba. Jeho milá Amarië z Vanyar s ním však do vyhnanství nešla. Ve Středozemi se usadil na ostrově Tol Sirion a vystavěl tam Minas Tirith. Roku 50 Prvního slunečního věku dostal od Ulma varování před útokem Morgotha, předal Tol Sirion Orodrethovi a po vzoru Menegrothu si vybudoval hluboké podzemní město a pevnost Nargothrond. Jeho země se pak rozprostírala mezi řekami Teiglinem a Nenningem a byla největší ze všech noldorských říší.\nNedlouho po roku 300 Prvního věku se Finrod setkal v Ossiriandu s prvními Atani, s Bëorovým lidem, pocítil k nim lásku, naučil se jejich řeči a učil je pravému poznání. Pomáhal pak Třem domům lidí v hledání zemí, kde se usadit a při vyjednávání s jinými elfími knížaty.\n\nKdyž Morgoth Bauglir prolomil Obklíčení Angbandu Bitvou náhlého plamene, spěchal na pomoc svému strýci Fingolfinovi a také svým bratrům Angrodovi i Aegnorovi. Byl však odříznut od svého vojska a bojoval jen s malou družinou svých nejvěrnějších elfů, očekávaje hrdinskou smrt. Tehdy však přispěchal z víru bitvy pán Bëorova domu Barahir se svými nejvěrnějšími bojovníky a za cenu mnohých ztrát dokázal krále elfů vysvobodit. Za to mu Felagund daroval svůj prsten jako záruku a připomínku trvalého přátelství celému jeho domu. Prsten je znám jako Barahirův prsten a později byl jedním ze znaků Dúnadanů. Barahir odmítl po prohrané bitvě opustit svou zemi. Jeho lid pronásledovaný skřety se tenčil, až jej nakonec zradil přítel Gorlim, Barahir byl přepaden skřety a se všemi svými společníky usmrcen.\nJediný, kdo zůstal naživu, byl jeho syn Beren (který byl v době útoku na výzvědách). Skřety pronásledoval a získal zpět Barahirův prsten. Později se setkal s elfskou princeznou Lúthien, oba k sobě zahořeli láskou, dostal ale takřka nesplnitelný úkol od doriathského krále Thingola – získat Morgothův silmaril. Beren proto zavítal do střeženého města Nargothrondu, kde Finrod vládl, a požádal ho o naplnění přísahy přátelství, stvrzené jím a Berenovým otcem. Felagund souhlasil.\n\nTo se však nelíbilo Fëanorovým synům Celegormovi a Curufinovi, kteří v Nargothrondu pobývali pod ochranou krále. Vázáni přísahou svého otce, tvrdě vystoupili proti Berenovi a každému, kdo se pokusí uchvátit silmaril. Tehdy Finrod spatřil, že srdce jeho lidu se od něho odvracejí, a proto smetl z hlavy stříbrnou korunu krále Nargothrondu a našel deset věrných, kteří byli ochotni jej následovat až do temnoty velké pevnosti Angband. Poté Felagund předal svou korunu bratru Orodrethovi, kterého ustavil správcem království.\n\nVýprava vedená Finrodem Felagundem a Berenem putovala dlouho krajinou zaplněnou skřety. Přes důmyslné přestrojení za skřetí válečníky je však Sauron, Morgothův přisluhovač, poznal, když procházeli okolo jeho věže, a zápasil s králem Felagundem v mocných písních, jak to tom vypráví \"Zpěv Leithian\". Přes svou velikou moc byl nakonec král elfů poražen a spolu s celou družinou uvržen do temných kobek Tol-in-Gaurhoth, Sauronovy pevnosti, kterou dal kdysi zbudovat sám Finrod jako strážní věž elfů Minas Tirith.\n\nSauron, dychtící po odhalení tajemství výpravy, vymyslel důmyslnou lest, kterak přivést členy výpravy k šílenství a vyzradit vše, co ví - každou noc poslal do kobky vlkodlaka, který vždy jednoho z vězňů zabil. Věrnost Finrodových druhů však sahala až za hrob, a tak nakonec k velké Sauronově zuřivosti zůstali v kobce živi jen Beren a Finrod. Sauron věděl, že elfský zajatec je jeden z nejmocnějších Noldor, kteří kdy chodili po Středozemi, a chtěl si jej nechat až nakonec, ale předposlední noc, kdy vlkodlak přišel zbavit života posledního z rodu Bëorova, Finrod s použitím veškeré síly přetrhl pouta a dal se s vlkodlakem do boje. Ač jej nakonec rukama a zuby zabil, sám byl smrtelně raněn. Tehdy naposled promluvil k Berenovi a pravil: \n\nPak, ve tmě kobky Sauronovy pevnosti Tol-in-Gaurhoth, zemřel. Splnil tak svou přísahu danou Barahirovi a zároveň naplnil vlastní věštbu, kterou pronesl ke své sestře Galadriel, a ve které pravil, že z jeho říše nezbude nic, co by mohl zdědit syn.\n\n"}
{"id": "211460", "url": "https://cs.wikipedia.org/wiki?curid=211460", "title": "Ronnie O'Sullivan", "text": "Ronnie O'Sullivan\n\nRonald Antonio O'Sullivan, OBE (* 5. prosince 1975 v Birminghamu) je profesionální hráč a pětinásobný mistr světa v snookeru. Jeho sportovní přezdívka je Raketa (podle rychlosti své hry potažmo rychlosti budování náběhu).\n\nSnookeru se věnuje již od 6 let. Svůj první stobodový náběh uhrál již v 10 letech. Ve 13 letech se stal britským šampionem do 16 let. Profesionálním hráčem se stal roku 1992. Vyhrál 38 zápasů v řadě a vytvořil tak nový rekord. Po prvních dvou sezónách byl již mezi 16 nejlepšími hráči snookeru ve světovém žebříčku. Potom ale byli uvězněni jeho rodiče (otec za vraždu, matka za daňový únik) a Ronnie se měl postarat o svou sestru. Dal ji ale na starost známým a začal kouřit marihuanu a pít alkohol. Když jeho matku propustili, vyhodila ho z domu, ale za pár týdnů se usmířili a Ronnie se vrátil domů. Tyto události se odrážely i na jeho hře.\n\nV roce 1998 mu byl odebrán titul z Irish Masters, protože neprošel protidrogovým testem. Navštívil léčebné centrum Priory, kde se zbavil závislostí, ale necítil se moc dobře. Nejhůře se prý cítil před Mistrovstvím světa 2001, kdy chtěl skončit s kariérou. Toto mistrovství nakonec vyhrál a konec kariéry si rozmyslel.\n\nI v současné době má Ronnie hodně kolísavé výkony, které způsobuje jeho nevyzpytatelná psychika. Odborníci tvrdí, že pokud by měl Ronnie psychiku v pořádku, byl by prakticky neporazitelný. I přesto je Ronnie \"Raketa\" O'Sullivan zřejmě nejoblíbenějším hráčem snookeru.\n\n31. prosince 2015 mu královna Alžběta II. udělila za sportovní výkony Řád britského impéria v třídě důstojníka.\n\n10. března 2019 dosáhl na turnaji Players Championship jako první hráč historie tisící stobodový náběh (century break).\n\n36 vítězství v bodovaných turnajích (15x byl poražen ve finále).\n\nNa turnajích vyhrál více než 10,800,000 £.\n\n"}
{"id": "211467", "url": "https://cs.wikipedia.org/wiki?curid=211467", "title": "Familok", "text": "Familok\n\nFamiloky jsou typické domy na Horním Slezsku. Byly to domy určené pro rodiny pracovníků těžkého průmyslu, zejména horníků. Stavěly se na přelomu 19. a 20. století. \n\nBudovy byly cihlové, vysoké zpravidla dvě až tři patra, bez kanalizace. Společný vodovod se nacházel na mezipatře (v nářečí \"ausgus\"). Typický byt se skládal z kuchyně a pokoje, občas spíže (\"komora\") a jeho velikost činila přibližně 35 m. Každodenní život probíhal v kuchyni. V bytě žilo 6 až 8 lidí.\n\nFamiloky měly také společné záchody (\"haziel\" [hažjel]) pro obyvatele jednoho vchodu, které byly na dvoře. Kromě toho byly na dvoře tzv. komůrky pro každý byt určené na zelí, brambory apod.\n\nFamiloky jsou rozmístěny podél několika příčných ulic a určeny byly především pro rodiny horníků a hutníků, kteří byli zaměstnáni v blízkých podnicích. Další charakteristickým rysem byly rámy oken a parapety natřené ostrou červenou barvou, později i jinými barvami. \n\nAčkoliv rozdíy mezi familoky a dalšími domy stavěnými pro dělníky v onom období nejsou příliš velké, přece jen se na začátku 20. století odlišovaly vyšším standardem díky vodovodu. Jejich přítomnost ve městech Horního Slezska také ovlivnila místní kulturu, kde místo familoku bylo zvlášť uznáváno a často popisováno v literatuře, zejména ve vzpomínkách obyvatel, což přispělo k utváření lokální společnosti. Popis familoku a života v něm je uveden v románě „Cholonek, czyli dobry Pan Bóg z gliny“ od Janosche (Horsta Eckerta), německy píšícího spisovatele, který se narodil v Zabrze (tehdy Hindenburg).\n\nSlovo \"familok\" pochází ze slezského nářečí, vzniklo z \"familie\" (domy byly určeny pro rodiny) a koncovky \"-ok\", která má ve slezském nářečí stejnou funkcí jako česká koncovka \"-ák\".\n\nV současnosti jsou čtvrti s familoky, jako např. Nikiszowiec v Katovicích, Kaufhaus ve Slezské Rudě Biskupice v Zabrze, často místy dotčenými sociální patologií, čehož příčinou jsou zejména restrukturalizace hornictví a hromadná propouštění z dolů. Vzhledem k historickému významu jsou v některých městech Nikiszowiec, Kolonia Zgorzelec v Bytomi) renovovány.\n\nFamiloky se nachází také v České republice, např. v Bohumíně.\n\n"}
{"id": "211468", "url": "https://cs.wikipedia.org/wiki?curid=211468", "title": "Černí baroni (seriál)", "text": "Černí baroni (seriál)\n\nČerní baroni jsou seriál České televize z roku 2003, natočený na motivy knihy Miloslava Švandrlíka. Pojednává o osudech vojenské jednotky praporů PTP za dob socialismu v Československu.\n\n\n\n\n"}
{"id": "211473", "url": "https://cs.wikipedia.org/wiki?curid=211473", "title": "Kouřová clona", "text": "Kouřová clona\n\nKouřová clona je prostředek používaný armádami pro zastření polohy a pohybu vlastních jednotek či pro dezorientaci nepřítele.\n\nKouřovou clonu užívaly už starověké armády. Vznikala zapálením materiálů, vyvíjejících velké množství dýmu. Moderní armády jsou vybaveny speciálními vyvíječi dýmu a kouřovými granáty (dýmovnice).\n\nV přeneseném významu se pojem kouřová clona používá i pro způsob projevu, jednání či chování, které má něco zastřít.\n"}
{"id": "211475", "url": "https://cs.wikipedia.org/wiki?curid=211475", "title": "Létající Čestmír", "text": "Létající Čestmír\n\nLétající Čestmír je šestidílný televizní seriál pro děti, který v koprodukci Československa a Západního Německa roku 1983 natočil režisér Václav Vorlíček. Seriál byl vysílán i ve Vietnamu, Mongolsku, Německu (\"Der fliegende Ferdinand\"), Polsku (\"Latający Czestmir\"), Maďarsku, Bulharsku.\n\nHlavním hrdinou je žák Čestmír Trnka, který se díky prapodivnému a zázračnému meteoritu dostane na planetu květin. Odsud si přinese semínka dvou kouzelných květin. Díky jedné může létat, díky druhé vypadá na chvíli jako dospělý člověk.\nExteriéry seriálu byly natočeny v Mělníku a na zámku Štiřín. Seriál existuje ve dvou verzích, německé a české. Česká verze má 6 dílů po cca 45 minutách, německá 12 dílů po cca 30 minutách. Scény, kde se v záběru vyskytují nápisy, byly natočeny dvakrát, jednou v české a podruhé v německé mutaci. Některé záběry se vyskytují pouze v české verzi, v německé chybí.\n\n\n"}
{"id": "211478", "url": "https://cs.wikipedia.org/wiki?curid=211478", "title": "Dějiny Sovětského svazu", "text": "Dějiny Sovětského svazu\n\nDějiny Sovětského svazu se začaly psát po Říjnové revoluci a byly zakončeny rozpadem země v letech 1990 a 1991.\n\nPo říjnové revoluci roku 1917 se ocitlo carské Rusko v chaosu. Zatímco existovala již prozatímní vláda se snahou uspořádat demokratické volby, v Petrohradu bolševici ustanovili okamžitě první sovět a po návratu Lenina z exilu začali postupně provádět reformy a získávat stále více moci. Na podzim rudá vláda anulovala dluhy Ruska, vydala tzv. Dekret o míru a Dekret o půdě; půda byla socializována a zaveden byl státní monopol. Jako obrannou složku zřídili komunisté Rudou armádu. Rovněž dalšími dekrety byla zajištěna odluka církve od státu.\n\nV lednu 1918 byla vyhlášena Ruská sovětská federativní socialistická republika (RSFSR). 3. března téhož roku podepsali v Brest-Litevsku zástupci Ruska separátní mírovou smlouvu ukončující první světovou válku; bylo tomu tak však za cenu těžkých ústupků – Rusové ztratili území o rozloze téměř 1 milion km². Jednalo se o Ukrajinu, Bělorusko, část Polska, Besarábii, Finsko a Pobaltí. Ruská armáda se musela stáhnout o stovky kilometrů blíže do vnitrozemí.\n\nKrátce poté ovšem země upadla do občanské války, proti komunistům povstalo mnoho jejich odpůrců. Ti však byli velmi nejednotní, a tudíž nemohli být pro bolševiky silným protivníkem. Rudá armáda i přes několik intervencí vojsk Dohody dokázala během několika let odpor potlačit a ustanovit sovětskou moc na většině území bývalého carského Ruska, včetně Dálného východu, Středního východu a Zakavkazska. Závažným neúspěchům musela čelit pouze v evropské části, kde v důsledku rusko-polské války ztratila západní části Ukrajiny a Běloruska. Neuspěly ani její pokusy o podporu bolševické strany v občanských válkách v pobaltských státech a ve Finsku, což stvrdilo nezávislost těchto zemí. Sovětská moc používala při pacifikaci dobytého území brutálních metod, jakými bylo například vypalování vesnic apod. Její protivníci si však počínali často podobně. I proto také v této době velká část obyvatel RSFSR ze země uprchla.\n\n8. března až 16. března 1921 se konal 10. sjezd KS Ruska, ten vyhlásil novou hospodářskou politiku (NEP), díky níž se podařilo válkou zdecimované zemi alespoň nějak své problémy postupně překonávat. Dočasně v některých hospodářských odvětvích byl povolen soukromý sektor .\n\nNa mezinárodní scéně došlo také ke změně; po izolacionismu, který vyvolaly spory ohledně neuznání starých ruských dluhů navázala RSFSR postupně diplomatické vztahy s Německem, Francií a Velkou Británií.\n\nVzhledem ke zdravotním komplikacím V.I. Lenina byl nově zřízen úřad \"Generálního tajemníka ÚV KS Ruska\", dosazen do funkce byl Stalin. Tomu se podařilo úspěšně získat co nejvíce moci a odstranit z vedení vliv dalších ideových proudů, včetně myšlenky permanentní revoluce, kterou zastával Trockij. 30. prosince 1922 došlo ke spojení RSFSR, Ukrajinské SSR, Běloruské SSR a Zakavkazské SSR. Vznikl tak \"Sovětský svaz\".\n\nPoté, co roku 1924 zemřel Vladimir Lenin, vlády se chopil Josif Stalin, který se stal tak jeho nástupcem. Ten vyhlásil realizaci mnohých velkolepých plánů. Ženy i muži byli (do jisté míry) zrovnoprávněni, zahájena byla kolektivizace a industrializace. K vzdělání získali přístup všichni. Rozšířila se i lékařská péče a likvidovány tak začaly být mnohé choroby, jako například cholera, malárie apod.\n\nSovětské hospodářství se mělo oprostit od kapitalistických principů a přejít k jiným, socialistickým. Prioritou přestal být zisk, ale stal se jí maximální možný růst, právě bez ohledu na vzniklé náklady. Makroekonomické otázky se začaly řešit podle pětiletých plánů.\n\nJedním z nejznámějších plánů budování socialistického státu se stala násilná kolektivizace zemědělství, která vedla k velkému propadu produkce a hladomoru. V gulazích na Sibiři zahynuly miliony odpůrců tehdejšího komunistického režimu, často prostých sedláků (tzv. kulaci). Počty obětí režimu z této doby jsou srovnatelné s oběťmi druhé světové války.\n\n18. září 1934 vstoupil Sovětský svaz do Společnosti národů, mezinárodní organizace předcházející OSN.\n\nPřestože kolektivizace způsobila velké problémy, spolu s budováním nových průmyslových závodů ve městech se vytvořilo velké množství pracovních míst a nezaměstnanost tak klesla fakticky na nulu. Tento fakt, který sovětská propaganda používala často jako velký úspěch socialismu, však nebyl srovnatelný s měřítky západních zemí, vzhledem k totálně odlišným podmínkách a společenským poměrům.\n\nV oblasti správní v letech 1922 až 1940 vzrostl počet republik z původních čtyř na 16 – některé z nich byla Sovětským svazem dobytá nebo okupovaná území (Východní Evropa, Kavkaz), některé vznikly rozdělením stávajících republik (hlavně RSFSR).\n\nSovětský svaz si však v meziválečném období získal mnoho sympatizantů z řad evropské levice, hlavně v časech světové hospodářské krize, která SSSR díky izolovanosti od okolního světa nepostihla.\n\nSovětský svaz jednal před vypuknutím druhé světové války nejprve s Francií a zejména Spojeným královstvím. Když se však ukázalo, že Spojené království není ochotno podporovat jeho expanzi vůči státům spadajícím dříve pod vládu carského impéria (Polsko, Pobaltí, Finsko), obrátil se na nacistické Německo, s nímž si nakonec dohodl rozdělení sfér vlivu v rámci paktu Ribbentrop-Molotov a jeho tajných dodatků.\n\nSovětský svaz ve druhé světové válce nejprve s Němci spolupracoval a byl jejich cenným spojencem. Zásoboval nacistické Německo obilím, pohonnými hmotami a dalšími komoditami, kterých mělo nedostatek díky embargu a bez nichž by pro ně bylo obtížné válčit (poslední z dodávek proběhla ještě v den zahájení operace Barbarossa).\n\nSSSR prováděl v souladu s dohodami s nacistickým Německem vojenskou expanzi do zemí, které považoval za svoji sféru vlivu: 17. září bez vyhlášení války přepadl Polsko už válčící s nacistickým Německem a zabral východní polovinu této země. Dnes je již prokázáno, že jeho útok přišel po dohodě s Německem a že \"Wehrmacht\" a Rudá armáda při boji s posledními vzdorujícími polskými jednotkami aktivně spolupracovaly. Zvláštní kapitolu představuje následné povraždění polských důstojníků a příslušníků inteligence zajatých Sověty – viz Katyňský masakr.\n\nPo likvidaci Polska si SSSR ještě téhož roku zajistil kontrolu nad Baltským mořem vynucenými smlouvami o vojenské a hospodářské spolupráci s Estonskem, Litvou a Lotyšskem. Tyto tři země byly následně v roce 1940 násilně začleněny do SSSR jako jeho svazové republiky (přes mezinárodní protesty), jejich hranice byly však do určité míry přemístěny. Byla odebrána některá pohraniční území ve prospěch RSFSR , Litvě však přibyla oblast kolem dnešního hlavního města Vilniusu, kterou zabraly sovětské síly Polsku.\n\n30. listopadu 1939 SSSR bez vyhlášení války napadl Finsko. Společnost národů označila tento útok za zákeřnou a nevyprovokovanou útočnou válku a SSSR se stal jediným státem, kterého kdy vyloučila ze svých řad (stalo se tak 14. prosince 1939). Válka s Finskem skončila až po urputných a krvavých bojích v březnu 1940 příměřím, v rámci jehož podmínek muselo Finsko agresorovi odstoupit 10 % svého území. Válka sama představovala obrovskou ostudu pro Rudou armádu, její výkon byl všeobecně ohodnocen jako naprosto katastrofální a ostudný. Toto hodnocení akceptoval dokonce i Sovětský svaz: oficiální sovětská propaganda sice maximálně mlžila a falšovala údaje z bojiště a snažila se vyložit výkony sovětských vojsk jako skvělé a heroické, nicméně přísně tajné analýzy války vypracované maršálem dělostřelectva Voronovem a akceptované jak velením Rudé armády, tak Stalinem a jeho spolupracovníky, jednoznačně taktéž hodnotily výkon Rudé armády jako velmi špatný. Válka měla pokračování v podobě tzv. Pokračovací války v letech 1941–1944.\n\nSovětský svaz byl nečekaně napaden Německem 22. června 1941 a díky nepřipravenosti Rudé armády postupovali Němci úspěšně hluboko do vnitrozemí SSSR. Nacistickým silám se podařilo obsadit západní republiky a též i významnou část RSFSR. Teprve až po Bitvě u Stalingradu, pomoci západních Spojenců a díky přesunu průmyslových závodů do bezpečných oblastí v okolí Uralu se situace obrátila ve prospěch Rudé armády, která Němce vytlačila přes Východní Evropu až do Berlína.\n\nRudá armáda obsadila střední a východní Evropu. Díky tomuto, v mnoha ohledech pyrrhovu vítězství, (26 milionů mrtvých, zničená velká část země a ekonomika) získal SSSR ohromnou výhodu a komunisté byli v určitém okamžiku vnímáni jako spasitelé lidstva. Sovětský svaz získal zpět území, která ztratilo ještě carské Rusko Brestlitevským mírem v roce 1917; velkou část východní Evropy a tehdejšího Finska. Změnily se hranice mnohých svazových republik, například Ukrajiny, Běloruska či Litvy.\n\nPo druhé světové válce (v následujících deseti letech) se navíc SSSR podařilo rozšířit komunistické režimy do východní a střední Evropy (Československo, Polsko, Jugoslávie, Bulharsko, Rumunsko, Sovětská okupační zóna Německa), Asie (kontinentální Čína, Vietnam, Severní Korea) či na západní polokouli (od roku 1961 Kuba, další pokusy o nastolení marxistických režimů v Jižní Americe nebyly díky intervencím USA úspěšné). V těchto zemích vznikly komunistické strany, spolupracující se SSSR, a oficiálně usilující o nastolení komunismu. K moci se sem dostaly právě díky podpoře Sovětského svazu, který tamější komunistické politiky školil a poskytl jim podporu.\n\nMnozí lidé však vyjadřovali nespokojenost s tamějšími režimy, situace se vyostřila a vedla nakonec roku 1953 v NDR až k ozbrojenému povstání. Sovětská vojska podpořila tehdejší vládu vojenskou invazí. Podobný postup byl používán i v následujících desetiletích.\n\nV samotném Sovětském svazu pokračovalo rychle tempo industrializace započaté již v 30. letech, přicházely velké úspěchy (například sestrojení jaderné bomby v roce 1949), stavěla se nová města, elektrárny i továrny. Do toho se samozřejmě přidala i obnova válkou zničených míst, která však trvala více než jedno desetiletí. To vše se stalo tématem propagandy, ukazující velké úspěchy socialistického způsobu života. Kult osobnosti Stalina dosáhl enormních rozměrů; byly pořádány velkolepé oslavy i divadelní představení, pojmenována po něm byla města. Díky postavení osvoboditele tomu bylo tak ale i v zemích, které rudá armáda osvobodila od nacistické nadvlády.\n\nRežim byl stále velmi tuhý a i přes určité nadšení z porážky Německa se začala plánovitě šířit mezi lid nenávist k západním zemím, velmi významnou úlohu tak získal antiamerikanismus. Prvním místem sporu se stalo dnes italské město Terst a jeho případné začlenění buď k Itálii, či k Jugoslávii.\n\nPoté, co Sověti sestrojili jadernou bombu, se stali nebezpečnými pro USA, které tak ještě zostřily začátek vzájemných antipatií. V obou zemích vznikly rozsáhlé sítě špionů; NKVD tehdy vyslala velké množství lidí do Spojených států. Postupně se začaly objevovat další rozpory (například Korea), které zasely sémě studené války.\n\nSovětský svaz soupeřil s USA v kosmickém výzkumu, ideologicky (souboj – podle slov mnohých sovětských politiků – komunismu a kapitalismu, či – jak to bývalo označováno na západě – demokracie a totality) a nepřímo vojensky, podporou svých spojenců (vietnamská či korejská válka, arabsko-izraelský konflikt). Svět se tak stal bipolárním; vznikly dvě sféry vlivu, sovětská a americká.\n\nPo roce 1953, kdy zemřel Josif Stalin, se k moci dostal Nikita Chruščov; toto období, hlavně v 60. letech, bylo poznamenáno jistým uvolňováním režimu (tzv. tání). Byly rehabilitovány mnohé oběti Stalinových čistek, objevily se svobodnější proudy v umění. Stále však zůstala cenzura a docházelo k porušování lidských práv.\n\nNa XX. sjezdu KSSS 25. února 1956 byl překvapivě novým sovětským vedením odsouzen kult osobnosti Josifa Stalina. Kromě odsouzení předchozího vládce SSSR se však Chruščov zaměřil i na jeho spolupracovníky a připomněl zločiny, které se v této době udály. Následně tak začalo období destalinizace (a to i v zemích se SSSR spřízněných, včetně například ČSR) – odstraňování soch a dalších názvů připomínajících tohoto diktátora.\n\nI v ekonomice byly provedeny jisté změny. Sníženy byly ceny a průmysl se začal více orientovat na spotřební zboží .\n\nVe východním bloku došlo k destalinizaci se zpožděním. Roku 1953 došlo k nepokojům v NDR, o tři roky později se situace zhoršila i v Maďarsku. Země směřovala k neutralitě rakouského vzoru, což by samozřejmě ohrozilo jednotu spojenců tehdejšího východního bloku. Veřejná diskuze se nakonec však obrátila směrem k plné nezávislosti Maďarska na SSSR a odstranění tehdejšího lidově demokratického zřízení. Předseda KSM Ernő Gerő proto požádal SSSR o vojenský zásah a bylo mu vyhověno. Nová vláda Imre Nagyho vyhlásila sice neutralitu a svobodné volby, zemi však následně začaly na přelomu října a listopadu obsazovat sovětské tanky a následoval režim obdobný československé normalizaci.\nNěkolik let po těchto událostech Sovětský svaz směřoval k dosažení mnohých úspěchů, mezi které patří například vyslání prvního člověka do vesmíru a kosmický program vůbec; dále pak rozvoj jaderné energetiky, spolu se zbrojním průmyslem. Průmyslová výroba vzrostla, SSSR se tak stal největším světovým producentem oceli a ropy. Řešením přetrvávající dlouhodobé bytové krize bylo vybudování milionů nových panelových domů, kam se stěhovali lidé z venkova za prací do měst.\n\nNe vše se však zdařilo. Na počátku 60. let SSSR ukončil spolupráci s ČLR. Důvodů k tomu bylo hned několik; především rozdílný pohled na budování socialismu a komunismu v obou zemích – tyto neshody se vlekly v podstatě již od konce let padesátých. Jednou z věcí, se kterou se Číňané nesmířili, bylo ale Chruščovovo řešení Kubánské raketové krize, která roku 1962 přivedla svět téměř na pokraj jaderné války. Po této roztržce se k ČLR přidala ještě Albánie; vztahy mezi SSSR a Albánií se zhoršily již v prosinci 1961. Komunistický tábor se tak rozdělil na několik částí; na Sovětský svaz a jeho spojence, na ČLR a její spojence a na oficiálně nezávislou Jugoslávii, jejíž vůdce Josip Broz Tito rovněž odmítl se SSSR spolupracovat.\n\nNeúspěchem na domácí scéně se stal plán reorganizace zemědělství, při kterém se měly slučovat tehdejší kolchozy a sovchozy. To vedlo nakonec ke zmatku a minulo se účinkem; zemědělská výroba nevzrostla. Rovněž mnoho do té doby panenské půdy v dnešním Rusku a Kazachstánu se začalo intenzivně zemědělsky využívat.\n\nObrat pak přišel až v éře Leonida Brežněva (od roku 1964), kdy se situace do jisté míry zkomplikovala. Rostoucí životní úroveň obyvatelstva vedla k zvyšování požadavků na systém, který toho již do určité míry nebyl schopen – složitější výrobu stále většího množství komodit s nadále komplikovanějšími toky surovin a polotovarů již přestávalo být možné řídit dlouhodobými plány. SSSR jako jedna z vyspělých zemí se sice dokázal byť i za cenu velkých nákladů poměřovat vojensky i se zbytkem světa, v oblasti rozvoje společnosti ale neprobíhaly podstatné změny, což nakonec vedlo k stagnaci (tehdy se používal termín , \"zastoj\").\n\nPřesto za vůdcovství Brežněva a premiéra – předsedy rady ministrů Kosygina rostla průmyslová výroba (hlavně v těžkém průmyslu, přibývalo ale i spotřební zboží) a budovaly se tisíce nových bytů v panelových sídlištích na okraji takřka všech měst, ba dokonce se zakládala i města nová. Rostly mzdy a stále se i zvyšovala životní úroveň obyvatelstva. Tento růst byl ale velmi pozvolný.\n\nPropagandě nahrála jednak ropná krize, která v roce 1973 zasadila západním ekonomikám citelnou ránu a naopak SSSR jako významnému producentovi ropy významně pomohla, jednak i neúspěch USA ve Vietnamské válce, kdy byl Jižní Vietnam, podporovaný právě Američany, dobyt severovietnamskými silami. Blamáží se později (prosinec 1979) stalo vyslání vojsk do Afghánistánu, kde sovětská armáda nebyla schopna efektivně čelit nepřátelským silám, dokonale obeznámeným s terénem a velkou podporou jak ze strany domácího obyvatelstva, tak i nepřímo z USA a ČLR (dodávky zbraní, finance).\n\nReformní dění v ČSSR bylo dalším „problémem“ sovětského vedení po NDR a MLR. Přestože zde nedošlo ani k povstání ani snaze o likvidaci socialismu, liberálnější režim, ve svých základech ne nepodobný pozdějším Gorbačovovým snahám o demokratizaci a perestrojku, vzbudil v sovětském vedení obavy. V noci z 20. na 21. srpna proto zemi obsadila vojska Varšavské smlouvy, následně začala normalizace.\n\nStáty, kde SSSR začínal získávat vliv, byly dřívější kolonie západních zemí v Africe či na Blízkém východě, kde byla nutná velká rozvojová pomoc a byl zde malý potenciál průmyslové výroby a vzhledem k mentalitě lidí a místní kultuře i ideologický (tj. šíření komunistických myšlenek). Navíc nestabilita autoritářských režimů, jejichž vůdci spolupracovali se SSSR, mohla snadno přivést kontrarevoluci, po které by byl vyřazen klíčový spojenec. V některých z těchto zemí (například Angola) zuřila občanská válka, kterou socialistické země (například Kuba) podpořily vojensky přímo, jiné pak nepřímo (dodávkami zbraní).\n\nVelký symbolický význam mělo tehdy i přijetí nové ústavy na zvláštním zasedání Nejvyššího sovětu 9. října 1977. Bylo zde zakotveno naplnění diktatury proletariátu a zachováno i právo svazových republik na nezávislost, což hrálo velký význam později při rozpadu země. V porovnání s předchozí konstitucí z roku 1936 byla tato nová delší a obsáhlejší (měla o 28 článků navíc).\n\nPo smrti Brežněva v roce 1982 nastoupil do funkce předsedy Nejvyššího sovětu Jurij Andropov, avšak pouze na dva roky, neboť 9. února 1984 zemřel. Příčinou byl hlavně vysoký věk. Andropova nahradil Konstantin Černěnko, který však svojí pozici zastával ještě kratší dobu – pouhý rok. Bylo mu již 72 let, navíc jeho zdraví bylo nevalné již v době jeho zvolení. V březnu 1985 byl vybrán tehdy poměrně mladý Michail Gorbačov, ve víře, že přinese změnu.\n\nV boji o světovou dominanci byl mezitím SSSR ekonomicky postupně vyčerpáván. Hospodářský růst nedosáhl takových čísel, jako tomu bylo v USA. Vrchol pak nastal hlavně za vlády Ronalda Reagana (1981–1989), který zvýšil americké náklady na zbrojení (a zemi tak zadlužil) a prohlásil Sovětský svaz za říši zla. Aby sověti dohnali americké tempo, museli náklady na zbrojení zvýšit nikoliv o několik procent HDP jako američané, ale o téměř desítky procent. Nutnost reakce na novou americkou raketovou techniku, politiku tzv. Hvězdných válek a neúspěšné válečné tažení v Afghánistánu tak předznamenalo ještě větší problémy než za časů Brežněvovy stagnace.\n\nTo se tedy následně projevilo ekonomickým poklesem a spolu s nedostatky socialistické centrálně plánované ekonomiky úpadkem. Docházelo například ke kolapsu kolektivního zemědělství a obilniny tak bylo nutné dovážet z USA a Kanady, a to i přesto, že SSSR patřil k největším zemědělským producentům.\n\nV této době zemi také zasáhla Černobylská havárie (duben 1986), která prokázala neschopnost a hlavně nepřipravenost klíčových míst a orgánů čelit události takového rozsahu, byť země jako samotná měla být oficiálně připravená stále i na jadernou válku. Kredit sovětské vlády tak ještě klesl a nespokojenost se do jisté míry spolu s klesající hospodářskou výkonností zvýšila.\n\nGenerální tajemník KSSS Michail Gorbačov sice zahájil na konci 80. let program tzv. Perestrojky a demokratizace (od léta 1987). V roce 1988 bylo například zakotveno do zákonů v určité míře soukromé vlastnictví). Gorbačov však při provádění těchto výrazných změn narazil na problémy, kterým nebyl schopen čelit. Jednalo se hlavně o nedostatky, kterými byla hospodářská vyčerpanost, technologická zaostalost a národnostní i náboženské tlaky. V rámci mnohých opatření také byly staženy sovětské jednotky z Afghánistánu, kde roky trvající boje nepřinesly úspěch. Politika glasnosti vedla k změně témat, která se na veřejnosti probírala. Místo oficiálně podporovaného budování komunismu se začalo mluvit o omylech a přehmatech; kritizována byla bytová situace, šíření drog, alkoholismus a korupce. Později začali být přehodnocovány i dříve oficiálně pozitivní osobnosti dějin SSSR (Lenin), což vedlo k ještě větší nespokojenosti a vůli po změně.\n\nVnitrozemským problémem se staly spory o Náhorní Karabach, který byl součástí Ázerbájdžánské SSR, ale obývaný Armény. Arménská SSR vydala rezoluci, požadující připojení oblasti k svému území, avšak tomu nebylo vyhověno. Mezi oběma stranami se tak začaly objevovat násilnosti, které centrální vláda vyřešila posílením přítomnosti policejních a vojenských sil v regionu; z oblasti odešly první vlny uprchlíků. Ideál jednotného sovětského lidu tak byl velmi zdiskreditován, nyní již i veřejně a v televizi.\n\nV březnu a dubnu 1989 se konaly volby do nově zřízeného (dodatkem k ústavě SSSR) \"Výboru lidových zástupců\". Poprvé byli připuštěni kromě oficiálních i nezávislí kandidáti. Uspěli však i radikalisté a pozice vládnoucích sil byla částečně oslabena, komunistická strana však stále ještě držela moc. Dne 15. března 1990 se stal Gorbačov prezidentem SSSR (abdikoval 25. prosince následujícího roku).\n\nSSSR se proto na začátku 90. let začal rozpadat. Nejprve se odtrhly pobaltské republiky, když jejich vlastní Nejvyšší sověty vyhlásily nezávislost. Zpočátku byla povstání potlačena silou (Litva, Lotyšsko, Estonsko), později (podzim 1991) však byla Moskva nucena uznat právo svazových republik na sebeurčení, tak, jak to garantovala ústava z roku 1977.\n\n19. srpna 1991 proběhl v SSSR pokus o puč. Stalo se tak těsně předtím, co měla být podepsána nová smlouva o reorganizaci Svazu ve volnější federaci republik, to podporovaly hlavně středoasijské republiky. Konzervativní křídlo komunistické strany však vycítilo obavy z rozpadu země, ztráty výsadního postavení strany v zemi a pokus o kontrarevoluci. Byl vyhlášen výjimečný stav a zřízen státní výbor pro výjimečný stav v SSSR (GKČP SSSR), v jehož čele zasedli pučisté (Oleg Baklanov, Vladimir Krjučkov, Valentin Pavlov, Boris Pugo, Vasilij Starodubcev a další). Gorbačov byl internován na Krymu a odstaven od moci; oficiálně kvůli zdravotním komplikacím. Státní výbor mezitím pozastavil vydávání všech nekomunistických deníků, obnovil cenzuru a vydal prohlášení, které vysílala všechna rádia i televize. V Moskvě se mezitím obyvatelé zabarikádovali v Bílém domě, hlavní administrativní budově RSFSR a čekali příjezd armády, která tam byla povolána.\n\nPřevrat po třech dnech (21. srpna) nakonec zkrachoval; pučisté ztratili podporu veřejnosti. Gorbačov na Krymu okamžitě prohlásil všechna rozhodnutí GČKP SSSR za neplatná. Situaci navíc pomohl zastavit tehdejší prezident RSFSR, Boris Jelcin, který rovněž přišel do Bílého domu podpořit Moskvany a zároveň prohlásil celý puč za nezákonný. Pučisté byli nakonec pozatýkáni ještě na letišti, když se Gorbačov vracel z Krymu.\n\nVliv Borise Jelcina neustále rostl. 23. srpna 1991 zakázal svým výnosem KS Sovětského svazu. Moskvu a některé další oblasti však zasáhl nedostatek potravin, který si vynutil znovuobnovení přídělového systému.\n\nVztahy mezi jednotlivými republikami se však nadále horšily. Ty stejně jako Pobaltí totiž také plánovaly vyhlášení vlastní nezávislosti, či ji už dokonce vyhlásily – například na Ukrajinské SSR se 1. prosince konalo referendum o nezávislosti, kde 90 % hlasujících bylo pro). Spolupráci jednotlivých republik se nakonec představitelé 15 svazových republik rozhodli řešit vytvořením mezistátní organizace, Společenství nezávislých států. S nezávislostí všech se zde již počítalo. Bělověžská dohoda o vytvoření tohoto uskupení, uzavřená mezi Ruskem, Ukrajinou a Běloruskem 8. prosince 1991 ve své preambuli fakticky ukončila existenci SSSR. 26. prosince uznaly USA bývalé republiky za nezávislé. Oficiálně přestal Sovětský svaz existovat 31. prosince 1991, kdy byla ze stožáru Kremlu stažena vlajka SSSR a nahrazena vlajkou Ruska.\n\n\n\n"}
{"id": "211482", "url": "https://cs.wikipedia.org/wiki?curid=211482", "title": "Klaus Knopper", "text": "Klaus Knopper\n\nKlaus Knopper (* 1968, Ingelheim, Německo) je německý inženýr elektrotechniky a programátor svobodného softwaru.\n\nKnopper vytvořil Knoppix a Gnoppix, live CD Linuxové distribuce. Obdržel diplom z elektroinženýrství na Technische Universität Kaiserslautern, je spoluzakladatelem LinuxTag (hlavní evropský Linux expo) a od roku 1998 soukromým poradcem v informační technice.\n\nKnopper se oženil s Adriane Knopper, která je postižená. Byla Knopperovou asistentkou při vývoji verzí Knoppixu pro nevidomé. Její jméno se stalo i jménem distribuce: Adriane Knoppix.\n\n\n"}
{"id": "211483", "url": "https://cs.wikipedia.org/wiki?curid=211483", "title": "Paul Masson", "text": "Paul Masson\n\nPaul Masson (11. října 1876 - 30. listopadu 1944) byl francouzský cyklista, který získal na 1. letních olympijských hrách 1896 v Athénách tři tituly olympijského vítěze: ve sprintu na 333,3 m, v závodě na 2 km a v závodě na 10 km.\n\nPaul Masson byl průkopníkem cyklistického sportu. Po athénské olympiádě přešel k profesionálům a změnil si své jméno na \"Paul Nossam\" (vlastní příjmení čtené pozpátku). Na profesionálním mistrovství světa 1897 získal třetí místo ve sprintu.\n\nZávod na 2 km (někde uváděn jako sprint) se jel jako druhá disciplína pořadu cyklistických soutěží 11. dubna 1896. Na dráhu se postavili čtyři závodníci ze tří zemí. Němec Rosemeyer měl s kolem technické problémy a nespurtoval. Zvítězil Paul Masson časem 4:56,0 min před Řekem Stamatiem Nikolopoulem a svým krajanem Léonem Flamengem.\n\nZávod na 10 km se jel opět na dráze a 11. dubna v něm startovalo šest závodníků ze 4 zemí. Protože okruh měřil třetinu kilometru, závod čítal třicet okruhů. Oba Francouzi, kteří byli úspěšní v předchozím závodě, se dostali do vedení i v této disciplíně. Opět zvítězil Paul Masson časem 17:54,2 s jen těsně před Flamengem, kterému naměřili shodný čas. Třetí finišoval Rakušan Adolf Schmal. Čtvrtý skončil Němec Rosemeyer, oba Řekové Konstantinidis a Kolettis měli vzájemnou kolizi a Kolettis závod pro zranění vzdal.\n\nZávod na 333,3 m (jeden okruh na dráze) se jel také 11. dubna 1896; soutěž s touto délkou trati se jela na olympiádě poprvé a naposledy. Účastnilo se osm cyklistů a pro vítězného Paula Massona to bylo třetí vítězství v jediném dni, dosáhl času 24,0 sekundy. Za ním skončili shodným časem Stamatios Nikolopoulos z Řecka a Adolf Schmal z Rakouska, proto se tito dva závodníci znovu utkali o druhé a třetí místo. Zatímco Nikolopoulos se ve druhé jízdě zlepšil a byl celkově druhý, Schmal dosáhl času horšího než v první jízdě a obsadil třetí pozici.\n\n\n"}
{"id": "211487", "url": "https://cs.wikipedia.org/wiki?curid=211487", "title": "Tok'ra", "text": "Tok'ra\n\nTok'ra (množné číslo Tok'rové) jsou fiktivní rasou ve sci-fi seriálu Hvězdná brána. \n\nBiologicky jsou Tok'rové stejnou rasou jako Goa'uldi, oponují jim však v jejich filosofii. Tok'rové nevyužívají své hostitele, ale žijí v pravé symbióze. Hostitel se tak dožívá kolem 200 let, a tím se opět liší od Goa'uldů, kteří používají sarkofág a dožívají se tisíců let. V důsledku odlišné filosofie jsou nepřátelé vládců soustavy. Ve druhé řadě uzavřou alianci proti Goa'uldům s Tau'ri a svobodnými Jaffy. Tok'rové žijí v podzemí planet v tunelech vytvořených z krystalů. Pokud jsou odhaleni ihned evakuují celý komplex na jinou bezpečnou planetu. Vládu tvoří Nejvyšší rada Tok'rů.\n\nNa úplném začátku, byli pouze Goa'uldi, tedy převážně symbionti, kteří zřejmě vznikli v bažinách společně s Unasy, kteří se poté stali pravděpodobně jejich prvními hostiteli. Když se Goa'uldé vyvinuli, naučili se používat hvězdnou bránu a postavili vesmírné lodě, objevili planetu Zemi. Lidé se zdáli jako hostitelé mnohem lepší volbou než Unasové. Goa'uldská královna Egerie se proti tomuto postupu postavila. Začala svou myšlenku a názory geneticky předávat svým dětem. Egerie tuto myšlenku prosazovala mezi Goa'uldy, ale mocní, arogantní a vládychtiví Goa'uldi ji zavrhli.\n\nRa, jeden z nejmocnějších Goa'uldů, začal bojovat proti Egerii. Raovi se nakonec podařilo Egerii zajmout a začal ji mučit, aby odvolala své myšlenky a své názory. Egeriiny děti začaly otevřenou válku proti Raovi. Proto si začali říkat Tok'rové (což v překladu znamená „proti Raovi“). Tok'rové se snažily zachránit Egerii, ale Ra ji stále přemisťoval. Po dlouhých letech otevřených bojů si Tok'rové uvědomili, že otevřený boj nic nevyřeší a že jejich počet rapidně klesá. Rozhodli se proto pro dlouhodobější a pasivnější způsob boje. Začali se skrývat a infiltrovat ostatní Goa'uldy. Vedli partyzánský styl boje (zrady, sabotáže, špionáž …). Tok'rové se zaměřili na výzkum, který by jim přinesl výhodu v boji proti Goa'uldům.\n\nAktivita Tau'ri začala narušovat převahu Goa'uldů a Tok'rové si uvědomili že nejsou ve svém boji sami. Nakonec uzavřeli s Tau'ri a svobodnými Jaffy alianci. Mnohokrát také Tau'ri poskytli cenné zpravodajské informace o různých Goa'uldech. \n\nKrálovnu Egerii objevili právě Pozemšťané na planetě Pangar, kde se z jejích potomků extrahovala látka, ze které se vyráběl lék tretonin. S její pomocí byl tento lék dodělán a významně přispěl ke konečné porážce Goa'uldů.\n\nAnise Je vědkyně a archeoložka Tok'rů. Její hostitel se jmenuje Freya. Poprvé se objevila v epizodě Odkaz Ataniků, ve které zkoušela na SG-1 Atanické náramky. V epizodě Na rozcestí pomáhá najít hostitele Hebrona pro goa'ulda, kterého ve svém vaku nosí Teal'cova přítelkyně Shan'auc. Anise pomáhala při odhalování možných Za'tarců v řadách personálu SGC.\n\nJolinar z Malkshuru byla vlivnou členkou odporu Tok'rů. Podle Teal'ca, kdysi vedla armádu, která se chystala porazit Vládce soustavy. Jejím prvním hostitelem byla Rosha, která se velmi sblížila s Martoufem. První zmínka o ní byla v epizodě Při výkonu služby, kde se její hostitelkou stala nedobrovolně Samantha Carterová.\n\nMartouf je hostitelem Tok'ry Lantashe. Martouf i Lantash byli více než 100 let druhy Jolinar z Malkshuru a její hostitelky Roshy. Lidé ze Země se s ním setkají na planetě Tok'rů, na jejíž symboly si Samantha Carterová vzpomněla z pozůstatků Jolinar. Protože však Jolinar zemřela zajímá se Martouf o Samantu, která byla poslední hostitelkou Jolinar. Martouf však nevědomky vystavil kontrolu nad svou myslí Goa'uldům, kteří z něj udělali za'tarca s cílem zabít prezidenta Spojených států. Carterová je nucena ho zabít, aby ho zachránila před autodestrukcí, kterou musí učinit každý za'tarc, ať splní úkol nebo ne. Tok'rům se už Martoufa zachránit nepodařilo, ale zachránili Lantashe, který je však ještě velmi slabý. Tok'ry však překvapí nečekaný útok Goa'uldů. Když začnou Goa‘uldi bombardovat povrch planety, začnou se podzemní tunely Tok'rů hroutit a rozbijí nádobu, v níž byl Lantash. SG-1 se zrovna také zdržovala v těchto prostorách. Lantash se dostal do poručíka Eliota, aby ho zachránil, protože byl zraněn. Na planetu Tok'rů byl vyslán pěší útok Jaffů, kteří měli najít vzorek nebo Tok'ru, který zná složení jedu, který zabíjí symbionty. Proto, aby Lantash zachránil SG-1 a Tok'ry, kteří unikli z tunelů, zůstal v lese, kde ho Jaffové našli a odnesli k bráně, kde jich byla většina. Vypustil jed a až se Jaffové otrávili prošli lidé i Tok'rové bránou.\n\nSelmak je jedním z nejstarších a nejmoudřejších Tok'rů a člen Vysoké rady Tok'rů. Jeho první hostitelka, která se objevila v epizodě Tok'rové, byla Saroosh. Když Saroosh umírá stářím, Samantha Carterová navrhne svému otci Jacobovi Carterovi, aby se stal hostitelem Selmak, protože Selmak dokáže vyléčit Jacobovu rakovinou. Po rozhovoru se Saroosh Jacob souhlasí se spojením a stává se hostitelem Selmak.\n\n"}
{"id": "211490", "url": "https://cs.wikipedia.org/wiki?curid=211490", "title": "Katedrála Krista Spasitele (Moskva)", "text": "Katedrála Krista Spasitele (Moskva)\n\nKatedrála Krista Spasitele () v Moskvě je největší pravoslavný kostel na světě. Byl postaven v 19. století na památku vítězství nad Napoleonem. V roce 1931 byl stržen, aby udělal místo plánovanému Paláci sovětů, jenž však nikdy nebyl postaven. Obnova chrámu proběhla v letech 1994–2000.\n\nChrám Krista Spasitele navazuje na dlouhou tradici chrámů-památníků, která sahá už do předmongolských dob. Myšlenka k jeho vybudování vznikla v roce 1812 k oslavě vítězství nad Napoleonem při jeho neúspěšném tažení do Ruska.\n\n25. prosince, když poslední napoleonská vojska opustila území Ruska, podepsal car Alexandr I. Nejvyšší manifest o vybudování kostela \"„k uchování věčné památky bezpříkladného úsilí, věrnosti a lásky k Víře a Vlasti, jakými se v tyto těžké časy povznesl ruský lid a k oznámení naší vděčnosti Boží prozřetelnosti, která spasila Rusko od hrozící záhuby“\"\n\nPrvní stavba byla zahájena podle novoklasického návrhu architekta Vitberga na Vrabčích horách v roce 1817, ale úmysl byl opuštěn kvůli nestabilnímu podloží.\nVe druhé soutěži na architektonický návrh stavby vybral car Mikuláš I. Konstantina Tona. Sám car vybral nové místo na břehu řeky Moskvy, kde byly vykoupeny pozemky, vybourána výstavba a konstrukce chrámu zahájena 10. září 1839. Říká se, že abatyše zaniklého Aleksejevského kláštera, který byl mezi rozbořenými stavbami, proklela místo a předpověděla, že na něm nic dlouho nebude stát.\n\nStavba chrámu trvala bezmála 44 let, její cena se vyšplhala na 15 milionů rublů. Obří kupole byla zdvižena v roce 1849, lešení kolem stavby bylo odstraněno v roce 1860, ale ještě dvacet let pokračovaly práce na vnitřní výzdobě, kterých se účastnili např. malíři Vasilij Surikov, Ivan Kramskoj, Vasilij Věreščagin a další.\n\nSlavnostní otevření chrámu proběhlo 26. května 1883, za účasti cara Alexandra III. ho vedl moskevský metropolita Joannikij.\n\nPřízemí chrámu bylo koncipováno jako galerie na památku vítězství nad Napoleonem, na 1000 m ploch zdí pokrývaly reliéfy z carrarského mramoru zobrazující slavné vojevůdce, pluky a bitvy z té doby.\n\nChrám se brzy stal klíčovým místem pro mnohé události kulturního i společenského života. V roce 1882 tu měla premiéru Slavnostní předehra 1812 Petra Iljiče Čajkovského, napsaná také na památku vítězství nad Napoleonem. Vysokou uměleckou úrovní vynikal zdejší chrámový pěvecký sbor. V chrámu byla bohatá knihovna s mnoha cennými svazky.\n\nChrám byl místem korunovací, celonárodní slavnosti (např. 500 let od smrti Sergeje Radoněžského, 100 let od konce vítězství nad Napoleonem, 300 let panování rodu Romanovců). Hlavní církevní svátek chrámu (Narození Páně) byl Moskvou každoročně slaven jako svátek vítězství nad Napoleonem.\n\nJeště po říjnové revoluci 1917 byl chrám několik let otevřen, až do roku 1929. 2. června 1931 rozhodlo vedení Komunistické strany SSSR o tom, že právě na místě chrámu bude vybudován plánovaný obří Palác sovětů. Několik měsíců probíhala urychlená demontáž budovy, díky níž se podařilo částečně na náklady státu a částečně na náklady Donského kláštera zachránit výzdobu a vybavení chrámu.\n\nChrám byl definitivně zničen dvěma výbuchy. Budova první přestála, druhý byl podle výpovědí pamětníků citelný i ve vzdálenějších čtvrtích Moskvy. Samo odstranění trosek po explozích trvalo téměř jeden a půl roku.\n\nStavba Paláce sovětů byla sice zahájena v roce 1937, ale přerušilo ji napadení Sovětského svazu nacistickým Německem a začátek Velké vlastenecké války a jejím konci už nebyla obnovena.\n\nNa místě chrámu tak dlouhá léta byla pouze zatopená základová jáma, později využitá k výstavbě obřího otevřeného bazénu Moskva.\n\nV 90. letech 20. století vzniklo v Moskvě velké hnutí za obnovu chrámu, tentokrát zvláště jako symbolu pokání. 5. prosince 1990 byl položen základní kámen, nadace na obnovu chrámu vznikla v roce 1992.\n\nProjekt restaurace chrámu připravil Alexej Děnisov a dokončil ji Zurab Cereteli, jimi navržená a realizovaná vnitřní sochařská a malířská výzdoba neodpovídá původním zdrojům. Stavba nového chrámu začala v roce 1994, ale nyní ji už neprovázelo podobné náboženské nadšení, místo toho to byly spory, obvinění z korupce a politických tlaků. Stavba sama probíhala velmi rychle, chrám byl otevřen 31. prosince 1999, v předvečer 2000. výročí narození Krista. Vysvěcení chrámu proběhlo 19. srpna 2000, den nato následovala kanonizace členů carské rodiny.\n\nV dubnu 2007 zde měli občané Moskvy možnost rozloučit se s Borisem Jelcinem. 17. května téhož roku se v katedrále konal ceremoniál oslavující znovusjednocení ruské pravoslavné církve (rozdělena byla v letech 1927-2007), které bylo zpečetěno podepsáním dohody týž den.\n\nBohoslužeb v chrámu se může účastnit na 10 tisíc věřících. Jeho půdorys má tvar kříže o stejné délce ramen, jeho šířka je zhruba 85 metrů. Výška kupole s křížem je 103 metrů, o 1,5 metru vyšší než druhý nejvyšší ruský kostel, Isaakijevský chrám v Petrohradě.\n\nJe postaven v tzv. ruském byzantském slohu. Interiér chrámu je bohatě zdoben, na 9000 m ploch je pozlaceno.\n\nChrám má nyní plný název Katedrální církevní chrám Krista Spasitele (ve jménu Narození Krista) (: \"Кафедральный Соборный храм Христа Спасителя (во имя Рождества Христова)\"), často se ale pro něj užívá i zkratka \"XXC\". Je sídelním chrámem patriarchy ruské pravoslavné církve.\n\nV chrámu se nachází muzeum, které patří k Moskevskému městskému muzeu dějin města Moskvy. Chrám po obnově původně patřil městu, nyní je již v majetku Moskevské patriarchie.\n\n"}
{"id": "211493", "url": "https://cs.wikipedia.org/wiki?curid=211493", "title": "DJ Ötzi", "text": "DJ Ötzi\n\nDJ Ötzi (* 7. ledna 1971 v St. Johannu v Tyrolsku) je rakouský zpěvák. Jeho původní jméno je \"Gerhard Friedle\". V současné době patří s 16 miliony prodaných nosičů k nejúspěšnějším německy mluvícím zpěvákům. Debutovým singlem \"Anton aus Tirol\" v roce 1999 bodoval v německy mluvících zemích, o rok mladší \"Hey Baby\" se pak stal celosvětovým úspěchem.\n\nZnačnou část jeho repertoáru tvoří převzaté písně (např. \"Doo Wah Diddy\" od Manfreda Manna, \"Live Is Life\" od skupiny Opus nebo i \"Hey Baby\" původně nahrané Brucem Channelem), známé melodie v upravě s textem (\"Tanz des Rehakles\", který pracuje s titulní melodií filmu Řek Zorba) nebo písničky pro děti.\n\n"}
{"id": "211494", "url": "https://cs.wikipedia.org/wiki?curid=211494", "title": "Kloboučky", "text": "Kloboučky\n\nKloboučky jsou menší vesnice v okrese Vyškov ležící 2 km jižně od Bučovic, v nadmořské výšce 225 m n. m. Tato vesnice je součástí města Bučovice.\n\nPrvní zmínka je z roku 1351, kdy se tak psal Zdeněk z Klobouček. Ves náležela k panství Bučovickému. 1. ledna 1812 vyhořela polovina vsi. V roce 1832 si cholera vyžádala denně 5–6 mrtvých.\n\n\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nV katastru obce se nacházejí tato chráněná území:\n"}
{"id": "211501", "url": "https://cs.wikipedia.org/wiki?curid=211501", "title": "Zwettl", "text": "Zwettl\n\nMěsto Zwettl (česky \"Světlá\") se nachází v severním Rakousku, ve spolkové zemi Dolní Rakousy. Leží v nadmořské výšce 520 metrů a tvoří zeměpisný střed Waldviertelu (tradičního národopisného regionu). Žije zde obyvatel.\n\nNázev Zwettl pravděpodobně pochází ze slovanského slova \"setla,\" který má význam „prosekávání“ nebo „mýcení“. Doposud avšak nebyly objeveny žádné slovanské stopy, takže je toto vysvětlení velice nejisté. Město bylo založeno rodem Kuenringů v roce 1139, kteří sem přivedli první cisterciácké mnichy a nechali postavit klášter proslavený svou skvostnou architekturou. Klášter hrál později vůdčí roli v kolonizaci přilehlého, tehdy českého Vitorazska. 28. prosince 1200 byla Světlá prohlášena městem.\n\nV letech 1426 a 1427 bylo město dvakrát úspěšně obléháno husity. Další útrapy pro město přinesla třicetiletá válka. V roce 1645 bylo město obsazeno Švédy.\n\nV roce 1850 se Světlá spojila s 13 sousedícími obcemi a roku 1971 vzniká městská obec Zwettl v dnešním rozsahu.\n\n\n\nMěstská obec Zwettl se člení do 61 katastrálních obcí : Annatsberg – Bernhards – Böhmhöf – Bösenneunzen – Edelhof – Eschabruck – Flachau – Friedersbach – Gerlas – Germanns – Gerotten – Gradnitz – Grossglobnitz – Grosshaslau – Gschwendt – Guttenbrunn – Hörmanns – Hörweix – Jagenbach – Jahrings – Kleehof – Kleinmeinharts – Kleinotten – Kleinschönau – Koblhof – Koppenzeil – Kühbach – Marbach Am Walde – Mayerhöfen – Merzenstein – Mitterreith – Moidrams – Negers – Neusiedl – Niederglobnitz – Niederneustift – Niederstrahlbach – Oberhof – Oberndorf – Oberplöttbach – Oberstrahlbach – Ottenschlag – Pötzles – Purken – Ratschenhof – Rieggers – Ritzmannshof – Rosenau Dorf – Rosenau Schloss – Rottenbach – Rudmanns – Schickenhof – Syrafeld – Unterrabenthan – Unterrosenauerwald – Uttissenbach – Waldhams – Wildings – Wolfsberg – Zwettl Stadt – Zwettl Stift.\n\n\n\n"}
{"id": "211503", "url": "https://cs.wikipedia.org/wiki?curid=211503", "title": "Chlapci a chlapi", "text": "Chlapci a chlapi\n\nChlapci a chlapi je jedenáctidílný televizní seriál ČST z roku 1988 režiséra Evžena Sokolovského. Děj pojednává o vojácích motostřeleckého útvaru od jejich nastoupení k jednotce až po skončení prvního roku základní vojenské služby. Seriál vznikl na režimní objednávku jako propagadistické dílo s účelem zlepšit obraz Československé lidové armády, zejména v očích branců. Seriál byl přesto několikrát vysílán i po revoluci, když ho zreprízovaly české komerční televizní stanice TV Nova či Prima.\n\nDěj seriálu je situován převážně do kasáren ve fiktivním maloměstě \"Hrádek v Čechách\" (natáčelo se v Prachaticích ve městě a v Nových kasárnách, ve Vojenském újezdu Boletice, v Lešanech a na Kladně). Další scény se natáčely v Praze, Příbrami, Doľanech u Bratislavy i jinde.\n\nScénář seriálu byl zpracován i jako beletrie, vydaná roku 1989 nakladatelstvím Naše vojsko a ilustrovaná fotografiemi televizních záběrů.\n\n\n\n\n\n\n\n\n\n\n"}
{"id": "211505", "url": "https://cs.wikipedia.org/wiki?curid=211505", "title": "Tomáš Pöpperle", "text": "Tomáš Pöpperle\n\nTomáš Pöpperle (* 10. října 1984 v Broumově) je český hokejový brankář.\n\nPůvodně začal s fotbalem, který trénoval a dodnes trénuje jeho otec Bohumil. Později začal hrát souběžně s fotbalem i lední hokej a teprve později se soustředil pouze na hokej a postavil se i do hokejové branky.\nV patnácti letech přišel do pražské Sparty, kde hrál v juniorských týmech v sezónách v letech 1999-2004. Část sezóny 2003/2004 strávil i v týmech HC Berounští Medvědi (v 1. lize) a HC Příbram (v 2. lize).\n\nV roce 2005 byl draftován týmem Columbus Blue Jackets (NHL) v pátém kole draftu na pozici 131. Po přípravném campu, kdy pro něj nebylo jisté místo v hlavním týmu a po dohodě s týmem se vrátil do Evropy, kde nakonec dostal angažmá v Eisbären Berlín, s nimiž nakonec vybojoval titul mistra německé ligy pro sezónu 2005/2006. V závěru sezóny mu přišla i pozvánka do reprezentačního týmu České republiky a zažil tak i svůj první start na světovém šampionátu.Sezónu 2006/2007 strávil za mořem: ve farmářském týmu Tampy Bay v Syracuse Crunch. 2. února 2007 se však dočkal svého debutu v NHL v zápase Columbusu proti Calgary Flames a jako devátý Čech v historii NHL se postavil do branky nejslavnější ligy světa.\nV sezóně 2003-04 si sparťanské duo Marek Schwarz a Tomáš Pöpperle svými výkony vysloužilo účast na MS do 20let 2003-04.\n\n\n"}
{"id": "211510", "url": "https://cs.wikipedia.org/wiki?curid=211510", "title": "Rádio Podzemí", "text": "Rádio Podzemí\n\nRadio Podzemí bylo českobudějovické rádio, bez licence vysílané na frekvenci 99,7 MHz FM nadšenci a amatéry v „divoké době éteru“ po roce 1990.\n\nSídlilo ve sklepě (odtud název) v ulici Jírovcova v domě vedle Gymnázia J. V. Jirsíka. Zpočátku velmi slabý dosah kolem dvou až čtyř kilometrů byl postupně posilován, až byl kvalitně zachytitelný po celých Českých Budějovicích a velké oblasti v okolí.\n\nPostupně popularita rádia velmi rostla. Později byla rádiu udělena vysílací licence a bylo přejmenováno na Radio Faktor, podle zakladatele a ředitele Ladislava Faktora. Později přešlo Radio Faktor (dnes Hitrádio Faktor) na frekvenci 104,3 MHz FM na vysílač na hoře Kluk, později až na Kleti a na frekvenci 99,7 začalo vysílat Radio Gold (dnes Rock Radio Gold).\n"}
{"id": "211514", "url": "https://cs.wikipedia.org/wiki?curid=211514", "title": "Sídliště Vltava", "text": "Sídliště Vltava\n\nSídliště Vltava je druhé největší českobudějovické sídliště a druhé nejmladší z panelových sídlišť městské části Čtyři Dvory ve městě České Budějovice. Vystavěno bylo v 70. a 80. letech 20. století. V roce 2011 mělo podle trvalého bydliště 10 224 obyvatel, podle obvyklého pobytu 9 943 obyvatel.\n\nLeží na severozápadním okraji města. Ohraničeno je od západu ulicí Husova a Josefy Kolářové, od jihu ulicí Jaromíra Boreckého, od severu ulicí Krčínova a od východu levobřežní silnicí I/20. Těsně za touto silnicí protéká řeka Vltava (šíře v tomto místě je asi 20 až 40 metrů). Za ulicí Husova sousedí sídliště (od jihu) se sídlištěm Šumava, kasárnami, bývalým tankovým cvičištěm a přírodní rezervací Vrbenské rybníky.\n\nSídliště Vltava pamatuje několik událostí:\n"}
{"id": "211515", "url": "https://cs.wikipedia.org/wiki?curid=211515", "title": "Ukrajinská Wikipedie", "text": "Ukrajinská Wikipedie\n\nUkrajinská Wikipedie ( ) je jazyková verze Wikipedie v ukrajinštině. První článek byl vytvořen 30. ledna 2004. V lednu 2020 obsahovala přes 972 000 článků a pracovalo pro ni 46 správců. Registrováno bylo přes 485 000 uživatelů, z nichž bylo přes 3 000 aktivních. V počtu článků byla 17. největší Wikipedie a 3. největší psaná ve slovanském jazyce (po ruské a polské). Mnoho článků (přes 6 000) čerpá z Encyklopediji ukrajinoznavstva.\n\nV roce 2012 provedli 89,8 % editací ukrajinské Wikipedie uživatelé z Ukrajiny a zhruba po jednom procentu uživatelé z Německa, USA, Ruska, Kanady nebo Slovenska.\n\nNejvíce článků, respektive dotazů, z ukrajinské Wikipedie je zobrazeno na Ukrajině (84,9 %), v USA (2,4 %), Francii (1,9 %), Německu (1,6 %) a Rusku (1,5 %). Naopak na území Ukrajiny uživatelé používají nejvíce ruskou verzi (56 % zobrazených dotazů), ukrajinskou (23,9 %), anglickou (17,7 %) a německou (0,4 %). Uživatelé na Ukrajině si během měsíce zobrazí asi 177 milionů dotazů, což představuje 1,2 % celkového počtu zobrazení v rámci celé Wikipedie.\n\nV roce 2019 bylo zobrazeno okolo 707,5 milionu dotazů. Denní průměr byl 1 938 243 a měsíční 58 954 905 dotazů. Nejvíce dotazů bylo zobrazeno v listopadu (74 337 946), nejméně v srpnu (37 014 297). Nejvíce dotazů za den přišlo ve čtvrtek 24. října (4 090 055), nejméně v sobotu 10. srpna (992 335).\n\n"}
{"id": "211517", "url": "https://cs.wikipedia.org/wiki?curid=211517", "title": "Anna Kurnikovová", "text": "Anna Kurnikovová\n\nAnna Sergejevna Kurnikovová (rusky: , narozená 7. června 1981, Moskva) je bývalá profesionální ruská tenistka a modelka, která později přijala americké občanství. Jejím bratrancem je ruský tenista Jevgenij Koroljov.\n\nPřestože nikdy nevyhrála turnaj WTA ve dvouhře, stala se jednou z hlavních postav tenisu v období v němž hrála. Na vrcholu své slávy byly její obrázky s názvem \"Kurnikova\" (nebo jejich varianty) mezi nejvyhledávanějšími na serveru Google.\n\nNarodila se v Moskvě Alle a Sergejovi Kurnikovovým; rodina později emigrovala do USA. V současné době žije v Miami, stát Florida.\n\nKurnikovová dosáhla prvoligové úrovně v tenisové kariéře po několik let, než ji ukončila po návratu problémů s páteří. Hrála dobře sama, ale mnohem lepších výsledků dosáhla ve čtyřhře, kde patřila mezi světové jedničky čtyřhry. Se svou partnerkou Martinou Hingisovou vyhrály Grand Slam v Austrálii v letech 1999 a 2002.\n\nByla srovnávána s hráči jako jsou Pam Shriverová nebo Peter Fleming.\n\n"}
{"id": "211525", "url": "https://cs.wikipedia.org/wiki?curid=211525", "title": "Kailas", "text": "Kailas\n\nKailas či Kailás, Kailáš či Gang Rinpočhe (tibetsky, གངས་རིན་པོ་ཆེ (Wylie \"Gangs Rin-po-che\"), čínsky 冈仁波齐峰 (pchin-jin \"Gāngrénbōqí Fēng\"), hindsky कैलाश पर्वत, \"Kailāśā Parvata\") je nejposvátnější tibetská hora. Nachází se v západním Tibetu (prefektura Ngari) 960 km západně od Lhasy a 100 km severně od města Purang, v pohoří Transhimálaj. Má podobu téměř pravidelné pyramidy, ve vrcholových partiích je pokrytá ledovcem a věčným sněhem. Ve vzdálenosti 30 kilometrů jižně od Kailásu se nachází dvojice posvátných jezer Manasarovar a Rakas.\n\nV sanskrtu se hora jmenuje \"Kailāsa\" (). V tibetštině se hora nazývá \"Gang Rinpočhe\", což znamená „ledový klenot“ či „drahocenný sníh“.\n\nHora Kailás (6638 m) je nejvyšším vrcholem hřebenu Gangkar Tise (Gang Rinpočhe) patřící do velehorského masívu Transhimálaj. Na západě hřeben začíná u jezera Pangong štítem Sadžum (6101 m) a táhne se od severozápadu k jihovýchodu až po 84° východní délky, šířka hřebenu je 35 až 40 km. Téměř pravidelná skalnatá pyramida posvátné hory Kailás s vrcholem pokrytým věčným sněhem a ledovcem převyšuje okolní rozlehlé pláně o více než 2000 m. Geologické složení masívu Kailas tvoří vodorovné vrstvy hrubozrnných a různobarevných slepenců a pískovců. Na severní straně masívu je téměř dvoukilometrová stěna. Charakteristické jsou četné plošiny a bizarní věže. V blízkosti hory Kailás pramení čtyři asijské veletoky zásobující velkou část Asie vodou – Karnali (přítok Gangy), Indus, Satledž, Brahmaputra. V oblasti, která byla po staletí řídce obydlená, volně žijí vzácná zvířata jako jsou kjang, čiru, goa apod.\n\nHora Kailás je posvátná pro čtyři asijská náboženství: bönismus, buddhismus, hinduismus a džinismus. Je také považována za velkou přírodní mandalu. Nejstaršími uctívači hory byli patrně bönisté, kteří dodnes chápou a zobrazují Kailás jako devítistupňovou svastikovou horu, mystickou duši vnitřního světa. Pro hinduisty a buddhisty je Kailás vnímán jako mužský prvek, falus z kamene a ledu. Tvoří tak celek s blízkým posvátným jezerem Manasarovar, které reprezentuje bezedný a tajemný ženský prvek. Pro věřící obou náboženství je Kailás navíc mytickým středem světa a osou vesmíru. Hinduisté totiž Kailás někdy ztotožňují s mytickou horou Méru. Na vrcholu Kailase je nebeský trůn Šivy, který zde přebývá se svojí manželkou Párvatí. Pro džinisty je Kailás posvátnou horou Aštapada, kde první tírthankara Adinátha dosáhl duchovního osvobození, často ji zobrazují na svých kosmogramech. Na úpatí hory meditoval tibetský buddhistický světec Milaräpa a podle legendy zde svedl vítězný boj s bönistickým mágem Naro Bončhugem.\n\nPro buddhisty otevřel poutní cestu kolem Kailásu ve 13. století kagjüpovský láma Göcchangpa jako zdroj udržování duchovního spojení s tradicí a obnovování duchovní síly. Poutníci obcházejí Kailás po 56 kilometrů dlouhém okruhu (\"khora\" pro Tibeťany, \"parikráma\" pro Hindy) – buddhisté a hinduisté ve směru hodinových ručiček, bönisté proti směru. Okruh začíná a končí v městečku Darčhen na úpatí Kailásu. Na trase jsou tři buddhistické kláštery – Čhöku, Dira Phug a Zuthul Phug. Z pohřebiště Vadžrajóginí se stoupá do nejvyššího bodu okruhu – 5670 metrů vysokého průsmyku Dolma la. Ve stoupání poutníci zanechávají části oděvu, pramínky vlasů či jiné osobní věci. Někteří poutníci okruh odměřují délkou svého vlastního těla – sepnou ruce k čelu, krku a srdci, kleknou si, pokloní se, položí celé tělo na zem, ruce sepnou za hlavou, udělají značku v prachu, zvednou se, pokročí na označené místo a vše se opakuje. Na sobě mají koženou zástěru, na rukou a kolenou chrániče z tvrdé kůže nebo dřevěné destičky.\n\nPrvní zprávy o existenci mýtické hory Kailás pronikly do Evropy až v 17. století. Podrobnější informace pak podal Sven Hedin, který v roce 1906 absolvoval trasu buddhistického poutního okruhu kolem hory.\n\nNa vrcholu Kailásu nikdy nestanula žádná horolezecká výprava. Po čínské anexi byla oblast až do roku 1985, stejně jako celý Tibet, pro cizince zcela nepřístupná. V roce 1980 dokonce čínské úřady sdělily italskému horolezci Reinholdu Messnerovi, že žádná hora Kailás neexistuje. V roce 1987 Messner od čínských úřadů povolení k výstupu na Kailás dostal, ale z úcty k Tibeťanům a jejich víře absolvoval pouze pouť kolem hory. A tak Kailás zůstává dosud nezlezený a v očích věřících neposkvrněný.\n\nČínské úřady v rámci tzv. „Programu rozvoje západní Číny“ z roku 1999 podporují rozvoj turistického ruchu v západním Tibetu, včetně oblasti Kailasu. U klášterů ležících na posvátném okruhu se budují ubytovny pro turisty. Méně zdatné turisty převážejí přes sedlo Dolma-la na hřbetech jaků. V roce 2003 byl dokonce vypracován stavební projekt silnice pro džípy vedoucí po trase poutního okruhu, s cílem nalákat do oblasti turisty. Po protestech mezinárodních organizací se plánovaná komerční výstavba prozatím neuskutečnila.\n"}
